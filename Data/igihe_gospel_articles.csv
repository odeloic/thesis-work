Title,Body,Url,Category
Abahanzi barimo King James na Knowless basendereje ibyishimo abanya-Kigali muri Tour du Rwanda (Amafoto),"Abahanzi bakomeye mu Rwanda barimo Butera Knowless, King James, Bruce Melodie, Bulldog n’abandi bashimishije abanya-Kigali mu gitaramo cya Tour du Rwanda.
Abahanzi bakomeye mu Rwanda barimo Butera Knowless, King James, Bruce Melodie, Bulldog n’abandi bashimishije abanya-Kigali mu gitaramo cya Tour du Rwanda.
Iki gitaramo cyabaye kuri uyu wa 29 Gashyantare 2020, gihuriramo abahanzi batandukanye bakomeye mu Rwanda barimo ababarizwa muri Kina Music nka Butera Knowless, Igor Mabano, Nel Ngabo, P, Bulldogg, Bruce Melodie, Davis D na King James.
Ni nyuma y’agace ka karindwi kasorejwe i Nyamirambo aho Umunya-Colombia Restrepo Jhonatan wa Androni Giocattoli - Sidermec yegukanye aka gace, yandika amateka mashya yo kuba umukinnyi wa kabiri wegukanye uduce tune twikurikiranya mu irushanwa rimwe.
Mu gitaramo cyakurikiyeho, ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’.
Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap.
Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Byakoroha’ asoreza kuri ‘Ya Motema’ yahuriyemo na P wahoze muri Dream Boyz.
Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’, ‘Like you’ yahuriyemo na Seyn na Kevin Kade asoreza kuri ‘Dede’.
Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Ni ukuri’, ‘Go Back’, ‘Dear Mashuka’ yafashijwe ku rubyiniro na Rob Drabkin, ‘Gake’ asoreza kuri ‘Iyo Utegereza’.
Yahise aha umwanya Platini wahoze muri Dream Boyz usigaye yitwa P, uyu muhanzi aririmba indirimbo ze zirimo ‘Fata amano’ yakoranye na Safi Madiba ndetse na ‘Romeo & Juliet’ ya Dream Boyz yahozemo.
Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Katerina’, ‘Kalibu nyumbani’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo.
Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ na ‘Mpe Enkoni’. Uyu muhanzi ari mu bishimiwe bikomeye muri iki gitaramo.
Butera Knowless yaje akorera mu ngata uyu muhanzi mu ndirimbo yise ‘Yuda’, ‘Nkoraho’, ‘Sweet Mutima’, ‘Blessed’, ‘Day to day’.
Uyu muhanzikazi yishimiwe kuva atangiye kugeza asoje kuririmba. Abakunzi be bari bahimbawe ku buryo baririmbanaga nawe kuri buri ndirimbo yose yaririmbaga.
King James niwe washyize akadomo kuri iki gitaramo ahereye ku ndirimbo yise ‘Icyangombwa’ akajya anyuzamo akaganiriza abafana ababwira ati ‘muriteguye kubyina?’ bose bakiriza icyarimwe bamwereka ko banyotewe no gutaramana nawe.
Yakomereje kuri ‘Ayo arya ni ayanjye’, ‘Ibare’, ‘Buhoro buhoro’, ‘Umuriro watse’, ‘Ganyobwe’ asoreza kuri ‘Ndagutegereje’.
Uyu muhanzi ari muri bake babashije guhagurutsa buri wese wari uri muri iki gitaramo ndetse yeretswe urukundo mu buryo bukomeye.
Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
Amafoto: Umurerwa Delphin

Video: Uwacu Lizerie

",https://m.igihe.com/imyidagaduro/muzika/article/abahanzi-barimo-king-james-na-knowless-basendereje-ibyishimo-abanya-kigali-muri,Gospel
 Filime zisaga 230 ziri guhatanira kwitabira iserukiramuco rya Mashariki African Film Festival ,"Iserukiramuco rya filimi nyafurika, Mashariki African Film Festival rigiye kuba ku nshuro ya gatandatu aho abakora filime bo mu bihugu bitandukanye byo muri Afurika no hanze yaho bazitabira.
Iserukiramuco rya filimi nyafurika, Mashariki African Film Festival rigiye kuba ku nshuro ya gatandatu aho abakora filime bo mu bihugu bitandukanye byo muri Afurika no hanze yaho bazitabira.
Iri serukiramuco ry’uyu mwaka rifite insanganyamatsiko igira iti “Kagire inkuru (tell the tale)”. Iyi nsanganyamatsiko yatekerejwe mu rwego rwo gushishikariza kubara inkuru zigisha kandi zubaka umuryango uzira umuze.
Mashariki African Film Festival ni iserukiramuco ngarukamwaka rigamije kumenyekanisha filime zikorerwa muri Afurika ndetse n’izo mu Rwanda no kuzikundisha abanyafurika n’isi yose muri rusange. Uyu mwaka iri serukiramuco rizaba guhera tariki 21 kugeza kuri 27 Werurwe 2020.
Kugeza ubu filime zigera mu 218 zamaze kwiyandikisha zisaba kuzitabira iri serukiramuco, nyuma ya tariki 25 Gashyantare 2020 nibwo hazamenyakana filime zabashije kwemererwa kuzitabira Mashariki African Film Festival.
Filime zizerekanwa muri iri serukiramuco ni izakozwe n’abanyafurika kandi zivuga inkuru zerekeranye na Afurika, zikaba zarakozwe nibura guhera muri 2018-2019. Uretse kwerekana filime, hazaba hari gahunda yo gutanga amasomo ajyanye na sinema, guhemba filime n’abakora filime mu byiciro bitandukanye.
Filime zizerekanwa ndetse nyuma yo kwerekanwa hazajya haba umwanya w’ibibazo n’ibisubizo mu gihe uwakoze iyo filime ahari.
‘Girls in Cinema’ ni kimwe mu bizaba bigize Mashariki African Film Festival muri uyu mwaka, iyi ikaba ari gahunda yo gushishikariza umubare munini w’abakobwa kwitabira kujya muri sinema. Hateganyijwe gahunda zo kwigisha abakobwa gukora filime bifashishije telefoni zigezweho (smartphones), nka kimwe mu bikoresha bihendutse ugereranyije n’ibindi bikoresho nkenerwa mu gukora filime.
Mashariki African Film Festival igamije guteza imbere sinema ya Afurika n’inkuru z’Abanyafurika ubwabo ari nazo zerekanwa cyane kurusha izo mu bindi bihugu. Izakorewe hanze ya Afurika zerekanwa muri iri serukiramuco ni izikubiyemo inkuru zivuga kuri Afurika gusa.
",https://m.igihe.com/imyidagaduro/article/mashariki-african-film-festival-igiye-kuba-ku-nshuro-ya-gatandatu-ifitiye,Gospel
Trezzo Mahoro akomeje kwandika izina muri filime iri mu zigezweho kuri Netflix,"Nyuma ya Ncuti Gatwa wubatse izina muri filime yitwa ‘Sex Education’, yaciye ibintu kuri Netflix, undi munyarwanda witwa Trezzo Mahoro nawe ari mu bagezweho ku Isi yose muri filime iri guca kuri uru rubuga.
Nyuma ya Ncuti Gatwa wubatse izina muri filime yitwa ‘Sex Education’, yaciye ibintu kuri Netflix, undi munyarwanda witwa Trezzo Mahoro nawe ari mu bagezweho ku Isi yose muri filime iri guca kuri uru rubuga.
Trezzo Mahoro yavukiye mu Rwanda gusa aba muri Vancouver, muri Canada. Yatangiye kwiyumvamo ibyo gukina filime ari mu mwaka wa nyuma w’amashuri yisumbuye.
Yamamaye muri filime zitandukanye zirimo ""The Magicians"" yakinnyemo yitwa Ralphie, “The X-Files” yakinnyemo yitwa Crewman ya Fox, ""iZombie"" yakinnyemo yitwa Darius, ubu agezweho muri filime Nyamerika yitwa ‘To All the Boys: P.S. I Still Love You’ ica kuri Netflix akinamo yitwa Lucas.
Iyi filime ni igice gishya kuko yabanjirijwe n’ikindi cyitwaga ‘To All the Boys I’ve Loved Before’ yagiye hanze muri 2018.
Yanditse ikomowe ku gitabo cy’umwanditsi w’Umunyamerika witwa Jenny Han, yayobowe na Michael Fimognari yandikwa na Sofia Alvarez na J. Mills Goodloe.
Ivuga ku nkuru y’umukobwa wagiye akunda abahungu bagiye bahura mu bihe bitandukanye, akajya abandikira amabaruwa noneho rimwe murumuna we aza kuyafata ayoherereza ba bahungu batanu baba barakundanye na we.
Umwe muri bo akaza kumubwira ngo bakundane ariko ari ukubeshya bagira ngo batere ishyari umukobwa baba basanzwe bakundana uba wamwanze, agace ka mbere karangira aba bombi baratangiye gukundana bya nyabyo.
Mu gace ka kabiri barakomeza bagakundana ariko hakaza undi muhungu bari baroherereje ibaruwa akanamusubiza nyuma bakaza guhurira ahantu bakagerageza gukundana ariko umukobwa akaza gusanga bitakunda.
Trezzo Mahoro[Lucas] aba ari umwe mu nshuti z’uyu mukobwa ubusanzwe witwa Lana Condor uba akinamo yitwa Lara Jean, aba ari mu bo yigeze gukunda ndetse akanamwandikira ariko Lucas akamwanga kuko aba ari umutinganyi.
Trezzo Mahoro afite imyaka 23. Icyo ahuriyeho na Ncuti Gatwa nawe uherutse kwamamara cyane muri Sex Education ndetse ukurikirwa n’abasaga miliyoni ebyiri kuri Instagram, n’uko muri izi filime zatumye bamenyekana cyane bose bazikinamo ari abakundana bahuje ibitsina [abatinganyi].
Reba agace gato ka ‘To All the Boys: P.S. I Still Love You’, filime iri ku bica bigacika kuri Netflix yakinnyemo umunyarwanda
",https://m.igihe.com/imyidagaduro/sinema/article/trezzo-mahoro-akomeje-kwandika-izina-muri-filime-iri-mu-zigezweho-kuri-netflix,Gospel
"Buravan, Michaël Sengazi na Hervé Kimenyi bazifashishwa mu kwezi ko kwizihiza imyaka 50 OIF imaze","Buri mwaka tariki 20 Werurwe, Umuryango Mpuzamahanga w’Ibihugu bikoresha Igifaransa (OIF) uyobowe na Louise Mushikiwabo, ibihugu biwugize byizihiza umunsi mpuzamahanga wawuhariwe.
Buri mwaka tariki 20 Werurwe, Umuryango Mpuzamahanga w’Ibihugu bikoresha Igifaransa (OIF) uyobowe na Louise Mushikiwabo, ibihugu biwugize byizihiza umunsi mpuzamahanga wawuhariwe.
Ni igikorwa cyatangiye mu 1988, nk’uburyo abari muri uyu Muryango wa OIF uhurije hamwe abaturage bavuga Igifaransa basaga miliyoni 300 ku Isi, bakwishimira ururimi rw’Igifaransa rukoreshwa na byinshi muri byo.
Kuri iyi nshuro muri uyu mwaka wa 2020, birihariye cyane cyane kuri Ambasade y’u Bufaransa mu Rwanda. Ku rwego mpuzamahanga ho hazaba hizihizwa imyaka 50 uyu muryango wa OIF umaze utangijwe.
Iki gikorwa kizabera mu Rwanda ku bufatanye n’Ibigo bya Leta bitandukanye birimo Minisiteri y’Ububanyi n’Amahanga ndetse n’iy’uburezi, abadipolomate bahagarariye ibihugu bigize uyu muryango n’abandi bayobora OIF.
Muri Werurwe hateganyijwe ibikorwa bitandukanye mu Mujyi wa Kigali by’umwihariko hazabanza icyo gutangiza ku mugaragaro uku kwezi nk’uko kwizihiza isabukuru y’imyaka 50 uyu muryango umaze.
Chargé d’Affaires muri Ambasade y’u Bufaransa i Kigali, Jérémie Blin na Juliette Bigo uyobora Ikigo Ndangamuco cy’Abafaransa mu Rwanda bazagirana ikiganiro n’itangazamakuru ku wa 04 Werurwe 2020 saa tanu za mu gitondo kuri Onomo Hotel.
Ibindi bikorwa biteganyijwe harimo igitaramo cy’umuhanzi Yvan Buravan wegukanye Prix découverte RFI mu 2018 kizabera muri Serena Hotel ku wa 20 Werurwe 2020, guhera saa mbili z’umugoroba aho kwinjira bizaba ari ubuntu.
Ikigo Ndangamuco cy’Abafaransa mu Rwanda cyateguwe n’igikorwa cy’amarushanwa kizahuza abanyempano mu kuvuga imivugo by’umwihariko yo mu rurimi rw’Igifaransa. Kizabera ku nzu y’imyidagaduro ya Kimisagara ku wa 14 Werurwe 2020 hagamijwe kuzamura impano nshya. Uzaba uwa mbere umuvugo we uzatunganywa werekanwe mu gitaramo cya Buravan.
Hateganyijwe amarushanwa ya bandes dessinées [inkuru zishushanyije] yateguwe ku bufatanye na éditions Bakamé, abahize abandi bazatangazwa ku wa 21 Werurwe 2020 ibikorwa byabo bigaragazwe mu gihe cy’icyumweru mu isomero rusange ry’Umujyi wa Kigali mu gihe cy’icyumweru.
Uku kwezi kuzasozwa na Wallonie-Bruxelles, Michaël Sengazi watwaye Prix RFI Talents du rire 2019 na Hervé Kimenyi bazataramira abazitabira umugoroba wiswe Francofourires , mu gitaramo cy’urwenya kizabera muri Kigali Cultural Village ku wa 28 Werurwe.
Uyu muryango washingiwe i Niamey muri Niger tariki 20 Werurwe 1970, utangizwa n’ibihugu 21 byiganjemo ibyahoze bikolonijwe n’u Bufaransa.
Kuri ubu ugizwe n’ibihugu 84 birimo ibinyamuryango byuzuye 54, ibihugu bine byiyunze n’ibihugu 26 by’indorerezi.
Louise Mushikiwabo niwe muyobozi wawo, yatangiye kuwuyobora muri Mutarama 2019.
",https://m.igihe.com/imyidagaduro/article/buravan-michael-sengazi-na-herve-kimenyi-bazifashishwa-mu-kwezi-ko-kwizihiza,Gospel
Paris: Abantu 30 bafashwe bashinjwa guteza imvururu hafi y’aho Fally Ipupa yakoreye igitaramo,"Ku mugoroba wo kuri uyu wa Gatanu tariki 28 Gashyantare 2020 Fally Ipupa yakoreye igitaramo gikomeye mu Mujyi wa Paris mu Bufaransa, abagera kuri 30 batawe muri yombi kubera guteza imvururu hafi y’aho iki gitaramo cyari kubera bagambiriye kubuza abantu kukitabira.
Ku mugoroba wo kuri uyu wa Gatanu tariki 28 Gashyantare 2020 Fally Ipupa yakoreye igitaramo gikomeye mu Mujyi wa Paris mu Bufaransa, abagera kuri 30 batawe muri yombi kubera guteza imvururu hafi y’aho iki gitaramo cyari kubera bagambiriye kubuza abantu kukitabira.
Mbere y’iki gitaramo, ahagana saa kumi n’ebyiri z’umugoroba hafi y’aho bategera ’Gare de Lyon’, i Paris, hagaragaye inkongi yatewe n’abigaragambya bagamije kubuza abantu kwitabira igitaramo cya Fally Ipupa, cyaberaga hafi aho.
Aba biganjemo abarwanya ubuyobozi bwa Repubulika Iharanira Demokarasi ya Congo, batwitse ibishyirwamo imyanda ndetse n’utumoto duto twari aho.
Icyakora bakomwe mu nkokora na Polisi y’u Bufaransa n’abazimya umuriro bahise bawucyaha.
Umunyamakuru wa BBC wari uri aho byabereye yagize ati” Hari umwotsi mwinshi cyane, abantu biruka batwika ibintu. Byagaragaraga ko barakaye. Urujya n’uruza rwari rwakumiriwe mu byerekezo byose. Byari akaga”.
“Abigaragambya bajugunyaga buri kimwe bashoboye kuri polisi ndetse n’abazimya inkongi bageragezaga gukora akazi kabo. Batwikaga buri kimwe bashoboye kandi bakakirwanisha.”
Igitaramo cya Fally Ipupa cyabereye ahitwa Accor Hotels Arena.
Polisi yabashije gukumira ko aba bigaragambyaga irabatatanya ndetse ntibabangamira igitaramo cya Fally Ipupa, kuko byarangiye kibaye cyitabirwa n’abarenga 20 000.
Abigaragambyaga bari bagamije gukumira abantu kwitabira igitaramo cya Fally Ipupa ushinjwa kuba inshuti ya hafi ya Perezida Felix Tshisekedi umaze umwaka ayobora Repubulika Iharanira Demokarasi ya Congo.
Polisi yavuze ko yataye muri yombi abantu 30 mu gihe abarenga 54 bo baciwe amande bashinjwa kugira uruhare muri iyi myigaragambyo.
Nyuma y’igitaramo cyagenze neza, Fally Ipupa abinyujije ku mbuga nkoranyambaga yashimiye buri umwe wakitabiriye ndetse anihanganisha abatabashije kwinjira kubera ko amatike yari yarashize cyera.
Yagize ati” Ndashimira abantu 20000 bitabiriye igitaramo cyanjye kitazibagirana cyo ku wa 28 Gashyantare 2020, urukundo rwanyu rwatumye twongera kwandika amateka mashya. Ndihanganisha abatabashije kwinjira imbere, tuzasubira. Ndabakunda cyane.”
Nubwo habanje akaduruvayo, Fally Ipupa yishimiye uko igitaramo cyagenze
 👑🦅 Merci aux 20.000 personnes qui hier soir ont rendu cette soirée du 28.02.2020 inoubliable.Votre détermination,votre courage mais surtout votre amour ont permis de réécrire une nouvelle histoire .🙏🏾 Mes regrets les plus sincères à tous ceux et celles qui n’ont pas pu accéder à l’intérieur de la salle, ce n’est que partie remise je vous aime ❤️... Thank you to all the 20,000 people who made last night an unforgettable evening! Your determination, your courage but above all your love made it possible to rewrite history 🙏🏾. My most sincere regrets to all those of you that were unable to access the arena! We Will do it again !! I love you guys so much❤️ #swetlife #onelove #fallyaccordhotelsarena2020
A post shared by  Fally Ipupa (@fallyipupa01) on Feb 29, 2020 at 2:04am PST
Hafi y’ahagombaga kubera igitaramo imyigaragambyo yari ikomeye 
Ils empêchent les #pompiers d’éteindre les #incendie #GareDeLyon #casseur @Qofficiel pic.twitter.com/BIF4toqWFK
— joel belafa (@jbelafa) February 28, 2020
",https://m.igihe.com/imyidagaduro/article/paris-abantu-30-bafashwe-bashinjwa-guteza-imvururu-hafi-y-aho-fally-ipupa,Gospel
U Budage: Filime ‘Notre-Dame du Nil’ yegukanye igihembo mu iserukiramuco rikomeye “Berlinale 2020” ,"Ku mugoroba wo kuri uyu wa Gatanu tariki 28 Gashyantare 2020 Filime ‘Notre-Dame du Nil’ yegukanye igihembo cya Filime nziza “Best Film” mu iserukiramuco rikomeye ryitwa “Berlinale 2020” [ Berlin International Film Festival] ryabaga ku nshuro ya 70.
Ku mugoroba wo kuri uyu wa Gatanu tariki 28 Gashyantare 2020 Filime ‘Notre-Dame du Nil’ yegukanye igihembo cya Filime nziza “Best Film” mu iserukiramuco rikomeye ryitwa “Berlinale 2020” [ Berlin International Film Festival] ryabaga ku nshuro ya 70.
Berlinale [Berlin International Film Festival] ni iserukiramuco mpuzamahanga rya Filime rikomeye mu gihugu cy’u Budage no ku mugabane w’u Burayi yabaga ku nshuro ya 70.
Berlinale muri uyu mwaka yatangiye tariki Tariki 20 Gashyantare izageza ku itariki ya 1 Werurwe 2020. Aha Filime ‘Notre-Dame du Nil’ yakomotse ku gitabo cya Mukasonga Scholastique ikaba yegukanye igihembo cya filimi nziza “Best Film “.
Iyi filime yashibutse ku gitabo cyanditswe na Mukasonga, Umunyarwandakazi uba mu Bufaransa cyasohotse mu 2012, kigahabwa ibihembo mpuzamahanga bibiri ari byo Prix Renaudot na Prix Ahmadou Kourouma.
Muri iki gitabo Mukasonga agaragaza itotezwa ryakorerwaga abakobwa b’abanyeshuri bakomokaga mu bwoko bw’Abatutsi mbere ya Jenoside yakorewe Abatutsi mu 1994.
Umwanditsi avuga ibyabereye mu Kigo cy’amashuri yisumbuye cyitwaga Notre Dame du Nil cyari icy’abakobwa gusa.
Nyuma y’imyaka umunani iki gitabo gisohotse, ikigo gikora filime cyitwa Les Films du Tambour kiyobowe na Marie Legrand na Rani Massalha, bari kumwe n’umuhanga mu gutunganya filime Atiq Rahimi, baje mu Rwanda gukora filime ishingiye kuri iki gitabo.
Iyi filime yakiniwe mu Karere ka Musanze no muri Rutsiro ku Ishuri rya Murunda, igaragarano abakobwa b’Abanyarwandakazi bagera kuri 20 barimo Amanda Mugabekazi, Malaika Uwamahoro, Albina Sydney Kirenga, Rubango Belinda na Clariella Bizimana.
",https://m.igihe.com/imyidagaduro/article/u-budage-filime-notre-dame-du-nil-yegukanye-igihembo-mu-iserukiramuco-rikomeye,Gospel
Adrien Misigaro na Gentil Misigaro bageze mu Rwanda aho bagiye gukorera ibitaramo bikomeye (Video),"Abahanzi bamaze kubaka izina mu buryo bukomeye mu muziki wo kuramya no guhimbaza Imana, Adrien Misigaro na Gentil Misigaro baje mu Rwanda aho bitabiriye ibitaramo bazahuriramo na Israel Mbonyi.
Abahanzi bamaze kubaka izina mu buryo bukomeye mu muziki wo kuramya no guhimbaza Imana, Adrien Misigaro na Gentil Misigaro baje mu Rwanda aho bitabiriye ibitaramo bazahuriramo na Israel Mbonyi.
Aba bahanzi bageze ku kibuga cy’indege cya Kanombe ku mugoroba wo kuri uyu wa Gatanu tariki 28 Gashyantare bari kumwe n’irindi tsinda ry’abaririmbyi bazafatanya nabo.
Adrien Misigaro yabwiye itangazamakuru ko yababajwe cyane no gufungwa kwa Fireman nubwo ntacyo yari kubikoraho kuko gahunda zagombaga gukomeza mu gihe umuntu yaguye mu makosa.
Ati “Nk’umukozi w’Imana ndamusengera nta kindi kintu nabivugaho, gahunda za leta zigomba gukomeza kuko umuntu iyo ari mu makosa aba agomba gufungwa yaba arengana akarenganurwa. Hari gahunda tuzakorana, hari n’indirimbo ze twakoze.”
Gentil Misigaro we yavuze ko yari akumbuye mu Rwanda ndetse anagaragaza ko ari ahantu ahoza ku mutima cyane ko yanaje yambaye imyambaro yahakorewe.
Mu mwaka wa 2019 nibwo Adrien Misigaro yagiye gusura urubyiruko ruri kugororerwa i Iwawa, iki gihe uyu muhanzi yavuyeyo atangije Ubukangurambaga yise “Melody of New Hope” bugamije gukangurira urubyiruko rutandukanye kwirinda no kwitandukanya n’ibiyobyabwenge.
Asubiye muri Leta Zunze Ubumwe za Amerika, aho asanzwe atuye, uyu muhanzi uri mu bagezweho muri Diaspora mu bakora indirimbo zo kuramya no guhimbaza Imana yasobanuriye ubuyobozi bw’itorero asengeramo ibyo avuyemo mu Rwanda.
Nyuma yo kwishimira iki gikorwa yatangije, ubuyobozi bw’Itorero asanzwe asengeramo muri Amerika bwiyemeje kumutera ingabo mu bitugu bukamushyigikira ndetse kugeza ubu uhereye ku muyobozi w’iri torero n’abandi bakozi b’Imana bafatanya umurimo bazamuherekeza mu bitaramo ateganya gukorera mu Rwanda muri Werurwe 2020.
Ibi bitaramo byiswe “Each one reach one” byateguwe mu rwego rwo gukangurira buri wese mu banyarwanda kuba bafasha byibuza umuntu umwe wabaswe n’ibiyobyabwenge kubivamo bityo bigafasha kwihutisha ubukangurambaga bwa “Melody of New Hope”.
Mu gihe azamara mu Rwanda, Adrien Misigaro n’ikipe bazaba bari kumwe bazasura ibigo bitandukanye bifasha ababaswe n’ibiyobyabwenge.
Igitaramo cy’i Kigali kizaba tariki 8 Werurwe 2020 muri Intare Arena mu gihe tariki 15 Werurwe 2020 bazakomereza muri Kaminuza y’u Rwanda, Ishami rya Huye muri Auditorium.
",https://m.igihe.com/imyidagaduro/article/adrien-misigaro-na-gentil-misigaro-bageze-mu-rwanda-aho-bagiye-gukorera,Gospel
Joeboy yashimishije abitabiriye igitaramo cya Kigali Jazz Junction (Amafoto) ,"Amaso y’abakunzi b’umuziki by’umwihariko wa Jazz ahora ashyugumbwa kureba igitaramo ngarukakwezi cya Kigali Jazz Junction kimaze kubaka izina kandi kikaba kiri mu byitabirwa cyane.
Amaso y’abakunzi b’umuziki by’umwihariko wa Jazz ahora ashyugumbwa kureba igitaramo ngarukakwezi cya Kigali Jazz Junction kimaze kubaka izina kandi kikaba kiri mu byitabirwa cyane.
Kuri uyu wa Gatanu tariki 28 Gashyantare 2020, nabwo abakunzi b’umuziki bari babukereye bambariye kureba abahanzi bakomeye barimo Davis D ugezweho mu ndirimbo yitwa ‘Dede’ na Niyo Bosco uri mu bahanzi bari kuzamuka neza mu ndirimbo zitanga ubutumwa ku buzima bwa buri munsi.
Umunya-Nigeria Joseph Akinfenwa Donus umaze kwamamara nka Joeboy nawe yari ari mu bafitiwe amatsiko cyane ko afite ibihangano bigezweho mu Rwanda no muri Afurika muri rusange.
Abakobwa b’ibizengerezi bakibyiruka bari biganje muri iki gitaramo bakamejeje, isegonda ku rindi babyinana imbaduko idasanzwe ndetse byarimba bagasanga abahanzi ku rubyiniro bakabafasha kubyina indirimbo zabo.
Niyo Bosco niwe wabimburiye abandi aririmba indirimbo zitandukanye z’abandi bahanzi ndetse anasusurutsa abantu mu zindi ze zirimo ‘Ibanga’ na ‘Ubigenza Ute’ zazamuye amarangamutima ya buri wese wamurebaga.
Uyu muhanzi ubusanzwe witwa Niyokwizerwa Bosco, afite ubumuga bwo kutabona ariko atangaza benshi kubera uburyo akirigita imirya ya guitar.
Davis D nawe yaje amukorera mu ngata mu ndirimbo ze nka ‘Dede’, ‘Biryogo’, ‘Sexy’, ‘Soso’ n’izindi zitandukanye. Ubusanzwe yitwa Icyishaka David ni umwe mu bahanzi baririmba Afrobeat bafite uburyo butandukanye n’abandi baririmbamo bigashimisha benshi.
Uyu musore yageze kuri ‘Dede’ ikunzwe mu bice byose by’igihugu abantu bose n’uwari wicaye bahagurukira icyari mwe bacinya akadiho karahava cyane ko iyi iri mu ndirimbo zikunzwe cyane.
Yaririmbye mu buryo bwa Semi Live ariko kuva ku ndirimbo ye ya mbere kugeza ku yo yasorejeho abantu hafi ya bose wabonaga akanyamuneza ari kose bishimiye ibihangano bye kandi bacinya akadiho nta nkomyi.
Joeboy niwe wari utegerejwe! Abantu babwiwe ko agiye gusesekara ku rubyiniro bose nk’abitsamuye basakuriza icyarimwe berekana ko bamwishimiye ku nshuro ye ya mbere aje mu Rwanda.
Yaririmbye indirimbo ze zitandukanye guhera ku ya mbere kugeza ku ya nyuma abantu ubona akanyamuneza ari kose bafatanya nawe kuririmba. Yaririmbye mu buryo bwa Playback.
Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy yaje mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria waherukaga gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
Amafoto: Uwihanganye Hardy
",https://m.igihe.com/imyidagaduro/article/joeboy-yashimishije-abitabiriye-igitaramo-cya-kigali-jazz-junction-amafoto,Gospel
Miss World yahaye ikaze Miss Nishimwe Naomie uzitabira iri rushanwa uyu mwaka,"Ku wa 22 Gashyantare 2020 Nishimwe Naomie yatsindiye ikamba rya Miss Rwanda, uyu mukobwa wahise anabona itike yo kwitabira irushanwa rya Miss World 2020 yamaze guhabwa ikaze n’abaritegura.
Ku wa 22 Gashyantare 2020 Nishimwe Naomie yatsindiye ikamba rya Miss Rwanda, uyu mukobwa wahise anabona itike yo kwitabira irushanwa rya Miss World 2020 yamaze guhabwa ikaze n’abaritegura.
Babinyujije ku rukuta rwabo rwa Twitter, Ubuyobozi bwa Miss World bwagize buti” Mudufashe duhe ikaze Nishimwe Naomie mu muryango wa Miss World.”
Miss Nishimwe watsindiye ikamba rya Miss Rwanda 2020 yahise ahabwa itike yo guhagararira u Rwanda mu irushanwa rya Miss World rizaba riba ku nshuro ya 70.
Uyu mukobwa afite umushinga wo kurwanya Kwiheba mu rubyiruko, cyane ko yasanze ari ikibazo gikomeye kandi akenshi abantu badaha agaciro.
Miss Nishimwe muri Miss World azaba abaye umunyarwandakazi wa gatanu witabiriye iri rushanwa u Rwanda ruzaba rwujuje imyaka itanu rwitabira.
Mutesi Jolly niwe mukobwa wa mbere witabiriye Miss World mu 2016, kuva icyo gihe u Rwanda ntirugisiba mu irushanwa.
Nimwiza Meghan niwe Munyarwandakazi uherutse muri iri rushanwa ryabereye mu mujyi wa Londres mu Bwongereza mu mpera za 2019.
Nta mukobwa n’umwe wari wahagararira u Rwanda ngo acyure ikamba iryo ariryo ryose nubwo bagerageza kwitwara neza.
",https://m.igihe.com/imyidagaduro/article/miss-world-bahaye-ikaze-miss-nishimwe-naomie-uzitabira-iri-rushanwa-uyu-mwaka,Gospel
Musanze: The Ben yasusurukije abitabiriye Tour du Rwanda mu gitaramo gikomeye (Video),"Mugisha Benjamin umaze kwamamara nka The Ben, yataramiye Abanyamusanze nyuma y’agace ka Tour du Rwanda kavuye Rubavu kerekeza muri aka karere kuri uyu wa Kane.
Mugisha Benjamin umaze kwamamara nka The Ben, yataramiye Abanyamusanze nyuma y’agace ka Tour du Rwanda kavuye Rubavu kerekeza muri aka karere kuri uyu wa Kane.
Uyu muhanzi yifashishijwe n’uruganda rwenga ibinyobwa bisembuye n’ibidasembuye rwa Skol Brewery Ltd. Mu gitaramo yakoreye i Musanze, yanyuze abakunzi be bari bamaze imyaka 10 batamuca iryera abataramira.
Abanyamusanze bitabiriye iki gitaramo banyuzwe n’uburyohe bw’umuziki w’uyu muhanzi, usanzwe ukundwa cyane n’abiganjemo abakobwa kubera ibihangano bibashima ku ndiba z’imitima.
Yaririmbye ibihangano bye bitandukanye byakunzwe, ageze ku yitwa ‘Imfubyi’ afatanya na Bulldogg bayikoranye, nabyo binyura benshi mu buryo bukomeye.
Yaririmbye izindi zirimo ‘Soma Skol’, ‘Zoubeda’ yakoranye na Kamichi, ‘Thank You’ yakoranye na Tom Close, ‘Habibi’ n’izindi zitandukanye.
The Ben ari kwifashishwa na Skol mu bitaramo bitandukanye, icya mbere yagikoreye Kimironko ku wa 23 Gashyantare, i Musanze ku wa 27 Gashyantare ndetse ategerejwe mu kindi kizabera i Kigali ku wa 29 Gashyantare 2020.
Reba igitaramo cy’i Musanze uko cyari cyifashe
",https://m.igihe.com/imyidagaduro/article/musanze-the-ben-yasusurukije-abitabiriye-tour-du-rwanda-mu-gitaramo-gikomeye,Gospel
Uwase wahagarariye u Rwanda muri Miss Supranational 2018 yitabiriye irindi rushanwa rikomeye,"Uwase Clémentine [Tina] watorewe guhagararira u Rwanda muri Miss Supranational 2018 asimbuye Munyaneza Djazira, yitabiriye irindi rushanwa rya Miss Elite 2020 mu cyiciro cya nyuma.
Uwase Clémentine [Tina] watorewe guhagararira u Rwanda muri Miss Supranational 2018 asimbuye Munyaneza Djazira, yitabiriye irindi rushanwa rya Miss Elite 2020 mu cyiciro cya nyuma.
Uyu mukobwa ahatanye na bagenzi 16 baturutse mu bindi bihugu bitandukanye bitabira iri rushanwa riri kubera muri Pologne ari naho Uwase yiga muri kaminuza ya Wyższa Szkoła Bankowa yigisha ibyerekeye ubukungu.
Uwase yabwiye IGIHE ko umukobwa uzahiga abandi azahabwa amajwi hakurikijwe uko yitwaye imbere y’akanama nkemurampaka, intambuko, ubwiza n’ukuntu ashyigikiwe ku mbuga nkoranyambaga z’irushanwa.
Azahembwa amafaranga ataratangajwe umubare ndetse afotorwe bya kinyamwuga mu gihe cy’icyumweru ari mu butembere ku mucanga wa Miami muri Leta Zunze Ubumwe za Amerika.
Aba bakobwa bageze mu cyiciro cya nyuma bari 20, batatu barasezererwa kubera kutubahiriza igihe n’imyitozo.
Uwase yavuze ko yiha amahirwe n’ubwo abona bitoroshye. Yagize ati “Birakomeye ariko amahirwe ndayiha, n’ubwo ntakubwira umubare njanishije kuko irushanwa aba ari irushanwa.”
Umunsi ny’irizina wo gutora Miss Elite 2020, ni kuri uyu wa Gatandatu tariki 29 Gashyantare 2020. Hazatorwa Miss Elite n’ibisonga bye bibiri.
Uwase ubusanzwe ni umunyamideli ndetse yegukanye ibihembo bitandukanye birimo icya Top Model Africa cyabereye muri Zimbabwe mu 2016 anitabira World Next Top Model 2017 ryabereye mu Mujyi wa Beirut muri Liban, aza mu bakobwa bageze mu cyiciro cya nyuma.
Yitabiriye amarushanwa y’ubwiza nka Miss Supranational 2018 naho ntiyahirwa kuko atigeze aza mu myanya y’imbere.
",https://m.igihe.com/imyidagaduro/imideli/article/uwase-wahagarariye-u-rwanda-muri-miss-supranational-2018-yitabiriye-irindi,Gospel
Senderi yahawe igihembo n’akarere ka Kirehe,"Umuhanzi Nzaramba Eric benshi bamaze kumenya nka Senderi International Hit yahawe igihembo n’akarere akomokamo ka Kirehe mu Ntara y’Iburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ryigihugu.
Umuhanzi Nzaramba Eric benshi bamaze kumenya nka Senderi International Hit yahawe igihembo n’akarere akomokamo ka Kirehe mu Ntara y’Iburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ryigihugu.
Yabwiye IGIHE ko yahawe iki gihembo kuri uyu wa Kane tariki 27 Gashyantare 2020 muri aka karere akomokamo.
Ati “Naraye mpawe igihembo cy’indashyikirwa n’akarere ka Kirehe nk’umuhanzi uhavuka ugerageza gushimisha abaturage baho n’utundi turere muri gahunda z’iterambere ry’igihugu, mu kurinda ibyagezweho no kubyongera biciye mu bihangano by’uburere mboneragihugu.”
Yavuze ko indirimbo zatumye ahabwa iki gihembo zirimo iyitwa ‘Ibidakwiriye nzabivuga’, ‘Nta mpamvu n’imwe’, ‘Iyo twicaranye’, ‘Abanyarwanda twaribohoye’, ‘Tuzarinda igihugu’ na ‘Twambariye gutsinda’.
Uyu muhanzi yahawe iki gihembo ku munsi wo gusoza ibyitwa ‘Open Day’ bikorwa n’abatuye muri aka karere, uyu akaba ari munsi abantu n’ibigo byigenga bakorera mu karere bose bahurira mu imurikabikorwa bakerekana ibyo bamaze kugeza ku baturage hanarebwa gahunda z’ibihe biri imbere.
Senderi aherutse gushyira hanze indirimbo zirimo iyo yise ‘Imitako ya Migongo’ na ‘Ikirashi’ yakoranye na Intore Tuyisenge .
Uyu muhanzi yatangiye kuririmba mbere gato ya 1994. Umuziki we wiganjemo indirimbo zivuga kuri politiki y’iterambere ry’igihugu, isuku, kwirinda ibyorezo nka Sida na Malariya, ubukungu, urukundo, umutekano n’ibindi.
Senderi kandi akunda no kwibanda ku ndirimbo zihumuriza abarokotse Jenoside yakorewe Abatutsi mu 1994 n’izamagana abahembera amacakubiri.
Reba indirimbo Senderi aheruka gushyira hanze yise ‘Ikirashi’
",https://m.igihe.com/imyidagaduro/article/senderi-yahawe-igihembo-n-akarere-ka-kirehe,Gospel
Musanze: Bizihiwe n’umuziki w’abahanzi bakomeye mu gitaramo cya Tour du Rwanda (Amafoto),"Byari ku nshuro ya kabiri muri uyu mwaka habaye igitaramo cya Tour du Rwanda iri kugana ku musozo, aho abahanzi batandukanye bakomeye bataramiye abanya-Musanze bigatinda.
Byari ku nshuro ya kabiri muri uyu mwaka habaye igitaramo cya Tour du Rwanda iri kugana ku musozo, aho abahanzi batandukanye bakomeye bataramiye abanya-Musanze bigatinda.
Ni mu gitaramo cyabaye nyuma y’agace k’iri rushanwa rimaze kuba ubukombe mu magare ribera mu Rwanda, kabaye kuri uyu wa Kane tariki 27 Gashyantare 2020 aho Umunya-Colombia Restrepo Jhonatan yegukanye aka gace ka Gatanu ka Tour du Rwanda 2020 ka Rubavu-Musanze, akoresheje 2h 08’19”.
Mujyi wa Musanze hari hashyushye bose biteguye kwirebera aba banyonzi, banabukereye kwirebera abahanzi batandukanye bakomeye bagombaga kubataramira kakahava muri stade Ubworoherane yo muri aka karere.
Guhera saa kumi,abantu banyuranagamo basiganwa buri wese ashaka umwanya w’imbere ngo aze kwirebera umuhanzi yihebeye nta nkomyi.
Iki gitaramo cyabaye nyuma y’ikindi cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel kuwa Gatatu tariki 27 Gashyantare 2020. Cyari cyitabiriwe n’umubare munini w’abakunzi b’umuziki biganjemo cyane urubyiruko.
Abatandukanye bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg, Davis D na Bruce Melodie ndetse na Rob Drabkin na S-Wrap bari baturutse muri Amerika nibo basusurukije abari bitabiriye.
Saa kumi n’ebyiri zishyira saa moya ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’.
Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap.
Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’ asoreza kuri ‘Dede’.
Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Why’ iri mu zo yahereyeho, ‘Nzahinduka’, ‘Byakoroha asoreza kuri ‘Ya Motema’ yahuriyemo na P wahoze muri Dream Boyz.
Bakiri ku rubyiniro P yahise asangwayo na Polisi y’u Rwanda, bakora ubukangurambaga iherutse gutangiza n’abafatanyabikorwa bayo bw’ibyumweru 52 bugamije kurwanya no gukumira impanuka buzwi nka “Gerayo Amahoro”.
Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Urakunzwe’ yahereyeho, ‘Back’, ‘Dear Mashuka’ yafashijwe ku rubyiniro na Rob Drabkin, ‘Iyo Utegereza’ asoreza kuri ‘Gake’ yahuriyemo na Nel Ngabo banaririmbanye muri iki gitaramo.
Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ yahuriyemo na Deejay Lenzo banajyanye ku rubyiniro muri iki gitaramo.
Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Ikinya’, ‘Fresh’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo.
Butera Knowless yaje akorera mu ngata uyu muhanzi mu ndirimbo yise ‘Baramushaka’, ‘Nkoraho’, ‘Sweet Mutima’, ‘Urugero’, ‘Blessed’, ‘Ko nashize’ asoreza ku yo yise ‘Ujya unkumbura’.
King James niwe washyize akadomo kuri iki gitaramo gusa atenguhwa n’umuriro kuko yatangiye kuririmba ahereye ku ndirimbo yise ‘Rasta’ yajya kuririmba izindi zirimo ‘Ganyobwe’ umuriro ukagenda ucika..
Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
Biteganyijwe igitaramo nk’iki kizabera mu Mujyi wa Kigali kuri uyu wa Gatandatu tariki ya 29 Gashyantare 2020 muri Car Free Zone ku bufatanye n’Umujyi wa Kigali muri gahunda y’ibitaramo bisoza ukwezi usanzwe ukora.
Amafoto: Niyonzima Moïse
",https://m.igihe.com/imyidagaduro/article/musanze-bizihiwe-n-umuziki-w-abahanzi-bakomeye-mu-gitaramo-cya-tour-du-rwanda,Gospel
Umunyarwenya Kenny BlaQ witabiriye Seka Live yageze i Kigali,"Ku mugoroba wo kuri uyu wa 27 Gashyantare 2020, umunyarwenya wo muri Nigeria Kenny BlaQ yageze i Kigali aho yitabiriye igitaramo cya Seka Live isoza uku kwezi.
Ku mugoroba wo kuri uyu wa 27 Gashyantare 2020, umunyarwenya wo muri Nigeria Kenny BlaQ yageze i Kigali aho yitabiriye igitaramo cya Seka Live isoza uku kwezi.
Guhera mu ntangiriro z’umwaka wa 2020 Arthur Nation isanzwe itegura ibirori bya Seka Live batangaje ko bigeye kujya biba buri kwezi. Muri uku kwzi hatahiwe icyatumiwemo Ndumiso Lindi wo muri Afurika y’Epfo n’umunya Nigeria Kenny BlaQ.
Akigera ku kibuga cy’indege i Kanombe, BlaQ a yakiriwe na Nkusi Arthur kimwe n’ikipe ya Arthur Nation.
Iki gitaramo cy’urwenya kizaba ku wa 29 Gashyantare. Ndumiso Lindi nawe uzataramira muri iki gitaramo byitezwe ko we agomba kugera i Kigali mu masaha make ari imbere kuri uyu wa Gatanu.
Aba banyarwenya baturutse hanze bazafatanya n’abakizamuka mu Rwanda barimo; Nimu Roger,Mercy, Patrick, Milly na Captain Father.
Kwinjira muri iki gitaramo kizabera muri Kigali Marriott Hotel bizaba ari 10 000 Frw mu myanya isanzwe na 20 000 Frw mu myanya y’icyubahiro.
Muri iki gitaramo itsinda ry’abacuranzi rya Neptune z Band ndetse na Nep Djs nibo bazaba basusurutsa abakunzi b’umuziki.
",https://m.igihe.com/imyidagaduro/article/umunyarwenya-kenny-blaq-witabiriye-seka-live-yageze-i-kigali,Gospel
Tonzi yashyize hanze indirimbo nshya yise “Hejuru ya byose”,"Uwitonze Clementine benshi bazi ku izina rya Tonzi wamamaye cyane mu muziki wo kuramya no guhimbaza Imana, yashyize hanze indirimbo ye nshya yise “Hejuru ya byose”.
Uwitonze Clementine benshi bazi ku izina rya Tonzi wamamaye cyane mu muziki wo kuramya no guhimbaza Imana, yashyize hanze indirimbo ye nshya yise “Hejuru ya byose”.
Iyi ndirimbo nshya ya Tonzi yumvikanamo ubutumwa bwibutsa abantu ko hejuru y’ibiba byose ku Isi haba hari Imana iba iri hejuru.
Igitero cya mbere cy’iyi ndirimbo Tonzi agira ati“Hejuru y’ibyo twibaza tudafitiye ibisubizo, aho ubwenge ubuhangange n’imbaraga birangirira, ibyo twibwira ko twashoboye turasanga twarabishobojwe n’Imana umugenga wa byose uri hejuru y’ibituvuna, hejuru y’ibihe bihinduka”.
Iyi ndirimbo mu buryo bw’amajwi yakozwe inatunganywa na Camarade mu gihe amashusho yayo yo yafashwe akanatunganywa na Eliel Sando.
Tonzi ni umuhanzikazi ukunze guhamya ko yakuranye impano yo kuririmba aho yatangiye kuririmba akiri umwana muto cyane bagomba kuhagarika ku meza kugira ngo abantu bamubone. Impano yaje kwaguka ajya mu makorali atandukanye, mu mwaka wa 2004 atangira umuziki ku giti cye.
Ni umwe mu bahanzi b’igitsinagore baririmba indirimbo zihimbaza Imana umaze kwagura umwuga we mu buryo bukomeye.
",https://m.igihe.com/imyidagaduro/article/tonzi-yashyize-hanze-indirimbo-nshya-hejuru-ya-byose,Gospel
Uko Mr Eazi yabereye ikiraro Joeboy ugiye gutaramira mu Rwanda,"Umuhanzi wo muri Nigeria Joseph Akinfenwa Donus umaze kwamamara nka Joeboy agiye gutaramira muri Kigali Jazz Junction izaba ku wa 28 Gashyantare uyu mwaka, yavuze uko Mr Eazi yamubereye ikiraro kimwinjiza mu muziki yari asanzwe akora nko kwishimisha.
Umuhanzi wo muri Nigeria Joseph Akinfenwa Donus umaze kwamamara nka Joeboy agiye gutaramira muri Kigali Jazz Junction izaba ku wa 28 Gashyantare uyu mwaka, yavuze uko Mr Eazi yamubereye ikiraro kimwinjiza mu muziki yari asanzwe akora nko kwishimisha.
Uyu musore yabitangaje mu kiganiro n’itangazamakuru gitegura igitaramo cya Kigali Jazz Junction kizaba kuri uyu wa Gatanu tariki 28 Gashyantare 2020, aho azahuriramo na Davis D ndetse na Niyo Bosco uri mu bahanzi bagezweho muri iki gihe.
Joeboy yabajijwe uko yahuye n’umuhanzi Oluwatosin Ajibade [Mr Eazi] usanzwe afite inzu ifasha abahanzi ya emPawa Africa, ari nayo yazamuye Joeboy ugezweho muri iki gihe.
Mu gusubiza Joeboy yavuze ko yahuye na Mr Eazi mu buryo butangaje, ati “Nigaga muri kaminuza ya Lagos [UNILAG], nakoraga umuziki wo kwishimisha. Igihe kimwe nashyize amashusho ndi kuririmba ku rubuga rwa Instagram arayibona tuza kumenyana kubera impano yari yambonanye atangira kumfasha atyo.”
Yavuze ko afata Mr Eazi nk’umuntu washyize itafari ku muziki we ndetse by’umwihariko akishimira kuba aba muri iyi nzu ye ifasha abahanzi.
Iki gitaramo ategerejwemo giteganyijwe ku wa 28 Gashyantare 2020. Joeboy yatowe n’abakurikira urubuga rwa Twitter rw’abakunzi ba Kigali Jazz Junction ku majwi 66.2% ahigitse Innos B wo muri RDC wakoranye indirimbo na Diamond Platnumz ndetse n’Umunya-Kenya Stella Mwangi.
Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B.
Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Nadege Gaju ushinzwe iyamamazabikorwa muri Volkswagen yavuze ko muri iki gitaramo buri muntu uzakitabira akoresheje Move Ride azagabanyirizwa 10% y’amafaranga y’urugendo.
Kugira ngo ubashe gukora ingendo mu modoka zitandukanye za Volkswagen zirimo Polo, Passat na Teramont bigusaba kubanza gushyira muri telefoni yawe yaba ikoresha Android cyangwa iOS, ‘application’ ya ‘Move’.
Usabwa kubanza gufungura konti ukoresheje e-mail cyangwa nimero yawe ya telefoni (Sign up), ubundi gahita winjiramo (Log in).
Mbere y’iki gitaramo uyu muhanzi arahura n’abantu banasangire mu mugoba bise ""Meet and Greet"" kuri uyu wa Kane tariki 27 Gashyantare 2020 kuri Marriott Hotel ahaba hacurangira itsinda rya Nep Djs kwinjira bikaza kuba ari ubuntu kuri buri wese ubyifuza.
Ni umugoroba wahura n’uyu muhanzi mukifotozanya mukanasangira mbere yuko igitaramo nyiri izina kiba.
",https://m.igihe.com/imyidagaduro/article/uko-mr-eazi-yabereye-ikiraro-joeboy-ugiye-gutaramira-mu-rwanda,Gospel
Itorero New Life Bible Church ryateguye igiterane cyizitabirwa n’abashumba bakomeye muri Afurika,"Buri mwaka itorero New Life Bible Church ritegura igiterane gikomeye kandi kiri ku rwego mpuzamahanga cyiswe Refresh Africa Conference.
Buri mwaka itorero New Life Bible Church ritegura igiterane gikomeye kandi kiri ku rwego mpuzamahanga cyiswe Refresh Africa Conference.
Ni igiterane kiba gikubiyemo inyigisho zo guhemburwa k’umugabane wa Afurika ndetse no kuramya Imana kugira ngo habeho ubutumwa bw’impemburo.
Muri 2020, iki giterane giteganyijwe kubera kuri New Life Bible church guhera tariki ya 8 kugeza ku itariki ya 15 Gashyantare 2020.
Mu kiganiro yagiranye n’itangazamakuru kuri uyu wa Kabiri, Rev Dr Charles Mugisha Umuyobozi Mukuru wa Africa New Life Ministries na New Life Bible Church yavuze ko igiterane cy’uyu mwaka gifite umwihariko w’uko abantu bazahabwa inyigisho z’impemburo hagamijwe kugira umutwaro wo guhembura Afurika.
Yavuze ko hazabaho ibihe byihariye byo kuramya Imana byimbitse hifashishijwe abaramyi biteguye kandi bagiye kujya mu mwiherero ari nako barushaho gusenga kugira ngo hazabeho guhembuka byuzuye binyuze mu kuramya Imana.
Uyu mushumba kandi yavuze ko hatumiwe abakozi b’Imana batandukanye barimo Pasiteri Lincoln Serwaga ukorera ivugabutumwa mu Bwongereza uyu akaba ari mu bashumba bakomeye ndetse bajyanye ivugabutumwa ku byanyafurika bari muri diaspora.
Hari kandi abandi bavugabutumwa barimo Pasiteri James Kato,Pasiteri Chris Rue,Pasiteri Jide Laore,Pasiteri Ryan Holladay,ndetse na Pasiteri Charles Mugisha ari na we uzakira aba bakozi b’Imana.
Refresh Africa Conference ni igiterane kimaze imyaka itanu kiba, nkuko bitangazwa n’ubuyobozi bukaba buvuga ko cyahembuye imitimba ya benshi muri iyo myaka yose yewe ngo hari n’ubuhamya butandukanye bugaragaza ko hari n’abakize indwara.
",https://m.igihe.com/imyidagaduro/article/itorero-new-life-bible-church-ryateguye-igiterane-refresh-africa-conference,Gospel
Abahanzi bakomeye basusurukije abanya-Rubavu mu gitaramo cya Tour du Rwanda (Amafoto),"Abahanzi bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg na Bruce Melodie bashimishije abanya-Rubavu mu gitaramo cya Tour du Rwanda.
Abahanzi bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg na Bruce Melodie bashimishije abanya-Rubavu mu gitaramo cya Tour du Rwanda.
Ni igitaramo cyabaye kuri uyu wa Gatatu tariki 26 Gashyantare 2020, nyuma yisiganwa rya Tour du Rwanda 2020 ryavaga mu karere ka Rusizi-Rubavu aho Natnael Tesfatsion ukomoka muri Erythrée yegukanye ka agace akoresheje amasaha atanu, iminota 34 n’amasegonda 46, agahita anafata umwanya wa mbere ku rutonde rusange.
Iki gitaramo cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel. Cyari cyitabiriwe n’umubare munini w’abakunzi b’umuziki biganjemo cyane cyane urubyiruko.
Cyahuriyemo abahanzi batandukanye bakomeye aho ku rubyiniro habanjeho abanyamerika Rob Drabkin washimishije benshi mu ndirimbo yaririmbwaga kera n’abana ivuga ngo ‘Mbe Kanyamanza keza’ yanzika n’izindi ze yicurangira guitar, ibintu byanejeje abatari bake.
Yakurikiwe n’umuraperi S-Wrap nawe wishimiwe cyane, uyu azwi cyane mu Rwanda kubera Remix y’indirimbo ya Igor Mabano bahuriyemo y’iyitwa ‘Back’.
Aba bakurikiwe na Nel Ngabo washimishije abari bitabiriye mu ndirimbo ze zitandukanye zirimo ‘Byakoroha’, ‘Why’, ‘Nzahinduka’ ageze ku yitwa ‘Ya motema’ ahamagara Platini wahoze muri Dream Boyz ubu wiyise P, aba ari nayo asorezaho.
Davis D uri mu bahanzi bakunzwe nawe yashimishije abari bitabiriye iki gitaramo mu ndirimbo ze zitandukanye zirimo ‘Biryogo’, ‘Soso’, ‘Like You’ yahuriyemo na Seyn na Kevin Kade, ‘Sexy’ asoreza kuri Dede yahagurukije benshi.
Uyu muhanzi akimara gusoza kuyiririmba yahise ava ku rubyiniro ariko abantu bakavugira mu matamatama ko bibaye byiza yayisubiramo, cyane ko iri mu zigezweho mu Rwanda cyane mu rubyiruko ari narwo rwinshi rwari rwitabiriye.
Yakurikiwe na Igor Mabano waririmbye indirimbo ze zitandukanye zirimo ‘Back’, ‘Iyo Utegereza’, ‘Dear Mashuka’ yafashijwemo na Rob Drabkin n’izindi.
Bulldogg niwe wakurikiye uyu muhanzi, yishimirwa bikomeye mu bihangano bye bitandukanye. Yaririmbye indirimbo ze zirimo ‘Cinema’, ‘Nk’umusaza’, ‘Kaza Roho’ na ‘Mpe Enkoni’.
Bruce Melodie wakurikiye uyu muraperi yinjiriye ku rubyiniro mu ndirimo yise ‘Ndumiwe’ ahita yanzika n’izindi zirimo ‘Fresh’ igezweho muri iki gihe, ‘Ikinya’, ‘Katerina’ asoreza kuri ‘Kungola’ yahagurukije abantu hafi ya bose bari bitabiriye.
Bruce Melodie yakurikiwe na Butera Knowless waje ku rubyiniro imvura isa n’ishaka kugwa ariko nawe yishimirwa mu bihangano bitandukanye ahamya ibigwi nk’umwe mu bategarugori bafite izina rikomeye kandi bamaze igihe kinini mu muziki.
Yaririmbye indirimbo zitandukanye zirimo ‘Baramushaka’, ‘Yuda’, ‘Sweet Mutima’, ‘Nkoraho’ asoreza kuri ‘Day to Day’. Buri ndirimbo yose yaririmbye yafashwaga n’abana, ndetse gututumba kw’imvura kwabaye nk’ukuvaho n’ibijojoba byayo birashira maze abantu babyina birekuye.
King James niwe wasoje iki gitaramo yishimirwa by’ikirenga kurusha abandi bose bari bamubanjirije.
Uyu musore umaze igihe kinini ari umwe mu bafite igikundiro, yaririmbye indirimbo ze zitandukanye ahereye ku yitwa ‘Rasta’, ‘Agatimatima’, ‘Abo Bose’, ‘Ayo arya ni ayanjye’ yagezeho agahamagara ku rubyiniro Bulldogg bayihuriyemo akaza akamufasha.
King James yashyize ubushyuhe mu bari bitabiriye iki gitaramo ubwo yanzikaga n’indirimbo zibyinitse zirimo ‘Kuko turi kumwe’, ‘Umuriro watse’, ‘Ganyobwe’ ndetse na ‘Ndagutegereje cyane’ yasorejeho.
Muri iki gitaramo hari umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
By’umwihariko hatangiwemo ubutumwa bujyanye no kwirinda indwara ya Coronavirus imaze iminsi ihitana abantu mu bice bitandukanye by’Isi by’umwihariko mu Bushinwa cyane ko ari naho yatangiriye.
Biteganyijwe igitaramo nk’iki kiza kubera no mu karere ka Musanze mu Majyaruguru kuri uyu we Kane tariki 27 Gashyantare 2020 ndetse no mu Mujyi wa Kigali kuri uyu wa Gatandatu tariki ya 29 Gashyantare 2020 muri Kigali Car Free Zone.
",https://m.igihe.com/imyidagaduro/article/abahanzi-bakomeye-basusurukije-abanya-rubavu-mu-gitaramo-cya-tour-du-rwanda,Gospel
Joeboy watumiwe muri Kigali Jazz Junction yageze mu Rwanda,"Umuhanzi wo muri Nigeria Joseph Akinfenwa Donus umaze kwamamara nka Joeboy yageze mu Mujyi wa Kigali aho ategerejwe mu gitaramo cya Kigali Jazz Junction gisoza Gashyantare 2020.
Umuhanzi wo muri Nigeria Joseph Akinfenwa Donus umaze kwamamara nka Joeboy yageze mu Mujyi wa Kigali aho ategerejwe mu gitaramo cya Kigali Jazz Junction gisoza Gashyantare 2020.
Mu ijoro ryo kuri uyu wa Gatatu tariki 26 Gashyantare 2020 nibwo Joe Boy yageze ku Kibuga Mpuzamahanga cy’Indege cya Kigali i Kanombe.
Igitaramo cya Kigali Jazz Junction giteganyijwe ku wa Gatanu tariki 28 Gashyantare 2020. Cyatumiwemo Joeboy uzafatanya na Davis D ugezweho muri iyi minsi kubera indirimbo ye “Dede” na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga.
Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?” na ""Ibanga"" aherutse gushyira hanze.
Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B.
Uyu musore w’imyaka 22, yavukiye mu Mujyi wa Lagos muri Nigeria ku wa 21 Gicurasi 1997, akaba ari umwanditsi n’umuririmbyi. Abarizwa mu nzu ifasha abahanzi ya Gorilla Sauce Ent. Banku Music.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy yageze mu Rwanda abisikana n’Umuraperi Jidenna Theodore Mobisson [Jidenna] na we wo muri Nigeria uheruka kuhataramira tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
Amafoto: Umurerwa Delphin
",https://m.igihe.com/imyidagaduro/article/joeboy-watumiwe-muri-kigali-jazz-junction-yageze-mu-rwanda,Gospel
James na Daniella n’abo bazafatanya bahishuye aho bageze imyiteguro y’igitaramo “Mpa Amavuta Live Concert”,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella bateguye igitaramo gikomeye kizabera muri Kigali Arena.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella bateguye igitaramo gikomeye kizabera muri Kigali Arena.
Kuri uyu wa Gatatu tariki 26 Gashyantare 2020 ahazabera iki gitaramo habereye ikiganiro n’abanyamakuru bari kumwe na bamwe mu bahanzi bazabafasha barimo; Kavutse Olivier, Maya Fabrice, Papi Clever, Ben Serugo na Nkomezi Prosper.
Aba bahanzi bose bijeje abanyamakuru kuzakorera abakunzi babo igitaramo cy’amateka.
James asubiza umunyamakuru wari umubajije niba atari igitaramo cy’abashakanye gusa yagize ati ”Kuba abakundana ari bo bazacyitabira ni agace gato, ni igitaramo cyo kuramya no guhimbaza Imana, nutarubatse agomba kuzaza kwiga kuko kizanamurikirwamo album ibyo byose bireba n’abatubatse.”
James yavuze ko iki gitaramo kizatangira saa cyenda z’amanywa aho imiryango izaba ifunguye saa munani z’amanywa, saa munani n’igice kugeza saa cyenda bazaba bari gusenga, saa cyenda umuhanzi wa mbere azaba ageze ku rubyiniro kuko igitaramo kizarangira saa moya z’umugoroba.
Maya Fabrice mu kiganiro n’abanyamakuru yashimiye Imana ko igitaramo cya mbere cya James na Daniella kigiye kubera muri Kigali Arena.
Ari James na Daniella cyangwa abahanzi bazafatanya bavuze ko imyiteguro y’iki gitaramo bayigeze ku musozo ku buryo biteguye kuzashimisha abazitabira iki gitaramo.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana, bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
",https://m.igihe.com/imyidagaduro/article/james-na-daniella-n-abo-bazafatanya-bahishuye-aho-bageze-imyiteguro-y-igitaramo,Gospel
Abazitabira igitaramo cya Kigali Jazz Junction bakoresheje Move bagabanyirijwe ibiciro by’ingendo ,"Abazitabira igitaramo cya Kigali Jazz Junction cyatumiwemo umuhanzi wo muri Nigeria Joseph Akinfenwa Donus umaze kwamamara nka Joeboy bakoresheje imodoka z’uruganda rwa Volkswagen, zikora mu buryo bwa Move bamaze kugabanyirizwa ibiciro by’ingendo.
Abazitabira igitaramo cya Kigali Jazz Junction cyatumiwemo umuhanzi wo muri Nigeria Joseph Akinfenwa Donus umaze kwamamara nka Joeboy bakoresheje imodoka z’uruganda rwa Volkswagen, zikora mu buryo bwa Move bamaze kugabanyirizwa ibiciro by’ingendo.
Igitaramo cya Kigali Jazz Junction iteganyijwe ku wa Gatanu tariki 28 Gashyantare 2020 izaririmbamo umunya Nigeria Joeboy, Davis D na Niyo Bosco.
Abategura iki gitaramo bamaze gutangaza ko buri muntu uzakitabira akoresheje Move Ride azagabanyirizwa 10% y’amafaranga y’urugendo.
Uburyo bwa ‘Move’ bufasha abakeneye gutega imodoka zarwo mu Mujyi wa Kigali, bakishyura bitewe n’intera bagenze.
Kugira ngo ubashe gukora ingendo mu modoka zitandukanye za Volkswagen zirimo Polo, Passat na Teramont bigusaba kubanza gushyira muri telefoni yawe yaba ikoresha Android cyangwa iOS, ‘application’ ya ‘Move’.
Usabwa kubanza gufungura konti ukoresheje e-mail cyangwa nimero yawe ya telefoni (Sign up), ubundi gahita winjiramo (Log in).
Iyo birangiye uhabwa umwanya wuzuzamo aho uherereye n’aho wifuza kujya, ubundi bakakwereka ubwoko bw’imodoka zihari n’ikiguzi cy’urugendo bigendana bitewe n’ubwoko bw’imodoka ukeneye n’intera ushaka kugenda, wowe ukihitiramo iyo ushaka.
Urugendo rwishyurwa ku munota cyangwa ibilometero, kandi mu kwishyura hifashishwa amafaranga yoherezwa kuri telefoni igendanwa cyangwa ikarita ya banki. Ku munsi abasaga 120 bakoresha ‘Move Ride’ mu ngendo zabo zitandukanye.
Muri iki gitaramo cya Jazz Junction hazataramira Davis D ugezweho muri iyi minsi kubera indirimbo ye “Dede” ndetse na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga.
Kuri ubu Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?”
Joeboy yatangiye kuririmba ubwo yari afite imyaka 16. Ku myaka 17 yakoze indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran, yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria.
Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy agiye kuza mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria uheruka gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
",https://m.igihe.com/imyidagaduro/article/abazitabira-igitaramo-cya-kigali-jazz-junction-bakoresheje-move-bagabanyirijwe,Gospel
Yvan Buravan yasabye RIB gukurikirana umutekamutwe wamwiyitiriye uri kwiba abantu,"Burabyo Yvan wamenyekanye cyane mu muziki w’u Rwanda nka Yvan Buravan kuri ubu uri kubarizwa ku mugabane w’u Burayi yasabye Ubugenzacyaha bw’u Rwanda gukurikirana umutekamutwe wamwiyitiriye akaba ari kwiba abantu.
Burabyo Yvan wamenyekanye cyane mu muziki w’u Rwanda nka Yvan Buravan kuri ubu uri kubarizwa ku mugabane w’u Burayi yasabye Ubugenzacyaha bw’u Rwanda gukurikirana umutekamutwe wamwiyitiriye akaba ari kwiba abantu.
Uyu mutekamutwe utaramenyekana ari kwifashisha imbuga nkoranyambaga yiyita Yvan Buravan ubundi akabwira abakunzi b’uyu muhanzi ko hari umushinga w’indirimbo ari gukorana na Diamond bityo akeneye ubufasha bwabo.
Uyu mutekamutwe abinyujije kuri Facebook yagize ati”Yvan Buravan ndabasuhuje kandi mbashimiye mbikuye ku mutima urukundo mukomeje kunyereka. Ariko ndamenyesha abafana banjye bw’umwihariko abakunzi banjye ko mfitanye umushinga na Diamond none nkaba mbasaba inkunga”.
Uwo mutekamutwe yanashyizeho nimero za telefone, asaba abamukurikira kumwoherereza ubufasha.
Uyu muhanzi akimara kubona ubu butumwa yahise abimenyesha Ubugenzacyaha bw’u Rwanda abasaba ko umuntu uri gukoresha iyi nimero yakurikiranwa cyane ko yamwiyitiriye kandi akomeje kwiba abantu ibyabo.
Yagize ati ""Niba ari MTN cyangwa RIB ndabasaba kunkiza iyi nimero n’uyikoresha kuko si njyewe, nagiye numva inkuru nyinshi mbi z’abibeshye ko ari njyewe uyikoresha.""
Yvan Buravan ari ku mugabane w’Uburayi nyuma yuko tariki 14 Gashyantare 2020 yataramiye muri Suède, nyuma y’igitaramo akaba yarakomeje gahunda ze bwite mbere yuko agaruka mu Rwanda.
Yvan Buravan yasabye RIB gukurikirana umutekamutwe wamwiyitiriye
IF IT'S @MTNRwanda or @RIB_Rw help me out with that number and its owner please! It is not me, and I have heard alot of bad stories, that happen to people that think it is the real ""Yvan Buravan"" pic.twitter.com/dgSzfyyigP
— Yvan Buravan (@buravan250) February 25, 2020
",https://m.igihe.com/imyidagaduro/article/yvan-buravan-yasabye-rib-gukurikirana-umutekamutwe-wamwiyitiriye-uri-kwiba,Gospel
TMC yerekeje muri Leta Zunze Ubumwe za Amerika,"Mujyanama Claude uzwi nka TMC wo mu itsinda rya Dream Boys ku mugoroba wo kuri uyu wa Kabiri tariki 25 Gashyantare 2020 yerekeje muri Leta Zunze Ubumwe za Amerika bibyutsa amarangamutima y’abatekereza ko agiye ubutazagaruka akaba atumye itsinda rigiye gusenyuka.
Mujyanama Claude uzwi nka TMC wo mu itsinda rya Dream Boys ku mugoroba wo kuri uyu wa Kabiri tariki 25 Gashyantare 2020 yerekeje muri Leta Zunze Ubumwe za Amerika bibyutsa amarangamutima y’abatekereza ko agiye ubutazagaruka akaba atumye itsinda rigiye gusenyuka.
Kuva mu minsi ishize umwuka wagiye uba mubi mu itsinda rya Dream Boys, abakurikiranira hafi iby’umuziki bagahamya ko iri tsinda riri mu marembera.
Uyu mwuka wazamutse ubwo TMC yari amaze kumurika igitabo cy’ubushakashatsi yari yarakoze arangiza icyiciro cya gatatu cya Kaminuza. Iki gihe mu kiganiro na IGIHE yavuze ko yifuza gukomeza amasomo ye ariko byaba byiza akiga hanze y’u Rwanda.
Nyuma y’aya magambo abantu banyuranye batangiye kubona ko abagize Dream Boys badahuje intego ndetse bitizwa umurindi nuko nyuma buri wese muri iri tsinda yatangiye kwikorana umuziki ku giti cye.
Platini yahinduye izina yitwa P uyu akaba yarasohoye indirimbo zinyuranye wenyine atari kumwe na TMC mu gihe n’undi nawe hari izo yakoze wenyine.
Muri iyi minsi Platini ari kugaragara wenyine mu kazi ka Tour du Rwanda aho ari gukorana na CANAL+ benshi bari batangiye kwibaza igihatse ibi byose.
 Kugeza ubu TMC yamaze kwerekeza muri Leta Zunze Ubumwe za Amerika, hakaba hari n’amakuru ahamya ko uyu muhanzi atazagaruka mu Rwanda ukundi ahubwo agiye gushaka uko yakomerezayo amasomo ye.
Icyakora ubwo yahagurukaga i Kanombe TMC yagiranye ikiganiro kigufi na IGIHE ashimangira ko agiye muri Amerika ariko atagiye burundu.
Uyu muhanzi yagize ati” Ngiye muri Amerika muri gahunda zanjye, mugenzi wanjye Platini arabizi yewe ntanikibazo na kimwe gihari.”
Yakomeje agira ati” Gahunda zanjye nizirangira nzagaruka kandi si cyera, wenda bizanafata icyumweru kimwe.”
Gusa nubwo TMC avuga ko atagiye guhera muri Amerika ku mbuga nkoranyambaga benshi siko babifata bitewe nuko umwuka wari uhagaze mu itsinda.
Dream Boys ni itsinda ry’umuziki rigizwe n’abasore babiri aribo Mujyanama Claude uzwi nka TMC ndetse na Nemeye Platini wamenyekanye nka Platini.
Aba basore bamaze imyaka irenga icumi bakorana umuziki bakunzwe mu ndirimbo zinyuranye cyane ko bafite album zirenga esheshatu zose zamaze gusohoka ndetse bamurikiye abakunzi babo.
Ibitekerezo bya benshi birahamya ko TMC agiye ubutazagaruka
 Nicyo bivuzee!!!KGl back soon👌✌
A post shared by  TMC (@tmcdreamboyz) on Feb 25, 2020 at 9:27am PST
",https://m.igihe.com/imyidagaduro/article/tmc-yavuze-ku-rugendo-rwe-muri-leta-zunze-ubumwe-za-amerika,Gospel
Niyo Bosco yashimiye Adrien Misigaro wamufashije gukora indirimbo “Ibanga”,"Niyo Bosco wasohoye indirimbo nshya yise “Ibanga” yashimiye bikomeye Misigaro Adrien wamufashije mu ikorwa ry’iyi ndirimbo.
Niyo Bosco wasohoye indirimbo nshya yise “Ibanga” yashimiye bikomeye Misigaro Adrien wamufashije mu ikorwa ry’iyi ndirimbo.
Uyu muhanzi ukomeje kwigarurira imitima ya benshi mu kiganiro na IGIHE yagize ati” Ndashimira Adrien Misigaro, ku bufasha yampaye mu ikorwa ry’iyi ndirimbo yaramfashije ndamushimira cyane.”
Uyu muhanzi ntabwo nyigeze atangaza ubwoko bw’impano Misigaro yamuhaye.
Niyo Bosco yongeye gusaba Abanyarwanda kumukundira impano afite mu muziki aho kumugirira impuhwe kubera ikibazo afite cyo kuba afite ubumuga bwo kutabona.
Ati” Ndabasaba ko bakumva ibihangano byanjye bagakunda impano yanjye ntibankundire ibindi cyangwa ngo bumve ko bankunze kubera impuhwe z’ikibazo mfite.”
Adrien Misigaro washimiwe cyane na Niyo Bosco ni umuhanzi w’indirimbo zo kuramya no guhimbaza Imana utuye muri Leta Zunze Ubumwe za Amerika.
Indirimbo “Ibanga” ya Niyo Bosco ikubiyemo ubutumwa bukangurira abantu kugira ibanga, agaragazamo ingaruka zikunze kuba ku bantu batarigira.
Mu nyikirizo y’iyi ndirimbo uyu muhanzi agira ati”Ibanga ni igihamya cyemeza ko uri umwizerwa, kugira ibanga nibyo bishimangira ubupfura bwawe. Uko waba uri kose utagira ibanga amagambo uvugwa niyo menshi kurusha ayo avuga! Jya uvuga uziga […].”
Niyokwizerwa Bosco wamenyekanye nka Niyo Bosco ni umusore w’imyaka 20 y’amavuko ukora umuziki ariko afite ubumuga bwo kutabona.
Iyi ndirimbo ye nshya mu buryo w’amajwi yakorewe muri Uno Record ikorwa na Producer witwa Santana mu gihe amashusho yayo yafashwe akanatunganywa na Bagenzi Bernard uri mu bagezweho muri iyi minsi.
Ikiganiro na Niyo Bosco washimiye bikomeye Adrien Misigaro wamufashije mu ndirimbo ""Ibanga""
Indirimbo ""Ibanga"" Niyo Bosco aherutse gushyira hanze
",https://m.igihe.com/imyidagaduro/article/niyo-bosco-yashimiye-adrien-misigaro-wamufashije-gukora-indirimbo-ibanga,Gospel
Miss Nishimwe Naomie yasubije abamwibasiye kubera amanota yagize mu kizamini cya Leta,"Nyuma y’uko amanota y’ibizamini bisoza amashuri yisumbuye agiye hanze, ku mbuga nkoranyambaga benshi bibasiye Nyampinga w’u Rwanda mu 2020 Nishimwe Naomie bamunenga kugira amanota make.
Nyuma y’uko amanota y’ibizamini bisoza amashuri yisumbuye agiye hanze, ku mbuga nkoranyambaga benshi bibasiye Nyampinga w’u Rwanda mu 2020 Nishimwe Naomie bamunenga kugira amanota make.
Uyu mukobwa yatorewe kuba Nyampinga w’u Rwanda mu mpera z’icyumweru gishize yambikwa ikamba mu birori byabereye mu Intare Conference Arena, asimbura Nimwiza Meghan.
Impamvu yo kwibasira uyu mukobwa ni uko ubusanzwe byari bimaze kumenyerwa ko benshi muri ba Nyampinga b’u Rwanda batsindaga ibizamini bya leta ku manota yo hejuru, ariko we yagize 13 mu Mibare, Ubukungu n’Ubumenyi bw’Isi.
Mu kiganiro Amahumbezi kuri Radiyo Rwanda, Nishimwe Naomie yabajijwe icyo avuga ku bantu bamunenze ko yagize amanota make mu kizamini cya leta.
Ati “Ntabwo ushobora kubuza abantu kuvuga, hari n’igihe wakora ibyiza n’ubundi bakavuga. Njye rero ubu ndi kureba ibikorwa byanjye nta kindi nitayeho […] biriya ni ahahise hanjye ubu ndi kubaho by’aka kanya, ndi kureba ubuzima ndi kubaho aka kanya.”
Abajijwe uko yakiriye amanota yagize, Nishimwe yavuze ko nawe atashimishijwe n’uko yitwaye mu bizamini bya leta gusa ko yabikoze nyuma y’igihe ahuye n’uburwayi bukomeye ku buryo ashimira Imana kuba akiriho.
 Ati “Uko mwabibonye nanjye niko nabibonye, sinishimiye amanota nagize, si impamvu ngiye gutanga ariko ubuyobozi bw’ikigo cyanjye burabizi. Umwaka nakozemo ikizamini ni umwaka narwayemo cyane nubwo ariko na none ntabigira impamvu. Byibuza ndashima Imana ko nkiriho.”
Nishimwe Naomie yigaga muri Glory Secondary School, yarangije mu mwaka wa 2019 mu ishami rya MEG.
Uyu mukobwa wegukanye ikamba rya Miss Rwanda mu 2020 muri uyu mwaka wa 2020 yari yiyamamarije mu Mujyi wa Kigali agaragaza umushinga wo kurwanya ukwigunga mu banyarwanda.
Ubuzima bwa Miss Nishimwe Naomie ku ishuri aho yigaga 
",https://m.igihe.com/imyidagaduro/article/miss-nishimwe-naomie-yasubije-abamwibasiye-kubera-amanota-yagize-mu-kizami-cya,Gospel
Senderi Hit na Intore Tuyisenge basohoye indirimbo bakoze mu rurimi rw’Ikirashi ,"Abahanzi babiri bavuka mu Karere ka Kirehe aribo Senderi Hit na Intore Tuyisenge basohoye indirimbo iririmbwe mu rurimi shami ruzwi nk’Ikirashi mu rwego rwo kumenyekanisha uru rurimi banarurinda kuzimira.
Abahanzi babiri bavuka mu Karere ka Kirehe aribo Senderi Hit na Intore Tuyisenge basohoye indirimbo iririmbwe mu rurimi shami ruzwi nk’Ikirashi mu rwego rwo kumenyekanisha uru rurimi banarurinda kuzimira.
Iyi ndirimbo bayisohoye kuri uyu wa Gatanu tariki 21Gashyantare 2020 ubwo hizihizwaga umunsi mpuzamahanga w’ururimi kavukire. Uyu munsi ukaba warizihirijwe mu Karere ka Kirehe ahahawe umwanya ururimi shami rw’ikinyarwanda rukoreshwa na bamwe mu baturage bo mu Karere ka Kirehe ruzwi nk’Ikirashi.
Abaturage bakoresha uru rurimi bahawe umwanya baganira banabyina imbyino zitandukanye ziririmbwe muri uru rurimi rw’ururashi. Abaturage bahimbawe cyane nyuma yo kumva ko abahanzi babiri bakomoka muri aka Karere babakoreye indirimbo bise Ikirashi aho bafatanyije nabo mu kuyibyina.
Senderi yavuze ko iyi ndirimbo bayikoze bagira ngo bashimire leta ku iterambere imaze kugeza ku baturage bavuga ikirashi.
Yagize ati “Mbere 1994 abaturage bavuga Ikirashi bari babayeho nabi bamwe barwaye imvunja ibirenge bikitambika none ubu batujwe mu midugudu bahabwa agaciro ntabwo bakibayeho nka mbere.”
Yongeyeho ati “Ikindi twayikoze kubera uyu munsi mpuzamahanga w’ururimi kavukire kugira ngo abantu bareke kwibagirwa indimi zacu gakondo.”
Yavuze ko gufata amafaranga yabo bakayasohoramo indirimbo ari ukugira ngo bakomeze guteza imbere uru rurimi kugira ngo rwoye kuzima ahubwo abantu bakomeze baruvuge.
Intore Tuyisenge we yavuze ko bakimara kumenya ko uyu munsi mpuzamahanga uzizihirizwa mu Karere ka Kirehe barebye umusanzu batanga bagasanga bakwiye gukora indirimbo ishishikariza abantu gukomeza kwibuka ururimi rw’Ikirashi.
Ati “Iyo ururimi rutabungabunzwe rurazimira, njye na Senderi twahisemo rero gukora iyi ndirimbo kugira ngo turusigasire. Iyo tuvuze Ikirashi bimfasha kwibuka abakurambere bacu muri aka Karere tuvukamo kuko nirwo bavugaga nubwo twe tutagize amahirwe yo kurumenya neza.”
Tuyisenge yavuze ko bagiye kongera imbaraga mu kurusakaza kugira ngo rumenyekane cyane. Yavuze ko kuri ubu inyinshi mu ndirimbo ze azajya agerageza agashyiramo amagambo make y’ururimi rw’Ikirashi.
Abakuze bakoresha ururimi rw’Ikirashi bafite agahinda baterwa nuko abato batagishaka kurumenya ngo kuko ku ishuri batarukoresha bakibaza uburyo nibasaza ruzakendera bikabababaza.
IGIHE yaganiriye na bamwe mu barukoresha batubwira amagambo amwe namwe n’ibisobanuro byayo mu Kinyarwanda.
Gusuhuzanya mu Kirashi iyo ari mu gitondo bakoresha ‘Murayire ge, haba hacyeye bagakoresha ‘Aganda’ cyangwa ‘Musibire ge’ kubwira umuntu uti “Amakuru ki uvuga Agandi shi, Mwiriwe mute bavuga Mwasiba kurungi. Iyo ushaka kubwira umuntu uti uvuye he bakoresha Waruga hi, muryoherwe ni Munuriwe.
Ibice by’umubiri nk’izuru ryitwa Enyindo, ukutwi ni ugutwi, irisho ni ijisho, urutoki rw’insina ni Engemu, amasaka yitwa umugusha, amashaza akitwa ubushaza, ibishyimbo byitwa ibiharage, ibitoki ni ibitiki ihene ni Embuzi, inka ni Ente.
",https://m.igihe.com/imyidagaduro/article/senderi-hit-na-intore-tuyisenge-basohoye-indirimbo-bakoze-mu-rurimi-rw-ikirashi,Gospel
Young Grace yavuze impamvu yabatirishije umwana we muri Kiliziya Gatolika kandi asengera mu rindi dini,"Abayizera Marie Grace wamenyekanye nka Young Grace muri Hip Hop y’u Rwanda, mu minsi ishize yabatirishije umwana we mu Kiliziya Gatolika bitera urujijo abasanzwe bakurikira uyu muraperikazi uzwiho kuba asengera mu itorero ryitwa “River of Joy and Hope Ministries”.
Abayizera Marie Grace wamenyekanye nka Young Grace muri Hip Hop y’u Rwanda, mu minsi ishize yabatirishije umwana we mu Kiliziya Gatolika bitera urujijo abasanzwe bakurikira uyu muraperikazi uzwiho kuba asengera mu itorero ryitwa “River of Joy and Hope Ministries”.
Ku Cyumweru tariki 23 Gashyantare 2020 nibwo Young Grace yabatirishije umwana we Amata Anca Ae’eedah Ai ‘Diamante’ muri Kiliziya Gatolika mu Karere ka Rubavu.
Uku kubatirisha uyu mwana muri Kiliziya Gatolika kwa Young Grace kwateye urujijo abasanzwe bakurikirana uyu muhanzikazi cyane ko asanzwe ari umukirisitu usengera mu itorero riyoborwa n’umushumba Sultan Eric.
Ibi bigaragazwa n’uko mu Ukwakira 2019 uyu muhanzikazi yari yagiye guhesha umugisha umwana we mu itorero asengeramo.
Mu kiganiro na Young Grace yabwiye IGIHE ko we yahisemo kubatirisha umwana we muri Kiliziya Gatolika kuko nawe ariho yaherewe amasakaramentu.
Ati ""Namubatirishije muri Kiliziya Gatolika kuko mu rugo bose ni abakirisitu bo muri kiliziya kandi nanjye ndi umugatolika, muri “River of Joy and Hope Ministries” nsengerayo kuko ahantu hose bavuga Imana bemera Yezu nahasengera ariko ndi umugatolika wemewe.”
Mu Ukwakira 2012 Young Grace yari yinjiye muri Islam, ahita ahabwa izina rya Housna. Icyo gihe yatangaje ko yinjiye muri Islam nyuma y’inyigisho yahawe na bamwe mu nshuti ze bo muri iri dini akumva ziramunyuze akemera guhinduka.
Guhera mu 2016 uyu muraperikazi yaje kuva muri Islam ajya muri “River of Joy and Hope Ministries”.
",https://m.igihe.com/imyidagaduro/article/impamvu-young-grace-yabatirishije-umwana-muri-kiliziya-gatolika-asengera-river,Gospel
Miss Akacu Lynca yambitswe impeta n’umusore bamaze igihe bakundana ,"Miss Akacu Lynca wabaye igisonga cya kabiri muri Miss Rwanda mu 2015 yambitswe impeta n’umusore uzwi nka Guy Alain bamaze igihe mu rukundo wamusabye ko yazamubera umugore undi nawe aremera.
Miss Akacu Lynca wabaye igisonga cya kabiri muri Miss Rwanda mu 2015 yambitswe impeta n’umusore uzwi nka Guy Alain bamaze igihe mu rukundo wamusabye ko yazamubera umugore undi nawe aremera.
Mu mpera z’icyumweru cyashize nibwo umusore witwa Guy Alain uririmba indirimbo zo kuramya no guhimbaza Imana yafashe icyemezo cyo kwambika impeta Miss Akacu Lynca amusaba ko yazamubera umugore.
Abinyujije kuri Instagram ye Guy Alain yagize ati ”Byabaye, nateye ivi musaba ko twakomezanya urugendo arabyemera! Niba muzi Lynca muzi uburyo ndi umusore w’umunyamugisha, niba munzi muzi ukuntu ndi umunyamugisha kugira Lynca, niba mutuzi twese, muzi uburyo ndi umunyamugisha kubana na Lynca muri ubu buzima. Ndagukunda Lynca.”
Guy Alain ni umwe mu bagize itsinda rya muzika riririmba indirimbo zo kuramya no guhimbaza “Alive and Freed”, amaze imyaka hafi ine bimenyekanye ko akundana na Miss Akacu Lynca.
Miss Akacu Lynca ufite imyaka 23, yabaye igisonga cya kabiri cya Miss Rwanda akurikiye Uwase Vanessa Raïssa wabaye igisonga cya mbere. Bombi bari bagaragiye Kundwa Doriane watowe nka Nyampinga w’u Rwanda mu 2015.
",https://m.igihe.com/imyidagaduro/article/miss-akacu-lynca-yambitswe-impeta-n-umusore-bamaze-igihe-bakundana,Gospel
USA: Harvey Weinstein wamamaye mu gutunganya filimi yahamijwe ibyaha byo gufata ku ngufu,"Urukiko rukuru rwo muri Leta ya New York muri Leta Zunze Ubumwe za Amerika, rwahamije Harvey Weinstein wamamaye mu gutunganya filimi muri Hollywood ibyaha byo gufata ku ngufu abagore n’abakobwa yakinishaga filimi.
Urukiko rukuru rwo muri Leta ya New York muri Leta Zunze Ubumwe za Amerika, rwahamije Harvey Weinstein wamamaye mu gutunganya filimi muri Hollywood ibyaha byo gufata ku ngufu abagore n’abakobwa yakinishaga filimi.
Urukiko rukuru rwo muri Leta ya New York rwamuhamije icyaha cyo mu rwego rwa mbere cyo guhatira imibonano yo mu kanwa, Miriam Harey wari umwungirije mu bijyanye no gutunganya filimi mu 2006.
Ni icyaha gihanishwa igihano kuva ku myaka itanu kugeza kuri 25 y’igifungo. Hari ikindi cyaha yahamijwe cy’umugore yafatiye muri Hotel y’i New York mu 2013 gihanishwa igihano kitari munsi y’imyaka ine.
Icyakora Weinstein w’imyaka 67 y’amavuko yahanaguweho ibindi byaha bitatu birimo bibiri bikomeye byo mu rwego rwa mbere byashoboraga gutuma afungwa burundu. Nyuma y’urubanza uwo mugabo yasubijwe mu buroko gufungwa by’agateganyo mu gihe ategereje isomwa ry’urubanza ku Itariki 11 Werurwe 2020.
Aracyakurikiranyweho ibyaha by’abagore babiri bo muri leta ya Los Angeles yafashe ku ngufu mu 2013. Abagore barenga 80 barimo ibyamamare mu gukina filimi n’abana bamusabaga ubufasha ngo abagire ibyamamare bashinja uyu mugabo kubakorera ihohoterwa rishingiye ku gitsina.
Gukurikiranwa k’uyu mugabo byatijwe umurindi n’ubukangurambaga bwiswe MeToo bukangurira abagore kujyana mu butabera abagabo bakomeye bitwaza icyo bari cyo bagahohotera abagore.
Weinstein yamenyakanye cyane muri filimi yiswe Pulp Fiction yo mu 1994 ivuga ku byaha by’ubujura, iyitwa The English Patient yo mu 1996 na Shakespeare in Love 1998 zombi zivuga ku rukundo.
Haleyi, wakoraga kuri imwe mu mateleviziyo Weinstein yavuze ko yamuhohoteye ubwo yamutumiraga mu nzu ye iri Manhattan. Yatanze ubuhamya avuga ko yamujyanye ku buriri akamwikubaho. Ni mu gihe Mann yavuze ko yamusuzuguraga cyane mu mubano wabo utarimo imibonano mpuzabitsina kugeza ubwo amufashe ku ngufu mu 2013.
Michelle Simpson Tuegel uhagarariye abahohotewe, mu rukiko yavuze ko yizeye ko n’abandi bagore barakomeza kuzana abakora ihohotera rishingiye ku gitsina mu nkiko.
Ati ""Imbaraga umuntu yaba afite zose turi mu bihe bishya. igihe cya #MeToo kije gutamaza abakoresha imbaraga bafite mu guhohotera abagore.""
Miriam Haley ubu ufite imyaka 42 y’amavuko avuga ko yahohotewe na Harvey ytwaje kumufasha kuguma mu kazi ke ko kumwungiriza. Yamufashe ku ngufu ku itariki 10 Nyakanga 2006.
",https://m.igihe.com/imyidagaduro/sinema/article/usa-harvey-weinstein-wamamaye-mu-gutunganya-filimi-yahamijwe-ibyaha-byo-gufata,Gospel
"Riderman, Social Mula na Marina basusurukije abitabiriye igitaramo bakoreye mu Bubiligi (Amafoto)","Abanyarwanda n’inshuti zabo batuye, biga cyangwa bakorera mu Bubiligi no mu nkengero zabwo, tariki ya 22 Gashyantare basusurukijwe n’abahanzi bakunzwe mu Rwanda barimo Marina, Social Mula na Riderman.
Abanyarwanda n’inshuti zabo batuye, biga cyangwa bakorera mu Bubiligi no mu nkengero zabwo, tariki ya 22 Gashyantare basusurukijwe n’abahanzi bakunzwe mu Rwanda barimo Marina, Social Mula na Riderman.
Aba bahanzi bacurangirwaga na DJ Princess Flor wavanze indirimbo mu buhanga asanzwe azwiho, afatanyije na Dj Toxxyk wari waturutse i Kigali.
Social Mula niwe wabanje ku rubyiniro, akurikirwa na Marina hasoza Riderman basusurukije abantu bakabakaba igihumbi bari bitabiriye iki gitaramo biganjemo urubyiruko rwari rwaturutse mu gihugu cy’Ububiligi n’ibindi bituranye.
Iki gitaramo cyatewe inkunga na RwandAir, inafite ibiro i Bruxelles mu Bubiligi aho ikorera ingendo eshatu mu cyumweru, Kigali-Bruxelles, Bruxelles-Kigali, kuwa Kabiri, kuwa Kane no kuwa Gatandatu.
RwandAir yakoresheje tombola y’itike y’indege yo gutembera mu bice 29 iyi kompanyi ikoreramo ingendo, yegukanywe na Teta Armella.
Gutera inkunga iki gitaramo kwa RwandAir, ni imwe mu nzira yo kwereka Abanyarwanda batuye i Burayi ibyiza by’iterambere ry’u Rwanda by’umwihariko iyi sosiyete ikora ubwikorezi bwo mu kirere.
Iki gitaramo cyateguwe na Team Production imenyereye gutegura ibitaramo no guha umwanya abahanzi b’Abanyarwanda n’abandi banyafurika baturuka hirya no hino, ngo bagaragaze injyana y’iwabo, itewe inkunga na RwandAir.
Iki gitaramo cyabereye ahitwa Birmingham Place, 112 Rue de Birmingham Straat, 1070 Anderlecht ku wa 22 Gashyantare 2020, cyatangiye guhera saa mbiri z’umugoroba kigeza mu gitondo.
Amafoto: Jessica Rutayisire
",https://m.igihe.com/imyidagaduro/article/riderman-social-mula-na-marina-basusurukije-abitabiriye-igitaramo-bakoreye-mu,Gospel
U Butaliyani: Umuntu wa karindwi yishwe na Coronavirus,"Ubuyobozi bw’u Butaliyani bwatangaje ko abantu barindwi aribo bamaze guhitanwa n’icyorezo cya Cronavirus, gikomeje guhitana benshi mu Bushinwa ariko cyageze no mu Burayi.
Ubuyobozi bw’u Butaliyani bwatangaje ko abantu barindwi aribo bamaze guhitanwa n’icyorezo cya Cronavirus, gikomeje guhitana benshi mu Bushinwa ariko cyageze no mu Burayi.
Ubuyobozi bw’u Butaliyani bwatangaje kuri uyu wa Mbere ko bwahagaritse amashuri, za kaminuza, inzu ndangamurage n’ibindi bikorwa bihuriza abantu hamwe nk’imikino y’umupira w’amaguru n’ibikorwa ndangamuco.
Ibiro ntaramakuru by’u Butaliyani, Ansa byatangaje ko umuntu wa karindwi yazize iyi ndwara, ikomeje kwibasira u Butaliyani bw’amajyaruguru.
Byatangajwe ko umuntu witabye Imana ari umugabo w’imyaka 80, wajyanwe mu bitaro mu cyumweru gishize mu mujyi wa Lodi, kubera indwara y’umutima nk’uko Reuters yabitangaje. Abaganga bavuga ko ashobora kuba yarandujwe Coronavirus n’undi murwayi.
Umubare w’abarimo guhitanwa n’iyi ndwara ukomeje kwiyongera, mu gihe umuntu wa mbere wahitanwe na Cornavirus mu Butaliyani yapfuye ku wa Gatanu.
Abayobozi bavuga ko mu Bushinwa abantu bamaze kwandura ari 77 269 naho abanduye hanze yabwo ni 2 271. Abamaze guhitanbwa nayo ni 2 596, barimo 33 bamaze kugwa mu mahanga.
Kugeza ubu abantu bamaze gukira ni 24 854.
",https://m.igihe.com/imyidagaduro/article/u-butaliyani-umuntu-wa-karindwi-yishwe-na-coronavirus,Gospel
Itorero ry’igihugu Urukerereza ryakiriye abanyempano 100 bashya,"Nyuma yo kuzenguruka igihugu hashakishwa abanyempano bashya bo kwinjira mu itorero ry’Igihugu Urukerereza bikarangira habonetse 151, kuri iki Cyumweru tariki 23 Gashyantare 2020 i Kabuga aho bari gukorera umwiherero, hatoranyirijwe 100 bamaze kwinjizwa muri iri torero.
Nyuma yo kuzenguruka igihugu hashakishwa abanyempano bashya bo kwinjira mu itorero ry’Igihugu Urukerereza bikarangira habonetse 151, kuri iki Cyumweru tariki 23 Gashyantare 2020 i Kabuga aho bari gukorera umwiherero, hatoranyirijwe 100 bamaze kwinjizwa muri iri torero.
Ijonjora ry’abanyempano ijana bazajya mu mwiherero w’Itorero Urukerereza ryabaye kuri iki Cyumweru i Kabuga aho bari bamaze iminsi mu mwiherero.
Bitunguranye umusaza w’imyaka 51 witwa Ntahontuye Jean Marie wo mu Murenge wa Cyumba mu karere ka Gicumbi ucuranga umuduri, yagaragaye mu bahataniraga kwinjira mu itorero ry’igihugu Urukerereza ndetse birangira anatsinze.
Mu itorero ry’Igihugu Urukerereza bashakaga abanyempano mu byiciro bitanu aribyo abakaraza, intore, abaririmbyi, abacurangisha ibikoresho gakondo n’imbyino z’abakobwa.
Aba banyempano 100 binjiye mu itorero ry’igihugu Urukerereza bari mu mwiherero w’iminsi itanu ugamije kubafasha gusobanukirwa icyerekezo cy’Itorero binjiyemo n’icy’Igihugu muri rusange, ukazasozwa ku wa Gatatu tariki 26 Gashyantare 2020.
Kuri uyu wa Mbere tariki 24 Gashyantare 2020 bari kumwe na Mutangana Steven uyobora ishami ry’Umuco muri Minisiteri y’Urubyiruko n’Umuco, basuye Urwibutso rwa Jenoside yakorewe Abatutsi ku Gisozi, banasura Ingoro y’amateka y’urugamba rwo guhagarika Jenoside yakorewe Abatutsi mu 1994.
",https://m.igihe.com/imyidagaduro/article/itorero-ry-igihugu-urukerereza-ryabonye-abanyempano-bashya-barimo-umusaza-w,Gospel
Ibidasanzwe byaranze Miss Nishimwe Naomie ubwo yigaga mu mashuri yisumbuye,"Nishimwe Naomie yambitswe ikamba rya Miss Rwanda 2020, izina ry’uyu mukobwa ryabaye ikimenyabose ritera ibyishimo abo mu muryango we inshuti n’abamumenyeye mu irushanwa, ku ishuri aho uyu mukobwa yize ho biba ibindi.
Nishimwe Naomie yambitswe ikamba rya Miss Rwanda 2020, izina ry’uyu mukobwa ryabaye ikimenyabose ritera ibyishimo abo mu muryango we inshuti n’abamumenyeye mu irushanwa, ku ishuri aho uyu mukobwa yize ho biba ibindi.
Nyuma yuko hamenyekanye Nyampinga w’u Rwanda 2020, twifuje kumenya uyu mukobwa guhera mu bwana maze biba ngombwa ko tujya ku ishuri aho yarangirije amashuri yisumbuye tugirana ikiganiro n’ubuyobozi bw’ikigo ndetse n’abanyeshuri babanye nawe.
Sibomana Alphonse, umuyobozi w’ishuri rya Glory Secondary School aho Nishimwe Naomie yize kuva mu wa kabiri w’amashuri yisumbuye kugeza arangije muri MEG (Maths-Economics-Geography) mu mwaka wa 2019, yabwiye IGIHE ko batatunguwe nuko uyu mukobwa yegukanye ikamba rya Miss Rwanda cyane ko ari umukobwa mwiza, uzi ubwenge kandi w’intangarugero mu myitwarire.
Yavuze ko Nishimwe ari umukobwa uzi kuvugira mu ruhame, bikaba imwe mu ndangagaciro zigishwa abanyeshuri babo kugira ngo bazagire icyo bigezaho mu buzima.
Yagize ati”Twe tugira Ministeri zitandukanye, harimo iy’umuco na siporo kenshi rero bakunda kugira amarushanwa y’abanyempano atuma abana bitinyuka bakagaragaza impano zabo, ishinzwe gutegura abanyeshuri kuzavamo abayobozi beza b’ejo hazaza iyi ikaba urebye ifasha abanyeshuri gutinyuka kuvugira mu ruhame, n’izindi. ”
Uyu muyobozi yavuze ko ubumenyi Nishimwe Naomie yakuye muri iri shuri aribwo bwamufashije no mu rugendo rwe rwo kuba Nyampinga w’u Rwanda.
Sibomana yabwiye IGIHE ko uyu mukobwa ubusanzwe imico ye yari nta makemwa ku ishuri cyane ko nta kosa yari yagafatiwemo iryo ariryo ryose ryari gutuma yatumwa nk’umubyeyi cyangwa akirukanwa.
Ati “Naomie yize hano kuva mu wa kabiri w’amashuri yisumbuye kugeza arangije, yari umukobwa uzwiho gusetsa cyane, nta makosa yakunze kumuranga mu buzima bwe bwo ku ishuri.”
Yavuze ko uyu mukobwa yari afite imyitwarire myiza ku buryo abarezi n’abanyeshuri bagenzi be babimukundiraga ndetse byatumye banamuba hafi mu rugendo rwe rwo kwiyamamariza kuba Nyampinga w’u Rwanda.
Mu bijyanye n’amasomo, umuyobozi w’iri shuri yavuze ko uyu mukobwa yatsindaga neza, ati” Dufite amanota tugenderaho twimura abanyeshuri, Naomie ntiyigeze asibira n’umunsi wa rimwe, urumva ko yatsindaga.”
Umuyobozi w’ikigo Nishimwe Naomie yizeho yavuze ko bakimenya ko uyu mwana ari muri Miss Rwanda bakanguriye abanyeshuri kumushyigikira yaba mu buryo bwo kumutora ndetse n’ubundi bwose bushoboka.
Isheja Ricky Junior uhagarariye abandi banyeshuri muri Glory Secondary School yabwiye IGIHE ko uyu mukobwa yari umuntu usetsa kandi uzi kubana n’abantu ku buryo ari umwe mu bari bishimiwe cyane mu kigo.
Ati “Nishimwe Naomie yari umukobwa ukunda gusetsa cyane, nimwiza cyane twamufataga nk’uwa mbere mu burang. Nibyadutunguye kuba yabaye Miss Rwanda.”
Umukundwa Keilla bucura bwo kwa Nishimwe Naomie na we wiga muri iki kigo mukuru we yanyuzemo, yabwiye IGIHE ko bishimiye cyane iyi ntsinzi.
Umukundwa wiga mu wa kane HEG (History-Economics -Geography) yavuze ko yaba mu rugo ndetse no ku ishuri bishimiye gutsinda kwa mukuru we wegukanye ikamba rya Miss Rwanda 2020.
Ku ishuri yigagaho Nishimwe Naomie azwi nk’umukobwa w’uburanga ariko usetsa cyane ku buryo abanyeshuri hafi ya bose bari bamuzi.
Nishimwe Naomie si we wa mbere wegukanye ikamba rya Miss Rwanda avuye muri iki kigo cya Glory Secondary School cyane ko mu 2015 havuye na Kundwa Doriane.
Usibye aba bakobwa begukanye ikamba rya Nyampinga w’u Rwanda ariko iki kigo kibitse andi Makamba nk’irya Lynca Akacu wabaye igisonga cya kabiri cya Nyampinga w’u Rwanda mu mwaka wa 2015.
Aha hize kandi Marie d’Amour Uwase Rangira wabaye igisonga cya gatatu cya Miss Rwanda 2016, Ndahiro Liliane wabaye Miss Congeneniality 2018 na Gaju Anitha witabiriye Miss Rwanda 2019.
",https://m.igihe.com/imyidagaduro/article/ibidasanzwe-byaranze-miss-nishimwe-naomie-ubwo-yigaga-mu-mashuri-yisumbuye,Gospel
Miss Uwimana w’i Burundi yatunguwe n’ibirori bya Miss Rwanda abigereranya na Miss Universe,"Miss University Africa Burundi, Uwimana Dative, witabiriye irushanwa rya Nyampinga w’u Rwanda 2020, yanyuzwe n’ibirori yabonye avuga ko agereranyije ntaho bitaniye n’ibyo ajya abona bya Miss Universe.
Miss University Africa Burundi, Uwimana Dative, witabiriye irushanwa rya Nyampinga w’u Rwanda 2020, yanyuzwe n’ibirori yabonye avuga ko agereranyije ntaho bitaniye n’ibyo ajya abona bya Miss Universe.
Ku wa Gatandatu tariki 22 Gashyantare 2020 nibwo habaye ibirori byo gutora Nyampinga w’u Rwanda 2020 ikamba ryambitswe Nishimwe Naomie imbere y’abafana benshi.
Ibi birori byari byitabiriwe n’abakobwa bafite amakamba y’ubwiza mu bihugu bitandukanye bifuje kwitabira Miss Rwanda ndetse banayikurikiranye imbonankubone.
Uwimana Dative Miss University Africa 2019 wari waturutse i Burundi mu kiganiro na IGIHE yagize ati ”Ibirori byari bimeze neza, urwego abategura irushanwa bagezeho ni ibintu byiza cyane, ni ikintu cyantangaje wagira ngo ni Miss Universe.”
Uyu mukobwa icyakora nubwo yashimye urwego rw’imitegurire n’uburyo iri rushanwa ryagenze yavuze ko ikintu cyazitonderwa ubutaha ari ikijyanye n’umwanya kuko byakererewe.
I Burundi aho uyu mukobwa aturuka baheruka gutora Nyampinga mu 2017 guhera 2018 kugeza ubu ntawo barongera gutora umukobwa uhiga abanda uburanga ku rwego rw’Igihugu.
Ibi birori byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Usibye Uwimana hari na Nyampinga wa Tanzania, Sylivia Sebastian, watowe mu 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
Ikiganiro na Uwimana Dative wari waturutse i Burundi
",https://m.igihe.com/imyidagaduro/article/wagira-ngo-yari-miss-universe-miss-uwimana-dative-waturutse-i-burundi-avuga,Gospel
Tour du Rwanda 2020: Skol yifashishije The Ben mu gusangira ibyishimo n’abakunzi b’amagare (Amafoto),"Ibirori by’iminsi umunani by’Isiganwa Mpuzamahanga rizenguruka urwa Gasabo ku magare, Tour du Rwanda 2020, byatangiriye mu mihanda ya Kigali, Rwamagana na Kimironko.
Ibirori by’iminsi umunani by’Isiganwa Mpuzamahanga rizenguruka urwa Gasabo ku magare, Tour du Rwanda 2020, byatangiriye mu mihanda ya Kigali, Rwamagana na Kimironko.
Tour du Rwanda iri kuba ku nshuro ya 12 yatangiye kuri uyu wa 23 Gashyantare 2020, mu gace kegukanywe na Yevgeniy Fedorov ukinira Vino- Astana Motors yo muri Kazakhstan.
Uyu mukinnyi w’imyaka 20 yakoresheje amasaha abiri, iminota 44 n’amasegonda 59 ku ntera y’ibilometero 114.4. Ni we wa mbere wo muri Kazakhstan wegukanye agace muri Tour du Rwanda.
Usibye kuryoherwa n’igare, abitabiriye itangizwa rya Tour du Rwanda banataramanye n’abahanzi bahoza ku mutima.
Uruganda rwenga ibinyobwa bisembuye n’ibidasembuye rwa SKOL Brewery Limited Rwanda ruzaherekeza Tour du Rwanda, rwazirikanye abakunzi b’umuziki butegura igitaramo cyaririmbwemo na The Ben.
Mugisha Benjamin wamamaye mu muziki nka The Ben yataramiye ku Kimironko aho isiganwa ryasorejwe kuri iki Cyumweru. Yifashishije indirimbo ze zikunzwe cyane yashimishije abakunzi b’umuziki Nyarwanda n’abihebeye ibihangano bye by’umwihariko.
The Ben afatanyije n’ibihumbi by’abafana baririmbanye “Ndaje”, “Naremeye”, “Vazi (Vas-y)’’, “Fine girl” n’izindi bagaragaza ibyishimo.
Uyu muhanzi yanaririmbye indirimbo yahimbiye Skol, ishimagiza ibinyobwa by’uru ruganda.
The Ben azongera gutaramira abakunzi b’umukino w’amagare i Musanze ku wa 27 Gashyantare 2020, asoze ibitaramo bye ataramana n’abanyamujyi b’i Nyamirambo ku wa 29 Gashyantare 2020.
Skol ni umuterankunga wa Tour du Rwanda ndetse mu 2018 yasinye amasezerano yo gukomeza kuyitera ingabo mu bitugu mu myaka itatu. Niyo ihemba umukinnyi watwaye agace k’isiganwa ndetse aho gasorezwa hatangirwa ibinyobwa ku biciro bigabanyije ndetse abanyamahirwe bagatsindira ibihembo bitandukanye.
Kuva muri Nyakanga 2018, Skol ifasha ingimbi zo mu makipe yo mu Rwanda kwitoreza mu Bubiligi. Muri Tour du Rwanda 2020 ifitemo ikipe yayo ifatanyije n’Ikigo cya Adrien Niyonshuti kigamije kuzamura impano mu mukino w’amagare (ANCA).
Iyi kipe yitwa Skol Adrien Cycling Academy (SACA) ni nshya, iri ku rwego rwo gukina amarushanwa yo ku mugabane “continental’’, yashinzwe mu rwego rwo guteza imbere impano z’Abanyarwanda bakina umukino w’amagare.
Abakinnyi batanu bayihagarariye barimo Mugisha Moïse (Kapiteni), Habimana Jean Eric, Dukuzumuremyi, Hakizimana Seth na Nsengiyumva Shemu.
Uretse Tour du Rwanda 2020, SACA iteganya kwitabira andi masiganwa arimo Tour de l’Egypte, Tour de Limpopo, Tour du Cameroun, Tour du Sénégal n’ayandi atandukanye.
Mu Ukuboza 2019 nibwo Skol yatangaje ko iri ku rwego rwo kwenga ibinyobwa bifite ingano ya hegitolitiro ibihumbi 500 ku mwaka. Isanzwe ikora ibinyobwa bitandukanye birimo Skol Lager, Skol Malt, Skol 5, Virunga Mist, virunga Gold, Panache Lemon byose biboneka hirya no hino mu gihugu ku giciro cyiza.
AMAFOTO: NIYONZIMA Moses
",https://m.igihe.com/imyidagaduro/article/tour-du-rwanda-2020-skol-yifashishije-the-ben-mu-gusangira-ibyishimo-n-abakunzi,Gospel
"Ikanzu ya Meghan, Shaddyboo, ikamba rishya: Udushya mu birori byo gutoranya Miss Rwanda 2020","Mu ijoro ryo kuwa Gatandatu tariki 22 Gashyantare 2020 nibwo hatanzwe ikamba rya Miss Rwanda 2020 ryegukanywe na Nishimwe Naomie, iri ryabaye ijoro rirerire ku bitabiriye ibi birori ariko nanone ryaranzwe n’ibintu byinshi bitandukanye.
Mu ijoro ryo kuwa Gatandatu tariki 22 Gashyantare 2020 nibwo hatanzwe ikamba rya Miss Rwanda 2020 ryegukanywe na Nishimwe Naomie, iri ryabaye ijoro rirerire ku bitabiriye ibi birori ariko nanone ryaranzwe n’ibintu byinshi bitandukanye.
IGIHE yakusanyije tumwe mu dushya twagaragaye muri uyu muhango wabareye kuri Intare Arena i Rusororo mu karere ka Gasabo.
Ubwitabire bw’abafana muri Miss Rwanda 2020
Ibirori byo gutanga ikamba rya Miss Rwanda 2020 byabereye kuri Intare Arena, nubwo atari hafi cyane yo mu mujyi rwagati ariko ntibyaciye intege abantu babyitabiriye kuko bari buzuye mu cyumba cyatangiwemo ikamba.
Imyanya yose yari irimo abantu kandi abafana mu mpande zose ariko bagaragaza umuriri wo gushyigikira abakobwa batandukanye bari bashyigikiye.
Umunyamabanga wa Leta muri Minisiteri y’Urubyiruko n’umuco, Edouard Bamporiki yatashye adasoje ibirori
Ibirori bya Miss Rwanda 2020 byitabiriwe n’abayobozi batandukanye barimo Umunyamabanga wa Leta muri Minisiteri y’Ububanyi n’amahanga Olivier Nduhungirehe ndetse n’Umunyamabanga wa Leta muri Minisiteri y’Urubyiruko n’Umuco Bamporiki Edouard.
Mu buryo butunguranye saa sita z’ijoro zibura iminota mike Bamporiki Edouard yahagurutse asezera kubo bari bicaranye aritahira. Bamwe mu babonye uyu muyobozi agiye batekereje ko arambiwe n’ibi birori byatinze kurangira cyane ko byashyizweho akadomo saa saba n’igice z’igicuku.
Impaka zikomeye mu bagize akanama nkemurampaka mbere yo gutangaza Nyampinga w’u Rwanda 2020
Nyuma y’uko abakobwa icyenda bari bamaze gusezererwa, abakobwa 10 bari basigaye bakamurikira akanama nkemurampaka imishinga yabo abari bashinzwe kubaha amanota basabwe gufata akanya bakajya guteranya amanota bityo bagatangaza uwahize abanda ari na we wegukana ikamba.
Umwiherero w’abagize akanama nkemurampaka watinze ku rwego rwo hejuru kuko barengeje isaha mu mpaka zikomeye.
Nyuma yo kugaruka bazanye amanota ateranyije nabwo impaka zari zose nubundi ubona batarumvikana ku manota batanze. Nyuma y’izo mpaka hemejwe ko Nishimwe Naomie ari we wegukanye ikamba rya Miss Rwanda 2020.
Ikanzu ya Nimwiza Meghan mu birori bya Miss Rwanda ni kimwe mu bitazava mu mitwe y’abakurikiye iri rushanwa
Nimwiza Meghan wari usanganywe ikamba rya Miss Rwanda 2019 yari yitabiriye ibirori byo kuritanga, uyu mukobwa yaje yambaye ikanzu ndende kandi yagutse yatunguye benshi.
Usibye abatangajwe n’iyi kanzu na nyirayo kuyigenderamo byamutonze cyane ko byamusabaga kugenda ayifashe cyangwa afite itsinda ry’abamukikije bamufasha gutambuka itamuteze.
Kwicara yambaye iyi kanzu ni kimwe mu byagoye cyane uyu mukobwa umaranye umwaka ikamba rya Nyampinga w’u Rwanda 2019.
Kutubahiriza igihe byatumye ibirori biba iminsi ibiri 
Byari byitezwe ko ikamba rya Nyampinga w’u Rwanda 2020 ritangwa tariki 22 Gashyantare 2020, icyakora bitunguranye iri kamba ryatanzwe nyuma y’amasaha hafi abiri ku wundi munsi.
Nta mpamvu n’imwe yateye ubu bukerererwe yigeze itangazwa icyakora imwe mu zagaragariye buri wese witabiriye ibi birori ni ugutinda kwemeza uwegukanye ikamba rya Miss Rwanda 2020 byafashe isaha irenga.
Amasura mashya mu bagize akanama nkemurampaka
Batanu bari bagize akanama nkemurampaka ni Munyaneza James umunyamakuru wa The New Times ubifitemo uburambe, Ntarindwa Diogene Atome umunyarwenya w’icyamamare mu Rwanda, Umubyinnyi w’ikirangirire ku Isi Sherri Silver, Evelyne Umurerwa umaze igihe ari umunyamakuru mu kigo cy’igihugu cy’itangazamakuru ndetse na Mutesi Jolly wegukanye ikamba rya Miss Rwanda 2016.
Muri aba tumaze kuvuga hejuru, Ntarindwa Diogene uzwi nka Atome ndetse na Sherri Silver yari amasura mashya mu kanama nkemurampaka ka Miss Rwanda.
Ibirori byitabiriwe na ba Nyampinga bo mu bindi bihugu
Ibi birori kandi byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Muri bo harimo Dative Uwimana waserukiye u Burundi muri Miss Africa University mu 2019; Nyampinga wa Tanzania, Sylivia Sebastian, watowe mu mwaka wa 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
Ni ubwa mbere abakobwa bo mu bindi bihugu batwaye amakamba bitabira kuri urwo rwego.
Bwa mbere abakobwa bari bambaye amakanzu yadodewe mu Rwanda
Abakobwa bahatanaga mu irushanwa rya Miss Rwanda mu birori byo gutanga ikamba bari bambitswe n’abanyamideri babiri aribo Tanga Design na Ian Boutique.
Eric Birasa uhagarariye Ian Boutique yabwiye IGIHE ko amakanzu abakobwa bose baserukanye ari imyambaro yadodewe mu Rwanda bikaba ari ubwa mbere bibaye mu gihe cy’imyaka itandatu amaze akora iki gikorwa cyo kwambika abakobwa bo muri Miss Rwanda.
Urubyiniro rwari ruteguye neza cyane kimwe n’icyumba cyabereyemo ibi birori
Buri wese winjiraga ahari hagiye kubera ibirori bya Miss Rwanda 2020 yatungurwaga n’uburyo hari hatatse neza cyane, byagaragaraga ko ari ibirori byiteguwe ku rwego rwo hejuru.
Usibye imitako, urubyiniro abakobwa bagombaga gutambukaho kimwe n’ibyuma byasohoraga amajwi byari ibintu biteguye neza kandi bivuga neza.
Shaddyboo yasize inkuru mu birori bya Miss Rwanda
Shaddyboo uzwi cyane ku mbuga nkoranyambaga yasize umugani ahabereye ibirori byo gutanga ikamba rya Miss Rwanda 2020. Uyu mugore wafanaga Nishimwe Naomie yabanje kukanyurizaho abitabiriye ibi birori ubwo akanama nkemurampaka kari kari guteranya amanota.
Ubwo akanama nkemurampaka kari kagiye guteranya amanota, Dj Ira wavangaga imiziki yaryohereje abitabiriye ibirori bya Miss Rwanda nubwo bari bananiwe bose bicaye.
Muri iki gihe Shaddyboo yatunguranye abantu bose bicaye arahaguruka acinya akadiho abantu bose bamuhanze amaso.
Ubwo bari bamaze gutangaza uwatsinze, Shaddyboo yongeye kwigaragaza cyane ko yarenzwe n’ibyishimo akavuza induru mu cyumba cyatorewemo Nyampinga w’u Rwanda 2020.
Ibirori byaranzwe n’imbyino n’umuziki gakondo kimwe n’imbyino za Kinyarwanda
Mu birori byo gutora Nyampinga w’u Rwanda 2020 hari hatumiwe itorero Inganzo Ngari ndetse n’itsinda ry’abacuranzi gakondo basusurukije abitabiriye iki gitaramo.
Usibye Itorero Inganzo Ngari, na ba Nyampinga mu myireko bakoze harimo aho biyerekanye babyina Kinyarwanda cyane ko bari bamaze igihe batozwa.
Nyuma y’imyaka itanu ikamba rya Miss Rwanda ryahinduwe
Ikamba ryambitswe Miss Nishimwe Naomie ryakozwe n’Inzu y’Ingoro Ndangamurage z’u Rwanda nyuma y’imyaka itanu iryari risanzwe rikozwe rikaba ryasimbujwe ku busabe bw’abategura iri rushanwa.
Ubwo Nimwiza Meghan yajyaga gutanga ikamba yari amaranye umwaka wose byamusabye kubanza gukuramo iryo yari asanganywe afata irishya aba ariryo yambika Nishimwe Naomie.
",https://m.igihe.com/imyidagaduro/article/nyampinga-w-u-rwanda-2020-yahinduriwe-ikamba-ibitazibagirana-byaranze-ibirori,Gospel
Abanyarwanda basogongejwe ku muco wo muri Sénégal mu gitaramo kidasanzwe (Amafoto),"Abahanzi babiri bo muri Senegal, Faada Freddy na N’Dongo D basusurukije abitabiriye igitaramo Live & Unplugged cyabereye i Kigali, cyibanda ku kugaragaza umuco wo muri Senegal, mu burengerazuba bwa Afurika.
Abahanzi babiri bo muri Senegal, Faada Freddy na N’Dongo D basusurukije abitabiriye igitaramo Live & Unplugged cyabereye i Kigali, cyibanda ku kugaragaza umuco wo muri Senegal, mu burengerazuba bwa Afurika.
Iki gitaramo cyabaye kuri uyu wa Gatandatu muri Kigali Conference and Exhibition Village hamenyerewe nka Camp Kigali, cyatangiye saa moya z’umugoroba kirangira ahagana saa yine, cyitabirwa cyane cyane n’umubare munini w ’abanyamahanga.
Habanje DJ Juls ashyushya abari aho binyuze mu miziki yavangaga, irimo indirimbo nyarwanda n’inyamahanga, akanyuzamo agashyiramo izo muri Senegal by’umwihariko.
Nyuma ya DJ Juls hajeho itsinda Daara J Family rigizwe n’abagabo babiri, Faada Freddy na N’Dongo D. Ni itsinda rizwiho kurapa, rikomoka muri Senegal.
Iri tsinda ryashimishije abitabiriye iki gitaramo mu ndirimbo nyinshi baririmbye, cyane ko bamaze ku rubyinirino amasaha agera kuri abiri.
Bavuyeho hasubiraho DJ Juls umwanya muto, maze igitaramo gisojwe bakomereza mu kwishimisha.
Amafoto: Dushimimana Ami Pacifique
",https://m.igihe.com/imyidagaduro/muzika/article/abanyarwanda-basogongejwe-ku-muco-wo-muri-senegal-mu-gitaramo-kidasanzwe,Gospel
Incamake y’urugendo rwa Nishimwe Naomie mu irushanwa rya Miss Rwanda rwamuhesheje kwambara ikamba ,"Nishimwe Naomie yambitswe ikamba rya Nyampinga w’u Rwanda 2020 nyuma y’urugendo rukomeye yagiye anahuriramo n’ibizazane ariko byose akabirenga kugeza yegukanye ikamba.
Nishimwe Naomie yambitswe ikamba rya Nyampinga w’u Rwanda 2020 nyuma y’urugendo rukomeye yagiye anahuriramo n’ibizazane ariko byose akabirenga kugeza yegukanye ikamba.
Uyu mukobwa mu kiganiro yahaye abanyamakuru nyuma yo gutorwa, yavuze ko hari igihe cyageze agacika intege ku buryo yumvaga n’irushanwa nyirizina yaryihorera akivanamo.
Nishimwe Naomie wambitswe ikamba rya Miss Rwanda 2020 yaryinjiyemo yiyamamarije mu mujyi wa Kigali.
Akimara gutsindira guhagararira Umujyi wa Kigali, yahise atangira kwibasirwa ku mbuga nkoranyambaga ashinjwa kuba akorana bya hafi na MTN Rwanda bityo hakaba hari abagaragazaga impungenge z’uko iyi sosiyete yeteye inkunga Miss Rwanda 2020 yazagira uruhare mu itsinda rye.
Ari abategura iri rushanwa cyangwa ubuyobozi bwa Miss Rwanda bose bavuze ko uyu mukobwa kwinjira mu irushanwa nta tegeko yishe ndetse arimo mu buryo bwubahirije amategeko.
Bose bahumurije abakurikirana iri rushanwa bababwira ko kuba uyu mukobwa hari uburyo yakoranye na MTN Rwanda ntacyo byamwongereraho.
Nyuma yo guhagararira Umujyi wa Kigali, Nishimwe Naomie mu ijonjora ry’ibanze yaserukanye umushinga wo kurwanya indwara y’agahinda gakabije (Depression).
Uyu mushinga waherekeje Nishimwe Naomie kugeza umuhesheje ikamba rya Nyampinga w’u Rwanda w’umwaka wa 2020 yambitswe mu birori byabaye mu ijoro ryo kuri uyu wa Gatandatu tariki 22 Gashyantare 2020.
Usibye ikamba rya Nyampinga w’u Rwanda Nishimwe Naomie yegukanye ikamba ry’umukobwa uberwa n’amafoto wahembwe na Bella Flowers yamugeneye 1 200 000frw.
Nishimwe Naomie yayoboye abandi bakobwa mu majwi kuva mu ijonjora ry’ibanze kugeza ku munsi wa nyuma w’irushanwa yarushaga abandi bakobwa amajwi yaba kuri Internet no mu buryo bwa SMS.
Ikamba rya Miss Rwanda Nishimwe Naomie yegukanye ryamuhesheje kwegukana ibihembo binyuranye. Nka Nyampinga w’u Rwanda 2020 yagenewe imodoka nshya yo mu bwoko bwa Suzuki Swift 2019 yatanzwe na Suzuki binyuze muri Rwanda Motor ifite agaciro ka miliyoni 18 z’amafaranga y’u Rwanda.
Yemerewe kandi umushahara w’ibihumbi 800 Frw ku kwezi mu gihe cy’umwaka, aya akazatangwa na Africa Improved Foods.
Nyampinga w’u Rwanda yemerewe kwivuza ku buntu ku ivuriro ryitwa Ubuzima Polyclinique no gusohokera muri Camellia agafata icyo ashaka mu gihe kingana n’umwaka azamarana ikamba.
Yemerewe itike y’indege izamujyana i Dubai n’ibindi byose bijyanye n’urugendo azakora mu rwego rw’ikiruhuko, iyi ikazatangwa na kompanyi yitwa Multi Design Group.
Keza Salon yemeyeko izamukorera ibijyanye n’imisatsi ndetse no kwita ku bwiza bwe mu gihe cy’umwaka wose.
Yemerewe gucapirwa inyandiko zose ku buntu ku bintu byose azaba ashaka muri Smart Design, mu gihe True Connect yo yamwemereye internet y’umwaka ku buntu.
Mu gihe agiye mu birori, uyu mukobwa azajya yambikwa na Ian Boutique ku buntu ahabwe n’imyenda ya Siporo y’ubuntu muri Magasin Sport Class.
Umukobwa wegukanye ikamba rya Miss Rwanda buri mwaka ahita anatsindira itike yo guhagararira igihugu muri Miss World.
Ishimwe Naomie wegukanye ikamba rya Miss Rwanda 2020 ni umwana w’imyaka 21 upima metero 1.70 akaba yari yambaye nimero 31 mu irushanwa rya Miss Rwanda 2020.
",https://m.igihe.com/imyidagaduro/article/incamake-z-urugendo-rwa-nishimwe-naomie-mu-irushanwa-rya-miss-rwanda-yasoje,Gospel
Nishimwe Naomie yegukanye ikamba rya Nyampinga w’u Rwanda 2020 (Amafoto na Video),"Ikamba rya Nyampinga w’u Rwanda 2020 ryambitswe Nishimwe Naomie winjiye mu irushanwa ahagarariye Umujyi wa Kigali, Igisonga cya Kabiri cyabaye Umutesi Denise [No43] naho Igisonga cya mbere ni Umwiza Phionah [No47].
Ikamba rya Nyampinga w’u Rwanda 2020 ryambitswe Nishimwe Naomie winjiye mu irushanwa ahagarariye Umujyi wa Kigali, Igisonga cya Kabiri cyabaye Umutesi Denise [No43] naho Igisonga cya mbere ni Umwiza Phionah [No47].
Nishimwe Naomie yegukanye ikamba rya Nyampinga w’u Rwanda w’umwaka wa 2020, asimbura Nimwiza Meghan wari ufite iriheruka yambitswe muri Gashyantare 2019.
Uyu mukobwa w’imyaka 20 yatowe mu birori byabereye mu Intare Conference Arena i Rusororo ku mugoroba wo ku wa 22 ushyira mu rukerera rwo ku wa 23 Gashyantare 2020. Nishimwe yabaye Nyampinga wa munani utowe mu mateka y’u Rwanda.
Urugendo rwo guhitamo Nyampinga w’u Rwanda rwari rumaze iminsi 64 kuva ku ijonjora ry’ibanze ryabereye mu Karere ka Rubavu ku wa 21 Ukuboza 2019.
Nishimwe yagizwe Nyampinga hagendewe ku kimero n’ubwiza, kugira ubumenyi kurusha abandi ndetse n’umuco nk’imwe mu nkingi z’ubuzima bw’igihugu.
Uyu mukobwa yahiriwe cyane kuko yanagizwe Nyampinga uberwa n’amafoto (Miss Photogenic).
Abakobwa 20 [baje kuvamo umwe] b’ikimero bageze mu cyiciro cya nyuma cy’irushanwa batoranyijwe muri 54 batsinze amajonjora yabereye mu ntara zose z’igihugu aho abagera kuri 400 bari biyandikishije.
Mu byashingiweho batoranya Nyampinga harebwe uburanga (amanota 30%), ubuhanga mu kuvuga (amanota 40%) n’uko umukobwa yiyerekanye (amanota 30%) byose bikagira igiteranyo cy’amanota ijana.
UKO IRUSHANWA RYAGENZE UMUNOTA KU WUNDI:
 	Amafoto y’abakobwa bahawe amakamba
01: 30: NISHIMWE NAOMIE w’imyaka 20 wiyamamarije ku itike y’Umujyi wa Kigali ni we wagizwe Nyampinga w’u Rwanda asimbuye Nimwiza Meghan wari ufite irya 2019.
Mu ijambo rye yagize ati “Ndishimye cyane. Ndashimira Abanyarwanda bangiriye icyizere.’’
Nishimwe yasazwe n’ibyishimo nyuma yo gutangazwa ko ariwe wegukanye ikamba rya Nyampinga w’u Rwanda 2020. Ababyeyi n’abavandimwe be bamusanze ku rubyiniro barishimana.
Uyu mukobwa yahise anashyikirizwa urufunguzo rw’imodoka yo mu bwoko bwa Suzuki Swift yagenewe. Iyi modoka nshya (Zero Kilometre) yatanzwe na Suzuki binyuze muri Rwanda Motor.
Nishimwe yize ibijyanye n’Imibare, Ubukungu n’Ubumenyi bw’Isi (MEG). Ubwo yiyamamarizaga i Kigali ku wa 18 Mutarama 2020, Nishimwe yavuze ko nahabwa ikamba azita ku mushinga wo kugabanya agahinda gakabije mu rubyiruko (depression).
Icyo gihe yagize ati ""Urubyiruko rukunze kugira depression rukirukira mu biyobyabwenge rukaniyahura.”
 	Nishimwe yashyikirijwe imodoka nshya
Nishimwe wari ugaragiwe n’inshuti n’abavandimwe be, yahawe urufunguzo rw’imodoka nshya yemererwa nka Nyampinga w’u Rwanda.
 	Nishimwe yahogoje Abanya- Sénégal
Nishimwe Naomie usanzwe ari mu bakurikirwa cyane kuri Instagram ufite abarenga ibihumbi 65 kuri uru rubuga, yigeze no gutangarirwa ubwiza bwe ku mbuga nkoranyambaga Abanya- Sénégal bagaterana amagambo.
Uyu mukobwa asanzwe akurikirwa cyane [afite abantu ibihumbi 66.1 kuri Instagram] ndetse byagaragajwe cyane n’uburyo yahamagawe [ariwe wa nyuma] abantu bari bari mu cyumba cyabereyemo igikorwa cyo kujonjora bakiyamira.
Uretse ibyo, muri Kamena umwaka ushize muri Sénégal ubwiza bw’Abanyarwandakazi bwakuye benshi mu byimbo butuma bamwe bavugishwa, havuka iteranamagambo hibazwa igihugu gifite abakobwa beza hagati y’u Rwanda na Sénégal.
Icyo gihe ifoto ya Nishimwe Naomie yavugishije benshi bari batangariye ubwiza bwe. Ku mbuga zitandukanye muri Sénégal hakwirakwiye ifoto y’uyu mukobwa wari uhagarariye Abanyarwandakazi muri rusange hagereranywa ubwiza bwe n’ubw’abakobwa bo muri icyo gihugu.
Izi mpaka zakwirakwiriye ku mbuga za internet zitandukanye muri Sénégal, zatangiriye mu itsinda [Group] rya Facebook rikunzwe muri iki gihugu ryitwa ‘T’es De Dakar Si’ hibazwaga hagati y’u Rwanda n’iki gihugu ahari abakobwa b’uburanga.
Kuva ubwo havutse ibice bibiri muri iri tsinda, icya mbere cy’abagabo bo muri Sénégal bemeza ko ‘Abanyarwandakazi bafite uburanga burangaza benshi kurusha ubw’abakobwa bo muri iki gihugu’ mu gihe hari n’abakobwa batabyishimiye maze nabo bishyira hamwe bamagana ibyo basaza babo bavuze.
NYAMPINGA W’U RWANDA 2020 N’IBISONGA BYE
 	NYAMPINGA W’U RWANDA 2020 NI Nishimwe Naomie [No31]
 	Igisonga cya Mbere: Umwiza Phionah [No47]
 	Igisonga cya Kabiri: Umutesi Denise [No43]
Ikamba ryambitswe Miss Nishimwe Naomie ryakozwe n’Inzu y’Ingoro Ndangamurage z’u Rwanda nyuma y’imyaka itanu iryari risanzwe rikozwe.
Abanyamakuru Nzeyimana Luckman na Martina Shami Abera ni bo bahamagaye abakobwa bavuyemo Miss Rwanda n’ibisonga bye.
Abakobwa bahawe amakamba:
 	Nyampinga w’Umuco (Miss Heritage): Teta Ndenga Nicole [No35]
 	Nyampinga wabaniye neza abandi (Miss Congeniality): Ingabire Diane [No7]
 	Nyampinga wakunzwe na benshi (Miss Popularity): Irasubiza Alliance [No11]
 	Nyampinga uberwa n’amafoto (Miss Photogenic): Nishimwe Naomie [No31]
01:09: Sherrie Silver uri mu bagize Akanama Nkemurampaka yabwiye abakobwa bahataniye ikamba ko “ari ingenzi kumenya intego bafite mu gihe bazatsinda.’’
Yakomeje ati “Aba bakobwa bagomba kumenya ibyo bagomba gukora mu gihe batsinze. Ati “Mwakoze cyane.’’
 	Akanama Nkemurampaka karagarutse
Nyuma y’iminota 83 abagize Akanama Nkemurampaka biherereye bagarutse mu byicaro byabo. Hagiye gutangazwa Nyampinga w’u Rwanda 2020.
Abakobwa bose uko ari 19 bari mu mwiherero bongeye guhamagarwa imbere y’imbaga iteraniye mu Intare Conference Arena.
Imitima y’abakobwa iradiha, abari mu cyumba kiri kuberamo ibirori na bo bategereje kumenya umukobwa uri bwegukane ikamba, ibisonga bye n’abahabwa andi makamba.
 	Nimwiza Meghan yiteguye gutanga ikamba…
Nyampinga w’u Rwanda wa 2019, Nimwiza Meghan yicaye mu Intare Arena hamwe n’abandi ba nyampinga yasimbuye. Ategereje ko hatangazwa umukobwa agomba kwambika ikamba amaranye umwaka.
Ibi birori kandi byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Muri bo harimo Dative Uwimana waserukiye u Burundi muri Miss Africa University mu 2019; Nyampinga wa Tanzania, Sylivia Sebastian, watowe mu mwaka wa 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
 	Irushanwa ryo gushaka umukobwa urusha abandi ubwiza, ubwenge n’umuco ryambukiranyije umunsi.
00: 04: Dj Ira yagarutse ku rubyiniro atangira kuvangavanga imiziki itandukanye. Abafana bari bari mu mwuka w’injyana gakondo bakomeje banyeganyega mu muziki wa kizungu.
Uyu mukobwa uva inda imwe na Bissosso na we wamamaye mu kuvanga imiziki, yatangiye acuranga indirimbo zirimo “Dede’’ ya Davis D, ""Ni tuebue’’ ya Bushali, B Threy na Slim Drip, ""Baba lao’’ n’izindi ziganjemo izo mu mahanga.
Icyo wamenya ku bihembo abakobwa bazahabwa muri Miss Rwanda 2020
 	Ibihembo bya Miss Rwanda 2020
Umukobwa wabaye Nyampinga w’u Rwanda yagenewe imodoka nshya (Zero Kilometre) yo mu bwoko bwa Suzuki Swift 2019 yatanzwe na Suzuki binyuze muri Rwanda Motor.
Azahabwa umushahara w’ibihumbi 800 Frw ku kwezi mu gihe cy’umwaka, aya akazatangwa na Africa Improved Foods.
Uzatorwa nka Nyampinga w’u Rwanda yemerewe kwivuza ku buntu ku ivuriro ryitwa Ubuzima Polyclinique no gusohokera muri Camellia agafata icyo ashaka mu gihe kingana n’umwaka azamarana ikamba.
Uzegukana ikamba rya Miss Rwanda kandi yemerewe itike y’indege izamujyana i Dubai n’ibindi byose bijyanye n’urugendo azakora mu rwego rw’ikiruhuko, iyi ikazatangwa na kompanyi yitwa Multi Design Group.
Keza Salon yemeye gukorera umukobwa uzegukana ikamba ibijyanye n’imisatsi ndetse no kwita ku bwiza bwe mu gihe cy’umwaka wose.
Uzegukana ikamba kandi azaba yemerewe “Printing” ku buntu ku bintu byose azaba ashaka muri Smart Design, mu gihe True Connect yo yamwemereye internet y’umwaka ku buntu.
Mu gihe agiye mu birori, umukobwa uzegukana ikamba azajya yambikwa na Ian Boutique ku buntu mu gihe azajya anahabwa imyenda ya Siporo y’ubuntu muri Magasin Sport Class.
Afrifame Pictures nayo yemereye Nyampinga w’u Rwanda kumufatira ibijyanye n’amafoto igihe cyose ayakeneye mu mwaka azamarana ikamba rya Miss Rwanda 2020.
Umukobwa wegukanye ikamba rya Miss Rwanda buri mwaka ahita anatsindira itike yo guhagararira igihugu muri Miss World.
 	Ibyo ibisonga bya Miss Rwanda bizahembwa
Igisonga cya mbere azahita agirwa Brand Ambassador wa Kompanyi ya Multi Design Group izamuhemba 1 200 000 Frw, mu gihe igisonga cya kabiri cya Miss Rwanda na we azahembwa 1 200 000 Frw na Songa Logistics LTD, azanahita abera Brand Ambassador umwaka wose.
MTN Rwanda yemeye guhemba Miss Popularity 1 500 000 FRW akagirwa Brand Ambassador wa MTN Yolo, azahabwa iPhone 8Plus ya 64 GB ndetse anahabwe guhamagara no gukoresha internet ku buntu mu gihe cy’umwaka azamarana iri kamba.
Miss Photogenic, umukobwa wifotoza akaberwa n’amafoto, yagenewe igihembo cyo kuba Brand Ambassador wa Bella Flowers, aba bakazamugenera igihembo cya 1 200 000 Frw.
 	Akanama Nkemurampaka kagiye kwiherera mbere yo gutangaza umukobwa wegukanye ikamba
23:32: Nyuma yo kumurika imishinga yabo, abakobwa 10 bahataniye ikamba rya Nyampinga w’u Rwanda basubiye mu rwambariro. Muri buri cyiciro bari guhinduranya amakanzu baserukanye.
Abagize Akanama Nkemurampaka bagiye kwiherera batangaze umukobwa uhiga abandi, uri bwambikwe ikamba rya Nyampinga w’u Rwanda 2020.
Itorero Gakondo ryahise rihamagarwa risusurutsa abitabiriye ibi birori mu ndirimbo zifite umudiho wa Kinyarwanda. Ryaririmbye indirimbo zirimo Kanjogera ya Masamba Intore.
23:27: Irasubiza Alliance [No11] ni we mukobwa wa nyuma wanyuze imbere y’Akanama Nkemurampaka muri ba nyampinga bamuritse imishinga yabo.
Yavuze ko agiriwe icyizere cyo kwambikwa ikamba rya Nyampinga w’u Rwanda azita ku kurwanya inda z’imburagihe mu bana bakiri bato bari munsi y’imyaka 18.
23:25: Umwiza Phionah [No47] afite umushinga wo kurwanya ihohoterwa rishingiye ku gitsina rikorerwa abana bari munsi y’imyaka 18.
23:24: Umutesi Denise [No43] umushinga we ni uguteza imbere uburenganzira bw’abaguzi.
23:22: Umuratwa Anitha [No42] afite umushinga ujyanye no gufasha abana kubyaza impano zabo umusaruro cyane cyane siporo.
23:19: Teta Ndenga Nicole [No35] yavuze ko afite umushinga wo gukangurira abanyarwanda n’urubyiruko guhinga ibiti by’imbuto.
23:17: Nishimwe Naomie [No31] yavuze ku mushinga we wo kurwanya ubwigunge mu rubyiruko.
23:15: Musana Teta Hense [No26] afite umushinga ujyanye no kurwanya kanseri y’ibere mu Rwanda.
23:13: Mutegwantebe Chanice [No27] afite umushinga wo guhuriza hamwe abantu batishoboye basabiriza ku mihanda mu rwego rwo kubafasha kwiteza imbere.
23:10: Ingabire Gaudence [No8] afite umushinga ujyanye no gushishikariza urubyiriko kwitabira ubukerarugendo bw’imbere mu gihugu.
23:08: Akaliza Hope [No 1] ni we mukobwa wa mbere wanyuze imbere y’Akanama Nkemurampaka amurika umushinga we. Yavuze ko yambitswe ikamba yazita ku gukangurira abana b’abakobwa kwitabira kwiga ubukerarugendo.
22:55: Abakobwa 10 bakomeje basezeye bagenzi babo batabonye amahirwe yo kujyana na bo. Bagiye kwitegura bahindura umwambaro bagaruke imbere y’Akanama Nkemurampaka bamurika imishinga yabo.
 	Amazina y’abakobwa 10 bakomeje mu kindi cyiciro
Abakobwa 19 bahamagawe imbere y’Akanama Nkemurampaka, hatangazwa abakobwa 10 bakomeje mu kindi cyiciro.
Muri aba bakobwa harimo Nishimwe Naomie wakomeje kubera yarushije bagenzi be amajwi binyuze ku matora yo kuri internet n’ubutumwa bugufi bwa SMS.
Amazina y’abakomeje ni:
1.	Nishimwe Naomie [No31]
2.	Umutesi Denise [No43]
3.	Ingabire Gaudence [No8]
4.	Umwiza Phionah [No47]
5.	Mutegwantebe Chanice [No27]
6.	Irasubiza Alliance [No11]
7.	Teta Ndenga Nicole [No35]
8.	Musana Teta Hense [No26]
9.	Umuratwa Anitha [No42]
10.	Akaliza Hope [No 1]
22:39: Akanama Nkemurampaka kagiye kwiherera gateranya amanota, nyuma kaza gutangaza abakobwa 10 bakomeza mu cyiciro cya nyuma gitangarizwamo uwegukanye ikamba rya Miss Rwanda 2020.
22:09: Itorero Inganzo Ngari ryahamagawe ku rubyiniro
Ababyinnyi b’Itorero Inganzo Ngari baserutse ahirengeye baherekejwe n’abakobwa bose 19 bahataniye ikamba rya Nyampinga w’u Rwanda.
Aba bakobwa bambaye bya Kinyarwanda bahawe rugari aba aribo biyerekana mu mbyino zitandukanye zigaragza umuco gakondo. Urebesheje ijisho biragaragara ko bitoje neza gutega amaboko no gucinya akadiho.
Nyuma yo kwiyerekana mu ndirimbo imwe bahaye urugari Inganzo Ngari yanzika n’igitaramo, isusurutsa abateraniye mu Intare Arena.
22:00: Uwase Aisha [No51] ni we mukobwa wa nyuma muri 19 banyuze imbere y’abagize Akanama Nkemurampaka. Yavuze ko igihugu cyiyemeje guteza imbere ubukungu bushingiye ku bumenyi hashingiwe ku rugero rwa Singapoure. Yavuze ko urubyiruko rukeneye gukomeza kwiga rwiteza imbere mu bijyanye n’ubumenyi ngiro.
21:57: Umwiza Phionah [No47] yasobanuye akamaro k’amarushanwa y’ubwiza ku mwana w’umukobwa.
21:50: Umutesi Denise [No43] yabajijwe igisobanuro cy’Umwiherero w’abayobozi bakuru b’igihugu.
Yavuze ko Umwiherero ari gahunda imaze kuba inshuro 17, ihuriramo abayobozi mu nzego zitandukanye, za leta, abikorera. Yongeyeho ko wigirwamo ibibazo biri mu gihugu no kubishakira ibisubizo.
21:50: Umuratwa Anitha [No42] yabajijwe ku Nama ya CommonWealth u Rwanda rwitegura kwakira muri Kamena 2020.
Yavuze ko iyo nama igamije guhuza ibihugu bivuga ururimi rw’Icyongereza. Icyo u Rwanda ruzayungukiramo ni ukubona abashyitsi barimo abazakoresha Sosiyete y’Ubwikorezi ya RwandAir.
21:49: Teta Ndenga Nicole [No35] yavuze kuri gahunda yo Kwita Izina asobanura icyo imariye igihugu.
21:43: Nyinawumuntu Rwiririza Delice [No33] yavuze ko guha agaciro ururimi gakondo bifasha igihugu cyane ko iyo bahuje ururimi kubahuza biroroha kandi iterambere ry’igihugu iyo rizamutse byongera agaciro kacyo.
21:41: Nishimwe Naomie [No31] yabajijwe icyo azi kuri gahunda ya Rwanda Day. Yasobanuye ko ari igikorwa gihuza Abanyarwanda cyatangijwe mu 2010 bigizwemo uruhare na Perezida Paul Kagame.
21:38: Mutesi Denyse [No28] yageze imbere y’Akanama Nkemurampaka.
21:35: Mutegwantebe Chanice [No27] yavuze ko umugore yahawe agaciro abasha kwitinyuka ndetse anagira uruhare mu iterambere binyuze mu guhanganira imyanya ku isoko ry’umurimo.
21:34: Musana Teta Hense [No26] yanyuze imbere y’Akanama Nkemurampaka.
21:28: Mukangwije Rosine [No21] yabajijwe ku kijyanye n’ikurwaho rya Visa ku baturage bo mu miryango ya Commonwealth na Francophonie.
Mukangwije yavuze ko bizongera abakerarugendo, bikazamura amadevize igihugu cyinjiza.
21:23: Marebe Benitha [No18] yasobanuye ko gahunda yo kumenyekanisha u Rwanda ya Visit Rwanda yazamuye ubukungu bw’igihugu.
Yasabye Abanyarwanda gushyigikira iyo gahunda mu gukomeza kubaka igihugu n’umurage wacyo.
21:21:Kirezi Rutaremara Brune [No17]. Yabajijwe impanuro bahawe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, n’icyo ayo masomo yabamariye.
Kirezi yavuze ko amasomo bahawe afasha umukobwa kurushaho gusobanukirwa igihugu no kumenya indangagaciro zikwiye kumuranga nk’uzahagararira u Rwanda mu mahanga.
21:18: Kamikazi Rurangirwa Nadege [No15] yageze imbere y’Akanama Nkemurampaka. Yavuze ko Nyampinga afata nk’icyitegererezo ari Miss Mutesi Jolly watangije ibiganiro bihuza urubyiruko ndetse akaba ashyira imbaraga mu kubaka ubushobozi bw’igitsinagore.
21:15: Irasubiza Alliance [No 11]. Yavuze ko impamvu Afurika idatera imbere ari ukubera imiyoborere mibi kuko umugabane ufite imitungo kamere ihagije yafasha umugabane kwiteza imbere.
21:11: Ingabire Rehema [No10] yabajijwe icyo azi ku barinzi b’igihango. Yavuze ko ari ibikorwa by’indashyikirwa biteza imbere ibijyanye n’ubumwe n’ubwiyunge.
21:07: Ingabire Gaudence [No8] yabajijwe ibyiciro by’Intwari no kubitandukanya. Yavuze ko ubutwari bugaragaza umuntu witanga kandi uharanira kugera ku byiza abikoreye abandi. Yasobanuye ko hari ibyiciro bitatu by’intwari birimo Imena, Ingenzi n’Imanzi.
21:02: Ingabire Diane [No7] yavuze ko mu guhangana n’abatera abangavu inda zitateganyijwe yasaba ko hakazwa ibihano ku basambanya abangavu.
20:59: Akaliza Hope [No 1] ni we mukobwa wa mbere wagize imbere y’Akanama Nkemurampaka. Buri wese ari gutombora ikibazo mu biri mu gakangara. Nyuma yo gusuhuza abakagize yabajijwe uko abona izamuka ry’ubukungu bw’u Rwanda.
Ubukungu bw’u Rwanda burazamuka bitewe no kuba igihugu gitekanye bigatuma abashoramari bashora imari mu gihugu.
 	Impinduka mu bagize Akanama Nkemurampaka
Mu bagize Akanama Nkemurampaka bazengurutse intara zose hamwe na Miss Rwanda 2020, Miss Mutesi Jolly ni we wenyine wagaragaye mu kanama nkemurampaka hose.
Usibye Jolly Mutesi ariko kandi Evelyne Umurerwa na we wagaragaye mu kanama nkemurampaka mu majonjora yabaye muri buri ntara yongeye kwinjiramo ku munsi wo gutanga ikamba.
Umunyamakuru ubifitemo uburambe Munyaneza James akaba akorera The New Times wari wagiriwe icyizere muri Pre-Selection yongeye kugarukamo.
Hinjiyemo kandi amaraso mashya nka Ntarindwa Diogène umunyarwenya wamenyekanye cyane nka Atome mu Rwanda.
Umubyinnyi mpuzamahanga w’Umunyarwandakazi Sherrie Silver kuri iyi nshuro yinjiye mu kanama nkemurampaka.
Aba ni bo bagomba gutanga amanota aza gutanga Nyampinga w’u Rwanda. Kugira ngo umukobwa yegukane ikamba haragenderwa ku bintu bitatu aribyo; Uburanga, Ubwenge n’Umuco.
Ntalindwa Diogène wavuze mu izina ry’abagize akanama nkemurampaka ka Miss Rwanda 2020 yavuze ko ubwiza butanga amanota 30, umushinga w’umukobwa ugatanga amanota 40 n’umuco ukabarirwa ku manota 30.
20:47: Abakobwa bahamagawe ku rubyiniro imbere y’Akanama Nkemurampaka. Aba bakobwa bambaye amapantalo y’umukara n’imipira y’umukara ya Miss Rwanda. Hari guseruka babiri babiri, abafana bari kubakiriza amashyi y’urufaya n’induru nyinshi ku buryo byagorana kumenya ushyigikiwe cyane.
Mu byo bari kugaragaza harimo ibyo batojwe mu gihe cy’umwiherero bamazemo ibyumweru bibiri.
Video: Uko abakobwa baserutse muri Miss Rwanda 2020
20:33: Abashyushyarugamba b’ibi birori bageze ku rubyiniro
Abanyamakuru Nzeyimana Luckman na Martina Shami Abera bakora kuri KC2, Ishami rya kabiri rya Televiziyo y’u Rwanda batanze ikaze ku bitabiriye ibirori bya Miss Rwanda.
Batangiye bavuga uko urugendo rwo guhitamo abakobwa rwatangiye kugeza uyu munsi wanone, hasigayemo 19 bahataniye ikamba rya Miss Rwanda 2020.
 	Ba Nyampinga bafite amakamba y’umwaka ushize biteguye kutayanga
Abakobwa begukanye amakamba mu mwaka ushize biteguye kuyashyikiriza bagenzi babo bari buseruke neza.
Uhereye ibumoso hari Mwiseneza Josiane wabaye Miss Popularity 2019, Kabahenda Ricca Michaella wabaye Nyampinga w’Umuco 2019, Muyango Claudine wahawe ikamba rya Nyampinga uberwa n’amafoto 2019, Uwase Sangwa Odille wabaye Igisonga cya Kabiri 2019 na Uwihirwe Yasipi Casimir wabaye Igisonga cya Mbere 2019.
 	 Video: Uko byari byifashe mbere yo gutangira ibirori byo gutanga ikamba rya Nyampinga w’u Rwanda 2020
 	Ibyamamare byitabiriye Miss Rwanda ku bwinshi
Ibyamamare mu ngeri zitandukanye byatangiye kugera mu cyumba kigiye kuberamo irushanwa rya Miss Rwanda 2020.
Ijisho ry’umufotozi wa IGIHE ryabonye bamwe barimo Umunyarwandakazi Sherrie Silver umaze kubaka izina mu mbyino ku Isi yose.
 	Nishimwe Naomie yasoje amatora ari ku isonga
Mu matora yaba ayo kuri nternet no kuri SMS yarangiye saa moya z’umugoroba kuri uyu wa Gatandatu tariki 22 Gashyantare 2020. Yarangiye Nishimwe Naomie ariwe uyoboye abandi mu majwi.
Kuri internet Nishimwe Naomie yabaye uwa mbere n’amajwi 92 756 naho kuri SMS ayoboye abandi n’amajwi 79 756.
 	Umuteguro ni wose, umuziki ukomeje kubyinwa
19:53: Abafana benshi bamaze kwinjira mu Intare Conference Arena. Umuriri uri hejuru cyane, amajwi y’abafana ari kumvikana baririmba amazina y’abakobwa bari inyuma.
Urubyiniro abakobwa bahagararaho basobanura imishinga yabo rwateguwe, rwarimbishijwe n’indabo nziza ziri mu mabara atandukanye.
Muri aka kanya ibirori ntibiratangira, Iradukunda Grace Divine [Dj Ira] ni we uri gususurutsa abaje kureba Miss Rwanda 2020 mu miziki itandukanye irimo iy’Abanyarwanda n’iyo muri Amerika.
 	Imodoka ihabwa Nyampinga w’u Rwanda yagejejwe mu Intare Arena
Imodoka ihabwa Miss Rwanda 2020 yagejejwe mu Intare Arena, mbere yuko ibirori bitangira imodoka yo mu bwoko bwa Suzuki Swift ihembwa Nyampinga w’u Rwanda 2020 yamaze kwinjizwa ahari kubera ibi birori itwikiriwe.
Iyi modoka ifite agaciro ka miliyoni 18 z’amafaranga y’u Rwanda yatanzwe n’Uruganda rwa Africa Improved Foods ari nayo izahemba Nyampinga w’u Rwanda 800 000 Frw buri kwezi mu gihe cy’umwaka azamarana ikamba.
 	Intare Arena niyo Nimwiza Meghan yambikiwemo ikamba amaranye umwaka
Inyubako ya Intare Arena niyo yakiriye ibirori byatangiwemo ikamba rya Nyampinga w’u Rwanda wa 2019, ryegukanywe na Nimwiza Meghan ku mugoroba wo ku wa 26 Mutarama 2019.
 	Rwarutabura wa Rayon Sports ashyigikiye Umutesi Denise
Ngenzahimana Bosco [Rwarutabura]umenyerewe nk’umufana ukomeye wa Rayon Sports ari mu bashyigikiye Umutesi Denise [No43].
Rwarutabura witabiriye Miss Rwanda avuye kwa muganga nyuma yo gukubitwa agakomeretswa ku mugoroba wo ku wa 21 Gashyantare 2020, yabwiye IGIHE ko yemeye kuza gushyigikira mushiki w’inshuti y’umuryango we.
18:30: Abantu batangiye kwinjira mu Intare Conference Arena ahagiye kubera irushanwa rya Nyampinga w’u Rwanda. Hari gucurangwa indirimbo zitandukanye ari nako abafana benshi bazibyina bagaragaza akanyamuneza.
 	Ababyeyi, inshuti n’abavandimwe b’abakobwa bahatana babubekereye
Imihanda myinshi iri kwerekeza i Rusororo ku Intare Arena ahatangarizwa Nyampinga w’u Rwanda 2020.
Abitabiriye ibi birori bashyiriweho imodoka zibakura kuri Stade Amahoro i Remera zibageza i Rusororo.
Mu masaha ya saa Kumi n’imwe, abantu benshi bageze aho irushanwa ribera, baserutse bafite ibyapa biriho amazina y’abakobwa bashyigikiye bifuza ko aribo bakwambikwa ikamba.
Urebye ku maso yabo bifitiye icyizere, bambariye gushyigikira abakobwa babo no kuza kubabona bashinjagirana isheja bambikwa ikamba.
Usibye ibyapa, bambaye imipira iriho amazina n’amafoto y’abo bashyigikiye. Bicaye ahantu hamwe ku buryo umuriri wabo ushobora gusakara ukagera kuri benshi mu bateraniye mu Intare Arena.
Irushanwa rya Miss Rwanda 2020 ryatangiriye mu Karere ka Rubavu ku wa 21 Ukuboza 2019, ahatoranyirijwe abakobwa batandatu bemerewe guhagararira Intara y’Uburengerazuba; ku wa 28 Ukuboza 2019 mu Karere ka Musanze hatoranyijwe abakobwa batandatu bahagarariye Amajyaruguru.
Umwaka wa 2020 watangiye irushanwa rikomereza mu Karere ka Huye aho ku wa 4 Mutarama havuye abakobwa barindwi bahagarariye Amajyepfo. Ijonjora ry’ibanze mu ntara ryasorejwe mu Karere ka Kayonza, ahavuye abakobwa 15 bahagarariye Uburasirazuba mu gihe ku wa 18 Mutarama 2020, abakobwa 20 batoranyirijwe guhagararira Umujyi wa Kigali.
Mu bakobwa 400 bose bageze ahabereye ijonjora ry’ibanze, 54 gusa ni bo bemeje abagize akanama nkemurampaka bemererwa gukomeza mu cyiciro cya nyuma cyasize havuyemo 20 bagiye mu mwiherero w’ibyumweru bibiri wabereye muri La Palisse Hotel i Nyamata.
Abakobwa 20 batangiye umwiherero ku wa 9 Gashyantare 2020, ariko Ingabire Jolie Ange ntiyagize amahirwe yo gukomeza kuko yasezeye mu irushanwa kubera uburwayi.
Irushanwa ry’ubwiza mu Rwanda ryatangiye mu 1993 icyo gihe Nyampinga yabaye Miss Uwera Dalila, ryambitswe Bahati Grace mu 2009, mu 2012 rihabwa Kayibanda Mutesi Aurore, mu 2014 ryambikwa Akiwacu Colombe, Kundwa Doriane arihabwa mu 2015, Mutesi Jolly atorwa mu 2016, Iradukunda Elsa afata irya 2017, irya 2018 ryahawe Iradukunda Liliane mu gihe iriheruka mu 2019 ryatwawe na Nimwiza Meghan.
 	Uburanga bw’abakobwa 19 bahataniye ikamba rya Miss Rwanda 2020
1.Irasubiza Alliance [No 11]
2.Nishimwe Naomie [No31]
3.Mutesi Denyse [No28]
4.Ingabire Gaudence [No8]
5.Ingabire Rehema [No10]
6.Musana Teta Hense [No26]
7.Kirezi Rutaremara Brune [No17]
8.Mukangwije Rosine [No21]
9.Ingabire Diane [No7]
10. Umwiza Phionah [No47]
11.Mutegwantebe Chanice [No27]
12.Kamikazi Rurangirwa Nadege [No15]
13.Akaliza Hope [No1]
14.Umuratwa Anitha [No42]
15.Marebe Benitha [No18]
16.Teta Ndenga Nicole [No35]
17.Uwase Aisha [No51]
18.Nyinawumuntu Rwiririza Delice [No33]
19.Umutesi Denise [No43]
Amafoto: Muhizi Serge na Miss Rwanda 
",https://m.igihe.com/imyidagaduro/Nishimwe-Naomie-yegukanye-ikamba-rya-Nyampinga-w-u-Rwanda-2020-Amafoto-na-Video,Gospel
Alpha Blondy yasezeranye imbere y’Imana n’umunyamakuru ukora kuri radiyo ye ,"Seydou Koné waryubatse nka Alpha Blondy mu muziki wa Côte d’Ivoire yasezeranye mu rusengero n’umunya-Tuniziya Aelysa Darragi usanzwe ari umunyamakuru kuri radiyo ye ‘Bl Alpha Blondy FM’.
Seydou Koné waryubatse nka Alpha Blondy mu muziki wa Côte d’Ivoire yasezeranye mu rusengero n’umunya-Tuniziya Aelysa Darragi usanzwe ari umunyamakuru kuri radiyo ye ‘Bl Alpha Blondy FM’.
Muri Mata 2019 nibwo urukundo rwa Alpha Blondy na Aelysa Darragi rwashinze imizi ubwo bakoraga ubukwe bwa mbere gakondo. Muri Nyakanga 2019 aba babyaranye umwana w’umuhungu.
Ku wa Kane tariki 20 Gashyantare 2020 bakaba barasezeranye imbere y’Imana mu musigiti wa Riviera Golf.
Alpha Blondy yari asanzwe afite umuryango ndetse ibinyamakuru by’iwabo bihamya ko afite abana 11 harimo babiri bakorana mu buzima bwa buri munsi na batatu bihebeye umuziki nka we.
Alpha Blondy yabonye izuba ku wa 01 Mutarama 1953, avukira i Dombokro. Ni umuhanzi wiyeguriye injyana ya Reggae w’umuririmbyi n’umwanditsi w’indirimbo, yubatse izina mu gihe amaze mu muziki.
Indirimbo ze yazubakiye kuri Politiki n’ubuzima busanzwe, aziririmba mu ndimi zitandukanye zirimo; Dioula, Igifaransa n’Icyongereza rimwe na rimwe akanakoresha Icyarabu.
Alpha Brondy yakunzwe mu ndirimbo zitandukanye nka ""Guerre Civile"", ""Jerusalem”, “Brigadier Sabari”, ""Journalistes en danger"" n’izindi. Mu bihe bitandukanye yagiye agera mu Rwanda mu bitaramo n’ibirori yabaga yatumiwemo nka Kigali Up Music Festival n’ibindi.
Amaze gushyira hanze album nka: Jah Glory! (1982), Cocody Rock!!! (1984), Apartheid Is Nazism (1985), Jérusalem (1986), Revolution (1987), The Prophets (1989), S.O.S Guerre Tribale (1991) n’izindi.
",https://m.igihe.com/imyidagaduro/article/alpha-blondy-w-imyaka-67-yasezeranye-imbere-y-imana-n-umunyamakurukazi-ukora,Gospel
Babou agiye gusubukura iby’umuziki nyuma yo kurangiza amashuri yisumbuye (Video),"Shema Arnaud benshi bamenye nka Babou nyuma y’uko arangije amasomo mu mashuri yisumbuye yahishuye ko agiye gusubukura iby’umuziki cyane ko yari yabaye abihagaritse kubera kwiga.
Shema Arnaud benshi bamenye nka Babou nyuma y’uko arangije amasomo mu mashuri yisumbuye yahishuye ko agiye gusubukura iby’umuziki cyane ko yari yabaye abihagaritse kubera kwiga.
Mu myaka yatambutse abagiye bakurikiranira hafi ibya muzika bamenye uwari umwana witwa Babou wamenyekanye cyane mu njyana ya Hip Hop.
Mu 2017 uyu musore yaje kuburirwa irengero mu muziki we gusa we ahamya ko byatewe n’uko yari ahugiye mu masomo.
Uyu musore warangije amasomo ye mu mwaka wa 2019 muri St Andre i Nyamirambo, aho yize imibare, ubugenge n’ubumenyi bw’Isi, akaba umwe mu bategereje amanota yavuye mu kizamini cya Leta yakoze.
Babou yatangiye umuziki afite imyaka umunani urukundo rwawo arukomoye kuri nyirarume Jerome Peterson wabarizwaga muri TFP Crew yari igizwe n’abahanzi batandukanye.
Avuga uko yinjiye mu muziki yagize ati” Nigeze kujya mu gitaramo cyarimo marume, ndeba uburyo baririmbye abantu bakishima dutashye mubwira ko mbishaka ansaba ko ngomba gutsinda neza mu mashuri abanza kugira ngo anyemerere kubijyamo. Mbaye uwa mbere icyo gihe nibwo yanyandikiye indirimbo aranayinkoreshereza.”
Babou avuga ko icyo gihe yafashijwe cyane na nyirarume ndetse n’itsinda ry’abo bakoranaga muri TFP.
Uyu musore yavuze ko ubwo yari agiye mu mwaka wa kane w’amashuri yisumbuye aribwo yahisemo kuba aretse iby’umuziki kugira ngo ahe umwanya amasomo ye.
Nyuma yo gusoza ibyo kwiga amashuri yisumbuye, Babou yabwiye IGIHE ko agiye gusubukura iby’umuziki ndetse mu gihe cya vuba azashyira hanze indirimbo ye nshya.
Kugeza ubu uyu musore aracyakorana bya hafi na nyirarume Peterson n’ubundi wamwinjije mu muziki.
Babou avuga ko umuziki w’u Rwanda kugeza ubu uhagaze neza, wateye imbere ndetse harimo amahirwe menshi yaba mu buryo abahanzi binjiza amafaranga ndetse n’ibikorwa remezo bituma abahanzi bakora neza mu buryo bworoshye.
Uyu muraperi wamenyekanye akiri umwana yashimiye buri wese wamubaye hafi akinjira mu muziki yaba abahanzi, abanyamakuru ndetse n’abakunzi b’umuziki bamuhaye icyizere cyabo, anabasaba kuzongera kumwakirana yombi mu gihe azaba agarutse.
Babou yamenyekanye cyane mu bwana bwe aho yafatwaga nk’umuraperi ukiri muto, aha akaba yari afite indirimbo zinyuranye zirimo iyitwa; Rimwe kabiri, Do it, Njye na Muzika yakoranye na Tuff Gang n’izindi nyinshi yaririmbye zirimo Arambona agaseka yaririmbye.
Babou yavuze ko agiye gusubukura umuziki
Njye na muzika Babou yakoranye na Tuff Gangs
",https://m.igihe.com/imyidagaduro/article/babou-warangije-amashuri-yisumbuye-agiye-gusubukura-iby-umuziki-video,Gospel
"Nyampinga wa Botswana, Sudani y’Epfo na Ghana bitabiriye ibirori bya Miss Rwanda 2020","Oweditse Phirinyane wo muri Botswana, Rebecca Nana Adwoa Kwabi wo muri Ghana uyu wazanye n’igisonga cye cya kabiri Princess Owusua Gyamfi na Mariah Nyayeina wo muri Sudan y’Amajyepfo baraye i Kigali bitabiriye irushanwa rya Miss Rwanda 2020.
Oweditse Phirinyane wo muri Botswana, Rebecca Nana Adwoa Kwabi wo muri Ghana uyu wazanye n’igisonga cye cya kabiri Princess Owusua Gyamfi na Mariah Nyayeina wo muri Sudan y’Amajyepfo baraye i Kigali bitabiriye irushanwa rya Miss Rwanda 2020.
Usibye Oweditse Phirinyane Nyampinga wa Botswana yageze i Kigali ku mugoroba wo ku wa Kane tariki 20 Gashyantare 2020, aba bakobwa bandi bageze i Kigali mu bihe bitandukanye byo kuri uyu wa Gatanu tariki 21 Gashyantare 2020 aho bitabiriye umuhango wo gutanga ikamba muri Miss Rwanda 2020.
Ku mugoroba w’uyu munsi nibwo Mariah Nyayeina, Nyampinga wa Sudani y’Epfo na we yageze mu Rwanda.
Uwanyuma wageze mu Rwanda ni Nyampinga wa Ghana, Rebecca Nana Adwoa Kwabi wabaye uwa gatanu witabiriye Miss Rwanda 2020.
Aba bose bahasanze Oliver Nakakande wo muri Uganda ndetse na Sylivia Sebastian wo muri Tanzania bahageze mbere y’abandi.
Miss Rwanda 2020 niyo ya mbere yitabiriwe n’abakobwa bo mu bindi bihugu.
Irushanwa rya Miss Rwanda 2020 riri kugana ku musozo, abakobwa bahatanira ikamba bari mu mwiherero mbere y’iminsi mike ngo hamenyekane uzegukana ikamba. Ubu basigaye ari 19, nyuma y’uko Ingabire Jolie Ange yasezeye mu irushanwa kubera uburwayi.
Amatike yo kwinjira mu birori bizatangarizwamo Miss Rwanda 2020 yamaze gushyirwa ku isoko, abayashaka bashobora kuyagura bifashishije Mobile Money (*182*8*1*333111#), Ecobank cyangwa bakayasanga kuri Camellia muri KBC, Keza Saloon no kuri Smart Design.
",https://m.igihe.com/imyidagaduro/article/nyampinga-wa-botswana-sudani-y-epfo-na-ghana-bageze-mu-rwanda-bitabiriye-miss,Gospel
Abakobwa bari muri Miss Rwanda bahishuye agahinda batewe na Ingabire wavuyemo kubera uburwayi,"Hagati mu mwiherero wa Miss Rwanda 2020 nibwo umwe mu bakobwa bahataniraga ikamba Ingabire Ange Jolie yasabye ubuyobozi ko yasezera mu irushanwa kuko yari yahuye n’uburwayi bwamusabaga kuba kwa muganga akitabwaho ari mu bitaro.
Hagati mu mwiherero wa Miss Rwanda 2020 nibwo umwe mu bakobwa bahataniraga ikamba Ingabire Ange Jolie yasabye ubuyobozi ko yasezera mu irushanwa kuko yari yahuye n’uburwayi bwamusabaga kuba kwa muganga akitabwaho ari mu bitaro.
Tariki 17 Gashyantare 2020 nibwo ubuyobozi bwa Miss Rwanda bwatangaje ko Ingabire yavuye mu irushanwa kubera uburwayi.
Nyuma y’iminsi avuye mu irushanwa abakobwa bahataniraga ikamba rya Miss Rwanda babwiye IGIHE ko bababajwe n’uyu mugenzi wabo utarabashije gukomeza guhatana kubera impamvu z’uburwayi.
Benshi muri aba bakobwa bahishuye ko ryari ijoro ribi cyane igihe basezeraga kuri Ingabire. Bahamya ko bababajwe nuko ibyamubayeho ari impamvu zatunguranye kandi nta yandi mahitamo bari bafite.
Ikindi aba bakobwa uko ari 19 bahurizaho ni uburyo Ingabire yababaniye neza mu mwiherero ku buryo kuvamo kwe byabaye agahinda gakomeye.
Kirezi Rutaremara Brune umwe mu bahatanira ikamba rya Miss Rwanda 2020 yagize ati ”Jolie Ange sinzi uko namuvuga; aritonda, mu bantu nabonaga bashoboraga gutwara n’ikamba na we yari arimo. Kumva ko avuye mu irushanwa atari iyindi mpamvu ari uburwayi, njye ku giti cyanjye byarambabaje.”
Uyu mukobwa avuga ko bose byabababaje cyane ku buryo iyo baganira muri rusange basanga iyaba hari ikindi cyashobokaga bari kugikora ariko byarenze ubushobozi bwabo.
Teta Ndenga Nicole wiganye na Ingabire mu mashuri yisumbuye we yavuze ko yababajwe bikomeye nuko uyu mukobwa w’inshuti ye yavuye mu irushanwa.
Akaliza Hope yavuze ko Ingabire ari umukobwa wakundaga kubatera imbaraga kenshi kabone n’iyo babaga bari gukora ibintu bigoye akababwira ko we yumva ntacyo bimutwaye.
Aba bakobwa bose bababajwe no kuva mu irushanwa kwa mugenzi wabo bamusabira gukira akamera neza ariko kandi akanihanganira ibyabaye bamwibutsa ko atari ryo herezo ry’ubuzima.
Ingabire Jolie Ange yasezeye mu irushanwa nyuma yuko yari yaryinjiyemo atsindiye guhagararira Intara y’Amajyepfo.
Itike yakuye mu Ntara y’Amajyepfo niyo yamwinjije muri Pre-Selection, aha naho yahanyuranye umucyo bituma yinjira muri 20 berekeje mu mwiherero.
Uyu mukobwa yasezeye muri Miss Rwanda nyuma y’icyumweru yari amaze mu mwiherero uri kubera La Palisse Hotel i Nyamata. Kuri ubu abakobwa basigaye bahatanira ikamba bakaba ari 19.
Umukobwa uzambikwa ikamba rya Nyampinga w’u Rwanda 2020 uzasimbura Nimwiza Meghan ufite irya 2019, azamenyekana mu birori biteganyijwe kubera muri Intare Conference Arena i Rusororo mu ijoro ryo ku wa 22 Gashyantare 2020.
",https://m.igihe.com/imyidagaduro/article/abakobwa-19-basigaye-muri-miss-rwanda-bahishuye-agahinda-batewe-na-ingabire,Gospel
The Ben yasinye amasezerano y’imikoranire na Onomo Hotel yiyemeje kumushyigikira mu muziki we,"Mugisha Benjamin wamamaye mu muziki nka The Ben yasinye amasezerano y’imikoranire na Onomo Hotel yiyemeje kumushyigikira mu muziki we.
Mugisha Benjamin wamamaye mu muziki nka The Ben yasinye amasezerano y’imikoranire na Onomo Hotel yiyemeje kumushyigikira mu muziki we.
Aya masezerano yasinyiwe kuri Onomo Hotel iherereye mu Mujyi wa Kigali, ku gicamunsi cyo kuri uyu wa Gatanu tariki 21 Gashyantare 2020.
Umuyobozi wa Onomo Hotel i Kigali, Emile Nizey, yabwiye itangazamakuru ko bishimiye guha ikaze The Ben mu mikoranire bagiye kugirana.
Yavuze ko amasezerano bagiranye ashingiye mu gushyigikira uyu muhanzi mu bikorwa bye bya muzika yaba mu Rwanda no ku rwego mpuzamahanga cyane cyane mu bihugu 18 iyi hoteli ifitemo amashami.
Yavuze ko bazashyigikira bishoboka umuziki wa The Ben mu rwego rwo guteza imbere uyu musore nk’umuhanzi w’Umunyarwanda bifuza gushyiramo imbaraga kugira ngo arusheho gutera imbere.
Ku ruhande rwa The Ben we avuga ko azaba yamamaza anamenyekanisha ibikorwa bya Onomo Hotel.
The Ben yavuze ko yanyuzwe n’imikoranire yemeranyijeho na Onomo Hotel ndetse anayishimira gahunda nziza bafitanye.
Amasezerano ahuriweho n’impande zombi nta gihe cyashyizweho agomba kurangiriraho, ahubwo naba atagitanga inyungu zihuriweho azashyirwaho iherezo.
The Ben abajijwe niba hari amafaranga yahawe n’umubare wayo, yagize ati ”Amafaranga nibyo arahari ariko twahisemo kuyagira ibanga.”
Ku kijyanye no gukorana na hoteli iri mu Rwanda nyamara ubusanzwe yibera muri Leta Zunze Ubumwe za Amerika, The Ben yavuze ko ntaho bizahurira kuko uburyo azakorana nayo ari ibintu ashobora gukorera ahantu hose azaba ari.
Nizey yifashishije urugero mu gushimangira iyo mikorere yavuze ko ” Wenda hari igihe yajya muri Tanzania, Afurika y’Epfo n’ahandi dufite amashami. Iki gihe aba yizeye ko nta kibazo agira cy’aho kuba n’uburyo bwo kubaho kimwe n’ikipe ye. Tuzamufasha muri buri kimwe dushoboye.”
Mbere yo gusinyana amasezerano na Onomo Hotel, The Ben yijeje abanyamakuru ko abona ubu bufatanye buzamufasha mu iterambere rya muzika ye cyane ko bizanamufasha ku rwego mpuzamahanga bikagabanya ingorane yahuraga nazo.
The Ben yavukiye i Kampala muri Uganda ku wa 9 Mutarama 1988. Ni mwene Jean Mbonimpa na Esther Mbabazi. Ni uwa kabiri mu muryango w’abana batandatu barimo nka Danny Scott (na we wabaye umuhanzi, ananyura mu itsinda rya B Gun), Green P (umuraperi wamamariye muri Tuff Gangz) n’abandi.
Uyu muhanzi Nyarwanda uririmba injyana ya RnB/Pop. Yatangiye impano y’ubuhanzi abihereye mu muryango aho yakuze akundishwa n’ababyeyi be gusenga cyane.
Byatumye ajya muri korali aho yari ari kumwe n’abandi bahanzi bamenyekanye nka Meddy, Lick Lick na Nicolas.
Indirimbo yazamuye izina rye ni ‘‘Amaso ku Maso’’ yasohoye mu 2008. Izindi ndirimbo zizwi ni ‘‘Si beza’’ na ‘‘Mbwira’’ yahuriyemo na Tom Close; ‘‘Uzaba Uza’’ yaririmbanye na Roger, ‘‘Wirira’’, ‘‘Imfubyi’’ yahuriyemo na Bull Dogg, ‘‘Wigenda’’, ‘‘Uri he’’, ‘‘Sinzibagirwa’’, ‘‘Amahirwe ya nyuma’’ na ‘‘Zubeda’’.
Nyuma yaho yaje no gusohora indirimbo nka ‘‘Ese nibyo’’ mbere yo kwerekeza muri Amerika aho yakomereje ubuhanzi bwe.
Ubu akunzwe mu ndirimbo z’urukundo zirimo nka ‘‘Ko Nahindutse’’, ‘‘Urabaruta’’, ""Ndaje’’, ‘‘Habibi’’, ‘‘Ntacyadutanya’’, ‘‘Only You’’, ‘‘I’m In Love’’, ‘‘Can’t get enough’’ yakoranye na Otile Brown wo muri Kenya n’izindi.
Ni umwe mu bahanzi bake b’Abanyarwanda babashije kwagura umuziki wabo ukamenyekana no mu bindi bihugu.
",https://m.igihe.com/imyidagaduro/article/the-ben-yasinye-amasezerano-y-imikoranire-na-onomo-hotel-yiyemeje,Gospel
Miss Rwanda 2020: Ibyo abakobwa bazakumbura mu mwiherero n’umushinga wa buri wese (Video),"Abakobwa 19 bari kurangiza umwiherero wa Miss Rwanda 2020 mu gihe bitegura umunsi wa nyuma w’irushanwa uzatanga Nyampinga w’u Rwanda wa 2020.
Abakobwa 19 bari kurangiza umwiherero wa Miss Rwanda 2020 mu gihe bitegura umunsi wa nyuma w’irushanwa uzatanga Nyampinga w’u Rwanda wa 2020.
Aba bakobwa babaye 19 nyuma y’uko mugenzi wabo Ingabire Jolie Ange atabashije gukomeza cyane ko yasezeye kubera uburwayi bwamutunguye bugatuma atabasha gukomeza irushanwa.
Aba bakobwa uko ari 19 bose twabasuye mu mwiherero tuganira ku bintu binyuranye birimo uko bari babayeho mu mwiherero, ibyo bazawukumburamo n’incamake ku mishinga yabo.
Mu biganiro n’aba bakobwa bose bahuriza ku kuba bazakumbura umwiherero wa Miss Rwanda kuko bari babanye neza, babayeho nk’umuryango.
Akaliza Hope yagize ati “Nzakumbura abakobwa tubana muri rusange, uko twasangiraga, uko twagendanaga mbega ni byinshi.”
Musana Teta Hense nawe uri mu bahatana muri Miss Rwanda 2020 yavuze ko azakumbura bagenzi be, ibiganiro bahabwaga n’ibindi.
Ati “Nzakumbura aba bakobwa twabanye, buri wese afite umwihariko we. Nzakumbura ibiganiro byari byiza. Kubona amahirwe yo kubona abayobozi batuganiriza nzabikumbura.”
Nishimwe Naomie na we yagize ati “Ikintu nzakumbura ni ugusangira nijoro n’abandi bakobwa ubundi tukaza kumva gahunda z’undi munsi turi kuririmba nzabikumbura cyane.”
Imishinga yabo
Ikirezi Rutaremara Brune yavuze ko afite umushinga wo gufasha abanyarwanda bafite ubumuga bwo mu mutwe. Ingabire Rehma we afite umushinga wo guteza imbere imibereho ya mwarimu.
Teta Ndenga Nicole yavuze ko afite umushinga wo gukangurira abanyarwanda n’urubyiruko guhinga ibiti by’imbuto. Akaliza Hope we yavuze ko umushinga we ushingiye ku gukangurira abana b’abakobwa kwitabira kwiga ubukerarugendo.
Mutesi Denise afite umushinga wo kugabanya umubare w’abantu badafite akazi mu gihugu cy’u Rwanda. Umutesi Denise umushinga we ni uguteza imbere uburenganzira bw’abaguzi.
Mutegwantebe Chanice afite umushinga wo guhuriza hamwe abantu batishoboye basabiriza ku mihanda mu rwego rwo kubafasha kwiteza imbere.
Nishimwe Naomie afite umushinga wo kurwanya ubwigunge mu rubyiruko. Musana Teta Hense we umushinga we ni ukurwanya kanseri mu Rwanda.
Umuratwa Anitha umushinga we ni ugufasha abana kubyaza impano zabo umusaruro cyane cyane siporo. Marebe Benitha umushinga afite umushinga wo kubaka ubushobozi bw’urubyiruko rufite ubumuga.
Irasubiza Alliance umushinga we ni ukurwanya inda z’imburagihe mu bana bakiri bato bari munsi y’imyaka 18.
Ingabire Diane afite umushinga wo kurwanya ibiyobyabwenge cyane cyane mu rubyiruko. Uwase Aisha we afite umushinga wo gukangurira abahuye n’ihohoterwa kutariceceka.
Mukangwije Rosine afite umushinga wo gushishikariza urubyiruko kwiteza imbere binyuze mu kwikorera.
Nyinawumuntu Delice we afite umushinga wo gushishikariza abana b’abakobwa kwiga siyansi n’ikoranabuhanga. Ingabire Gaudance afite umushinga wo gushishikariza urubyiriko kwitabira ubukerarugendo bw’imbere mu gihugu mu gihe Umwiza Phionah afite umusinga wo kurwanya ihohoterwa rishingiye ku gitsina rikorerwa abana bari munsi y’imyaka 18.
Kamikazi Rurangirwa Nadege we afite umushinga wo kwita kubana bafite indwara izwi nka “Down Syndrome” no guhugura imiryango yabo uburyo babitaho. Ni indwara ifata umwana ukiri mu nda ya nyina. Ishobora gutuma umwana avuka hari uduce tw’umubiri tumwe na tumwe abuze cyangwa se mu mutwe he hadakora nk’ibisanzwe.
Kugeza ubu irushanwa rya Miss Rwanda 2020 riri kugana ku musozo abakobwa bahatanira ikamba bari mu mwiherero mbere y’amasaha make ngo hamenyekane uzegukana ikamba.
Aba bakobwa bari mu mwiherero bamaze kuvamo umwe cyane ko ubu basigaye ari 19 nyuma y’uko Ingabire Jolie Ange asezeye mu irushanwa kubera uburwayi.
Umukobwa uzambikwa ikamba rya Nyampinga w’u Rwanda 2020 uzasimbura Nimwiza Meghan ufite irya 2019, azamenyekana mu birori biteganyijwe kubera muri Intare Conference Arena i Rusororo mu ijoro ryo ku wa 22 Gashyantare 2020.
Kugeza ubu amatike yo kwinjira mu irushanwa rya Miss Rwanda 2020 yashyizwe ku isoko; abayashaka bashobora kuyagura bifashishije Mobile Money (*182*8*1*333111#), Ecobank cyangwa bakayasanga kuri Camellia KBC, Keza Saloon no kuri Smart Design.
",https://m.igihe.com/imyidagaduro/article/miss-rwanda-2020-ibyo-abakobwa-bazakumbura-mu-mwiherero-n-umushinga-wa-buri,Gospel
Abakobwa batabashije gukomeza muri Miss Rwanda 2020 bakomereje ibikorwa by’urukundo mu Karere ka Gisagara,"Nyuma yo kwiyemeza kwihuriza hamwe bagakora ibikorwa by’urukundo, abakobwa 34 batabashije kurenga ijonjora rya nyuma (Pre-Selection) ry’irushanwa rya Miss Rwanda 2020 bakomeje gushyira mu bikorwa imishinga bari barateguye.
Nyuma yo kwiyemeza kwihuriza hamwe bagakora ibikorwa by’urukundo, abakobwa 34 batabashije kurenga ijonjora rya nyuma (Pre-Selection) ry’irushanwa rya Miss Rwanda 2020 bakomeje gushyira mu bikorwa imishinga bari barateguye.
Abo bakobwa bibumbiye mu itsinda “We for the Nation” kuri uyu wa Kane tariki ya 20 Gashyantare 2020 bakomereje ibyo bikorwa mu Karere ka Gisagara aho baganirije urubyiruko rw’abanyeshuri ku gukumira gusambanya abana ndetse no kurwanya inda z’imburagihe ziterwa abangavu.
Ni nyuma y’uko ku wa 13 Gashyantare 2020 basuye ikigo kirererwamo abana bafite ubumuga cya HVP Gatagara i Gikondo ho mu mujyi wa Kigali; aho baganiriye n’ubuyobozi bwabasobanuriye ibikorwa bihakorerwa buri munsi ndetse banagira umwanya wo kwifatanya n’abana baharererwa yaba mu gusangira ndetse no kwidagadurana.
Gaju Evelyne uhagarariye iryo tsinda yavuze ko bahisemo kuganiriza urubyiruko ku ngingo yo gusambanya abana no gukumira inda ziterwa abangavu kuko ari ikibazo gihangayikishije muri iki gihe.
Ati “Buri mukobwa muri twe yari afite umushinga we; uyu wo gukumira inda zitateganyijwe ni imwe muri iyo mishinga. Gusa ikibazo cy’abana basabanywa ndetse n’icy’abangavu baterwa inda kirahangayikishije ni yo mpamvu twiyemeje gutanga umusanzu mu kuzikumira tuganiriza urubyiruko.”
Kuri ubu itsinda “We for the Nation” rigizwe n’abakobwa 34 ariko abaje kuganiriza urubyiruko mu Karere ka Gisagara ni 10 kuko bagenzi babo bari mu bindi bikorwa birimo kwiga n’ibindi.
Mu Karere ka Gisagara baganirije urubyiruko rw’abanyeshuri biga kuri GS Saint Philippe Neri hamwe n’abiga kuri Saint Eugenie Smet aho bari bahuriye ku kibuga cy’umupira w’amaguru kuko ayo mashuri yombi yari yakinnye.
Igihozo Dianne watanze ikiganiro yagarutse ku ngaruka zo gusambanya abana no gutwara inda imburagihe, asaba urubyiruko kwirinda ibishuko bishobora kubashora mu busambanyi.
Yagize ati “Cyane cyane nkamwe b’abanyeshuri na twe twese akenshi hari igihe badushukishaga amandazi, bombo, amafaranga n’ibindi. Icya mbere ni uko abana b’abakobwa tugomba kumenya ko dufite agaciro tukirinda abadushuka.”
Yabibukije ko umukobwa usambanyijwe agaterwa inda bimugiraho ingaruka mbi zitandukanye bikamwicira ejo hazaza.
Ati “Muri mwe harimo abazaba Abadepite; Abaminisitiri cyangwa mukazayobora mu bundi buryo. Mureke twirinde ibishuko bitwicira ejo hazaza.”
Nyuma y’ibiganiro byatanzwe urubyiruko rwahawe umwanya wo kubaza ibibazo bitandukanye byibanze ku buzima bw’imyororokere.
Umukozi ushinzwe uburinganire n’iterambere ry’umuryango mu Karere ka Gisagara, Sewabo Vincent, ni we wabakiriye ashima ibikorwa byabo abizeza ubufatanye.
Ati “Ni byiza kuko biraza gutuma hari icyo twunguka mu kugabanya imibare y’abana bakomeje gusabanywa mu karere.”
Sewabo yavuze ko mu mezi 11 ashize mu Karere ka Gisagara hagaragaye abangavu bagera kuri 214 bari munsi y’imyaka 17 batewe inda imburagihe.
Urubyiruko rwagiriwe inama yo kudahishira abasore n’abagabo basambanya abangavu kuko babicira ubuzima bityo bakwiye guhanwa by’intangarugero kugira ngo abandi babonereho hatazagira utekereza kongera guhirahira asambanya umwangavu.
Gaju Evelyne uhagarariye “We for the Nation” yavuze ko bishimiye uko igikorwa bateguye mu Karere ka Gisagara cyagenze bityo byabongereye imbaraga zo gukomeza ibyo biyemeje.
Yavuze ko bashinze uwo muryango bagamije gukora ibikorwa by’urukundo nk’uko bari babyiyemeje ubwo bitabiraga irushanwa rya Miss Rwanda 2020 bityo biteguye no kwakira umufatanyabikorwa wese waza kubashyigikira.
",https://m.igihe.com/imyidagaduro/article/abakobwa-batabashije-gukomeza-muri-miss-rwanda-2020-bakomereje-ibikorwa-by,Gospel
Niyo Bosco yasohoye indirimbo nshya yise “Ibanga”,"Niyo Bosco umaze kubaka izina mu mitima ya benshi mu bakunzi b’umuziki w’u Rwanda kuri ubu yasohoye indirimbo ye nshya yise “Ibanga” ikurikira “Ubigenza ute?” uyu musore yaherukaga gushyira hanze.
Niyo Bosco umaze kubaka izina mu mitima ya benshi mu bakunzi b’umuziki w’u Rwanda kuri ubu yasohoye indirimbo ye nshya yise “Ibanga” ikurikira “Ubigenza ute?” uyu musore yaherukaga gushyira hanze.
Indirimbo “Ibanga” ya Niyo Bosco ikubiyemo ubutumwa bukangurira abantu kugira ibanga, agaragazamo ingaruka zikunze kuba ku bantu batarigira.
Mu nyikirizo y’iyi ndirimbo uyu muhanzi agira ati ”Ibanga ni igihamya cyemeza ko uri umwizerwa, kugira ibanga nibyo bishimangira ubupfura bwawe. Uko waba uri kose utagira ibanga amagambo uvugwa niyo menshi kurusha ayo avuga! Jya uvuga uziga […].”
Uyu muhanzi yakanguriye abantu kuvuga baziga, bakavuga ibyo babajijwe cyane ko n’umunyarwanda yaciye umugani ko akarimi kabi gasemera agasaya.
Niyokwizerwa Bosco wamenyekanye nka Niyo Bosco ni umusore w’imyaka 20 y’amavuko ukora umuziki ariko afite ubumuga bwo kutabona.
Mu kiganiro aherutse kugirana na IGIHE, Niyo Bosco yasabye abantu kutumva ko yaba akunzwe kubera impuhwe agirirwa ku bw’ikibazo afite ahubwo bakita ku mpano ye mu muziki.
Uyu wahereye cyera aririmba ariko atarabona ubushobozi, yaje kurabukwa n’umunyamakuru Irene Mulindahabi wamufashije kumenyekanisha impano ye mu 2019.
Nyuma yuko Isi yose ibonye impano iri muri uyu musore, abantu banyuranye biyemeje kumufasha, kuri ubu Niyo Bosco afite ikipe imufasha mu bijyanye na muzika ndetse no mu buzima bwa buri munsi.
Iyi ndirimbo ye nshya mu buryo w’amajwi yakorewe muri Uno Record ikorwa na Producer witwa Santana mu gihe amashusho yayo yafashwe akanatunganywa na Bagenzi Bernard uri mu bagezweho muri iyi minsi.
Reba indirimbo ""Ibanga"" ya Niyo Bosco
",https://m.igihe.com/imyidagaduro/article/niyo-bosco-yasohoye-indirimbo-nshya-yise-ibanga,Gospel
Gisubizo Ministries na Gentil Misigaro bahuriye mu ndirimbo ihumuriza abihebye,"Umuramyi w’Umunyarwanda ukomeye cyane ukorera muzika muri Canada, Gentil Misigaro yahuriye na Gisubizo Ministries mu ndirimbo nshya itanga ihumure ku bantu muri ibi bihe Isi itorohewe n’icyorezo cya Coronavirus.
Umuramyi w’Umunyarwanda ukomeye cyane ukorera muzika muri Canada, Gentil Misigaro yahuriye na Gisubizo Ministries mu ndirimbo nshya itanga ihumure ku bantu muri ibi bihe Isi itorohewe n’icyorezo cya Coronavirus.
Iyi ndirimbo nshya yiswe ""Ntidufite Gutinya"" ni iy’ ihumure ku bahuye n’ingaruka za Coronavirus n’abandi bose bari mu bibazo bitandukanye.
Hari nkaho ivuga ngo ""Ntidufite gutinya habe na gato kuko ubuzima bwacu buri muri we, haba mu byago no mu makuba aturindisha imbabazi agira, kuba turiho ni ubuntu bwayo, kuba turiho ni imbabazi zayo.""
Umuyobozi Mukuru wungirije wa Gisubizo Ministries, Runyambo Eddy, yabwiye IGIHE ko bari barifuje guha abantu ihumure no kubabwira ko nta handi barikura uretse ku Mwami Yesu.
 Yagize ati “Muri iyi minsi abantu bari mu rugo mu ngamba zafashwe mu kwirinda ikwirakwiza rya Covid-19 abantu benshi bafite ubwoba, hari abandi banduye baribaza uko bizagenda, ihumure nta handi riva ni ku Mana yonyine yaremye ijuru n’Isi. Niyo yonyine yavuze ngo yemwe abarushye n’abaremerewe nimuze munsange ndabaruhura.""
Abajijwe impamvu bahisemo gukorana na Gentil Misigaro avuga ari ibintu bari barifuje kuva kera.
Ati “Ni umuramyi ukomeye kandi twifuje kenshi gukorana na we indirimbo, twatangiye kubitegura kuva batangiye gutegura igitaramo bari bafite mu Rwanda mu ntangiriro z’uku kwezi, igitaramo kimaze gusubikwa kubera COVID-19 twihutishije uyu mushinga cyane ko indirimbo yari ijyanye n’ibi bihe Isi iri kunyuramo byo kurwanya Coronavirus.”
Mu kwirinda ikwirakwira rya Coronavirus yugarije Isi, Leta y’u Rwanda yashyizeho ingamba zitandukanye zirimo gusaba abantu kuguma mu ngo zabo, kwirinda guhura n’abantu benshi cyangwa kwegerana nabo nk’ibisanzwe, gukaraba ibiganza n’amazi meza n’isabune inshuro nyinshi n’ibindi.
Ntidufite gutinya ni indirimbo igizwe n’iminota ine n’amasegonda 13, amajwi yayo yatunganyijwe na Producer Boris na Bruce mu gihe amashusho yayobowe na Fleury Legend.
Itsinda rya Gisubizo Ministries ryamamaye mu ndirimbo zo kuramya no guhimbaza Imana mu Rwanda no mu Karere ka Afurika y’Uburasirazuba. Ryamenyekanye cyane mu ndirimbo zirimo “Amfitiye byinshi”, “Mana uriho”, “Ndaguhetse ku Mugongo”, “Narababariwe”, ‘‘Halleluya’’ n’izindi.
Gisubizo Ministries imaze guhabwa ibihembo byinshi mu muziki birimo ibya Groove Awards Rwanda aho mu 2016, ryegukanye bitatu birimo icya Korali y’Umwaka, Indirimbo nziza y’Umwaka n’iyo Kuramya y’Umwaka ndetse mu Karere ryatwaye Groove Awards Kenya 2017 ryegukanye mu ruhando rw’andi makorali yo muri Afurika yo hagati n’iy’Uburasirazuba.
Izina rya Gentil Misigaro ryakunzwe binyuze mu ndirimbo zirimo ‘Biratungana’, ’Hano ku Isi’, ’Hari imbaraga’, ‘Yesu ndiye Dereva’, ‘Hano ku Isi’, ‘Buri munsi’, ’Iyo mbimenya’ n’izindi nyinshi zamaze kwinjira mu buzima bwa buri munsi bw’abemera Yesu nk’Umwami n’Umukiza wabo.
 	Reba hano indirimbo ya Gisubizo Ministries na Gentil Misigaro
",https://m.igihe.com/iyobokamana/article/gisubizo-ministries-na-gentil-misigaro-bahuriye-mu-ndirimbo-ihumuriza-abihebye,Gospel
Ninah Musinga yiyongereye ku banyempano bakorera umuziki uhimbaza Imana hanze y’u Rwanda,"Umuhanzikazi Ninah Musinga yinjiranye imbaraga mu muziki wo kuramya no guhimbaza Imana ashyira hanze indirimbo ye ya mbere yise ‘Ni igihe’ yanditse iturutse ku iyerekwa yagize.
Umuhanzikazi Ninah Musinga yinjiranye imbaraga mu muziki wo kuramya no guhimbaza Imana ashyira hanze indirimbo ye ya mbere yise ‘Ni igihe’ yanditse iturutse ku iyerekwa yagize.
Musinga ubusanzwe arubatse, ibikorwa bye bya muzika yabitangiriye aho abarizwa muri Leta Zunze Ubumwe za Amerika.
Gusa yemeza ko kuri we n’ubwo yatinze kubikora ku mugaragaro ngo abwirize Isi ubutumwa bwiza, iki ‘cyari cyo gihe cy’Imana’.
Ninah Musinga ku ikubitiro yashyize hanze indirimbo ye ya mbere yise ‘Ni igihe’ avuga ko kuyandika bitavuye kuri we ahubwo ari ihishurirwa yagize riturutse mu ijuru.
Ati “Njya kuyandika, ntibyavuye kuri njye nari ndyamye gato, mvuye mu ishuri nduhutseho ngo nsubire gusoma, ngira inzozi zidasanzwe nanjye zanteye ubwoba. Nibonye ndi ahantu ndimo kumesa ndi kumwe n’abandi twabanaga, mbasigaho ngiye kwanika imyenda ngera ahantu hari imigozi itatu ikoze mu nsinga imanitseho ingofero eshatu zera cyane sindabona ikintu cyera nkazo, zarushaga urubura kwera zari ingofero z’uruziga zari zitangaje cyane.”
Ngo yakomeje kuzibazaho ako kanya yumva ijwi rivugira inyuma y’uruzitiro rwari rukikije iyo migozi rimuhamagara rimubaza niba yitegereje uko izo ngofero zera.
Ati “Ryarabimbwiye rirakomeza riti urabona hari ikizinga wazibonaho? Narikanze nshaka kureba uvuze ibyo ariko sinamubona ndasubiza nti ‘nabibonye’, arambwira ati ‘genda ubwire abantu ko ari igihe cyo kwezwa no gutunganywa kuko nk’uko wabonye ziriya ngofero zera nta kizinga niko nifuzako bamera kuko benshi bibwira ko bejejwe nyamara buzuyeho ibizinga’.”
Ngo iryo jwi ry’uko azabwira abantu ubutumwa ryari rimaze kumuha mu kumusubiza rimubwira ko agomba guhimba indirimbo.
 Ati “Narabajije nti ubu se nzababwira gute aransubiza ngo genda ukore indirimbo uzayumva wese nzamugirira neza kandi uzabwire abantu ibyo wabonye ndetse ambwira amazina y’abantu bamwe nzi arambwira ngo abe aribo ba mbere nzayiha hanyuma nyigeze no ku bandi bose nzabasha kugeraho.”
Avuga ko ariyo mpamvu y’iyi ndirimbo ndetse akavuga ko ashima Imana ko iki aricyo gihe ishaka abantu ko bumva ubu butumwa bwiza kandi bukiza.
Ninah Musinga yatangiye kuririmba akiri muto kuko yakuriye mu muryango wa gikirisitu. Yabyirutse akunda amasomo cyane ari nako abikomatanya no gukorera Imana mu buryo bwo kuyiramya no kuyihimbaza.
 	Umva indirimbo ya mbere ya Ninah Musinga yise ‘Ni igihe’
",https://m.igihe.com/iyobokamana/article/ninah-musinga-umuhanzikazi-wahagurukijwe-n-imana-mu-iyerekwa-ridasanzwe,Gospel
Barumviye baratabarwa! Icyo Bibiliya ivuga ku bakijijwe ibyorezo no kuguma mu rugo (Video),"Abemera Bibiliya bahamanya n’umutima wabo ko ijambo ry’Imana ari ukuri kuzuye. Niyo ivuga bikaba, yategeka bigakomera; ifite imbaraga ziri hejuru ya byose. Bemera ko mu bihe bikomeye ijambo ryayo ryitabazwa, iyo abahanga b’Isi batsinzwe rikifashishwa ndetse abemeramana ntibashidikanya ko rirema ikintu rikagikomeza.
Abemera Bibiliya bahamanya n’umutima wabo ko ijambo ry’Imana ari ukuri kuzuye. Niyo ivuga bikaba, yategeka bigakomera; ifite imbaraga ziri hejuru ya byose. Bemera ko mu bihe bikomeye ijambo ryayo ryitabazwa, iyo abahanga b’Isi batsinzwe rikifashishwa ndetse abemeramana ntibashidikanya ko rirema ikintu rikagikomeza.
Kuri ubu Isi ihangayikishijwe n’icyorezo cya COVID-19, cyatumye ibihugu bikaza ingamba zica intege ikwirakwira ryacyo. Iki cyorezo cyagaragaye mu Bushinwa mu Ukuboza 2019, umurwayi wacyo wa mbere mu Rwanda yahabonetse ku wa 14 Werurwe 2020.
Kuva icyo gihe Leta yakajije ingamba zo guhangana nacyo zirimo guhagarika ibikorwa bihuza imbaga nk’ibitaramo, guhagarika ingendo z’indege zitwara abagenzi no gusaba abaturage kuguma mu ngo zabo no kwirinda ingendo zitari ngombwa.
Ku bemera Bibiliya, indwara z’ibyorezo si nshya mu matwi yabo, hari izo babwirijwe, izo basomye ariko bamwe ni ubwa mbere babonesheje amaso yabo, ubuhanuzi bubasohoreraho.
Mu kiganiro na IGIHE, Umuvugabutumwa muri ADEPR, Dusengimana Théophile, yavuze ko ibihe bibi bidakwiye gutera ubwoba uwatewe yiteguye.
Yagize ati “Kuva kera Abayisiraheli bahuraga n’ibyago, indwara zikaze nka mugiga, kagungu ni icyorezo, inzige, guhagurukirwa n’amahanga n’intambara za hato na hato byose byabaga ari ibyorezo.’’
Mu bihe by’amage, Abayisiraheli bahabwaga umuburo, rimwe na rimwe bagasabwa kuguma mu ngo kugira ngo bicishe bugufi, bitekerezeho, basenge batabarwe.
Yifashishije Igitabo cya Yesaya 26.20 havuga ko ‘Wa bwoko bwanjye we, ngwino winjire mu nzu yawe wikingirane, ube wihishe akanya gato kugeza aho uburakari buzashirira’, yavuze ko “Icy’agaciro kwari ukwita ku ngamba zagenwe.’’
Ubu u Rwanda ruhanganye na Coronavirus ndetse kuyihashya bisaba abarutuye kubahiriza inama zitangwa n’inzego z’ubuzima.
Dusengimana ukorera ivugabutumwa muri Paruwasi ya Kacyiru muri ADEPR, yashimye ingamba za Leta zo guhangana na Coronavirus.
Ati “Abaturage mbere yo kuba aba Leta, ni ab’Imana. Leta nayo yashyizweho n’Imana. Ibyemezo bifatwa ni Imana iba yabifatiye muri Leta. Buri muntu akwiye kumenya uruhare rwe muri iki gikorwa.’’
 	Nowa n’umuryango we 
Bibiliya igaragaza ko abantu bo ku bwa Nowa bakoze ibyangwa n’Imana ibarimbuza umwuzure kuko binangiye bakanga kumvira.
Dusengimana ati “Nowa yabaje inkuge avuga ibigiye kuzaba, abatarabyumvise bagereranywa n’abatumva umuburo wa leta uyu munsi. Abantu bo kwa Nowa, ntibumvaga ibyo avuga kuko hari haciye imyaka 40 imvura itagwa [bumvaga ari igisubizo kuri bo], yari atuye ku gasozi ndetse ubwato yategetswe kubaza bwari bunini cyane babona bigoye kubuterura.’’
Igihe cyarageze imvura iragwa Nowa n’umuryango we binjira mu nkuge [igereranywa n’inzu], urugi rurakingwa, abinangiye bararimbuka.
 	Abayisiraheli bavuye mu buretwa mu Misiri 
Abayisiraheli bari bamaze imyaka 430 mu buretwa mu Misiri, babuvuyemo nyuma yo kumvira itegeko ryo gusiga amaraso ku nkomanyizo z’umuryango [bakaguma mu nzu] kugira ngo Malayika natambuka urwo rugo rube rufite uburinzi.
Umwami Farawo yemeye kurekura Abayiisiraheli nyuma y’uko Malayika yishe abana bose b’imfura mu Misiri.
Ati “Ni urugero rugaragaza kumvira kw’Abayisiraheli. Na Coronavirus buri wese iramureba, niyo mpamvu agomba gushyira mu bikorwa imyanzuro ya Leta. Abayisiraheli barinzwe n’amaraso, uyu munsi turasabwa kuguma mu rugo.’’
 	Moridekayi yatabariwe mu rugo
Bibiliya ivuga ku nkuru y’Umuyuda Moridekayi wari wamanikiwe igiti cyo kubambwaho ariko akaza gutabarwa biturutse ku Mwamikazi Esiteri watakambiye Umwami ari mu rugo, akamubwira akaga ubwoko bwe bufite.
Itegeko ry’Umwami ryaje kwanzura ko Hamani ari we umanikwa ku giti cyari cyateguwe; hanyuma Moridekayi atambagizwa umujyi wose ku ifarasi.
 	 Umunyegiputakazi Hagari yaratabawe!
Hagari wari umuja yasenzwe na Aburahamu, ageze mu nzira yiyambaza Imana, nayo yumva gutaka kwe.
Aburahamu na Hagari babyaranye Ishimayeli, ariko uyu mugore yirukanwa kubera gusuzugura nyirabuja.
Dusengimana avuga ko “Imana yumvise kurira kwe, niko kumubwira ngo subira mu rugo, arongera asubira kwa Aburahamu na Sara. Hanze Imana yabonaga ko azahapfira.’’
 	Rahabu yatabariwe i Yeriko
Imana igabiza Abayisiraheli Kanani, hari indaya yahakiriye kuko yagumye mu rugo. Ubwo abagabo 12 boherezwaga gutata Kanani [igihugu cy’isezerano] hari indaya yitwaga Rahabu basezeranyije ubutabazi .
I Yeriko hari amoko arindwi yagombaga kurimburwa, kandi Imana yari yabibwiye Yosuwa. Rahabu wacumbikiye abatasi, yasabwe kuzashyira agatambaro ku idirishya ku buryo nibahagera bakakabona bizaba ikimenyetso ko ari muri urwo rugo.
Mu bandi Bibiliya igaragaza ko bakijijwe no kuguma mu rugo harimo Eliya wahagaritse imvura agahungira ku mupfakazi akanatungwa n’ibyo kurya bike yari asigaranye ndetse na Aburahamu, inshuti y’Imana yaburiwe guhunga umujinya w’Imana binyuze mu kuguma mu rugo.
Bibiliya yerekana ko iyo Abayisiraheli bahuraga n’ibyago, buri wese kuva ku Muhanuzi wabazaga Imana icyateye icyo kintu n’icyakorwa ngo kiveho, Umutambyi warebereraga idini n’Umwami [Igihugu] watangaga amabwiriza, bafatanyaga kubirwanya.
Iyo usomye mu 2 Ibyo Ku Ngoma 7:13-14 havuga ko “Nindamuka nkinze ijuru imvura ntigwe, cyangwa nintegeka inzige ngo zone igihugu, cyangwa ninohereza mugiga mu bantu banjye, maze abantu banjye bitiriwe izina ryanjye nibicisha bugufi bagasenga, bagashaka mu maso hanjye bagahindukira bakareka ingeso zabo mbi, nanjye nzumva ndi mu ijuru mbababarire igicumuro cyabo, mbakirize igihugu.’’
Dusengimana avuga ko “Coronavirus ishobora kuba ingamba za Satani ariko hamwe n’ingamba zo kuguma mu rugo, tukabibyaza umusaruro wo gusengera umuryango, itorero n’igihugu Imana ishobora kuyirukana inyuze mu bashakashatsi bagashaka imiti, mu gusenga cyangwa igakoresha uko abantu birinze.’’
Yasabye abantu kudahagarika imitima ahubwo bakizera Imana no kubahiriza amabwiriza yo kwirinda COVID-19.
Ati “Abanyarwanda bahumure, icyo Leta ibahatira si leta gusa kuko n’Imana irabibahamagarira. Nibamenye impamvu zo kuba mu rugo kugira ngo birinde, barinde n’ababo. Iyo ushyize mu bikorwa, amabwiriza ya Leta n’ay’Imana, yishakira igitambo.’’
Kuguma mu rugo harimo inyungu nyinshi cyane ko bibungabunga ubuzima bwa buri wese n’igihugu cyose kigakurwaho umutwaro wo kwita ku barwayi.
Abakirisitu bakwiye kuba icyitegererezo mu kubahiriza ingamba zo ‘Kuguma mu rugo’ cyane ko hari uburinzi budashidikanywaho n’umwanya wo kwibutsa Imana imirimo bakoze.
Video: Niyonzima Moses na Hakizimana Souke Olivier
",https://m.igihe.com/iyobokamana/article/barumviye-baratabarwa-icyo-bibiliya-ivuga-ku-bakijijwe-ibyorezo-no-kuguma-mu,Gospel
Ntiduheranwe n’igicucu cy’urupfu kuko Imana ntijya ikererwa!,"Muri iki gihe cyo guhangana n’icyorezo gikomeye cya Coronavirus, ahantu benshi ubuzima busa nk’ubwahagaze. Mu mibereho isanzwe ya buri muntu hari ibyapfuye, ndetse na we ubwe hari aho yapfuye. Abantu bikingiranye mu nzu, biragoye kumva ijwi ry’umuturanyi, abantu baracecetse bameze nk’abapfuye.
Muri iki gihe cyo guhangana n’icyorezo gikomeye cya Coronavirus, ahantu benshi ubuzima busa nk’ubwahagaze. Mu mibereho isanzwe ya buri muntu hari ibyapfuye, ndetse na we ubwe hari aho yapfuye. Abantu bikingiranye mu nzu, biragoye kumva ijwi ry’umuturanyi, abantu baracecetse bameze nk’abapfuye.
Twiheranwa n’igicucu cy’urupfu. Iri jambo Nyagasani yaduteguriye ridukore ku mutima. Aragira ati “Ngiye gukingura imva zanyu mbavanemo mwebwe muryango wanjye, maze nzabagarure ku butaka bwanyu” (Reba Ezk 37, 12-14).
Nyagasani araduhumuriza, ngo agiye kuza adutabare maze atugarure mu byacu twavanywemo n’iki cyorezo kimeze nk’icyadutwaye bunyago.
Muri uko gutegereza ubutabazi bw’Imana, hari icyo dusabwa nk’uko tugiye kubizirikana twifashishije ivanjili ya Yezu azura Mucuti we Lazaro (Yh 11, 1 -45).
Imana ntijya ikererwa: Mu gihe Lazaro yapfaga, Yezu ntiyari ahari, baramushatse baramubura. Aho abonekeye abavandimwe b’uwapfuye (Marita na Mariya) baramubwira bati “Watinze, iyo uba hano Musaza wacu ntaba yarapfuye”.(Yh 11, 21.32). Nyamara nyuma yaje kumuzura, arongera abaho kuko Imana itajya ikererwa!
Nitugira ukwemera, tuzabona ikuzo ry’Imana: Marita abwira Yezu ati “Nubwo yapfuye bwose ariko n’ubu ngubu nzi ko icyo wasaba Imana cyose yakiguha. Ninjye zuka n’ubugingo; unyemera n’aho yaba yarapfuye azabaho” (Reba Yh 11, 22-25).
Ahandi Yezu aramubwira ati “ ariko sinakubwiye ko niwemera urabona ikuzo ry’Imana”. Aho Kugira ngo twicare dutegereje ibitangaza gusa, duce bugufi, maze nk’intumwa za Yezu tumusabe tugira tuti “Nyagasani, twongerere Ukwemera” (Reba Lk 17, 5-6).
Twibuke gukura mu nzira ibyatuma Nyagasani atatutugeraho ngo adutabare: Igihe Yezu ageze mu rugo, yabasabye kumwereka aho bamushyize no gukuraho ibuye (Yh 11, 33-39). Natwe Nyagasani aradusaba gukuraho ibidukingiriza kumubona: Icyaha, ubwoba, gushidikanya, agahinda, umutima utabona abakene n’ibindi.
Tumenye ko ibidashobokera abana b’abantu imbere y’Imana bishoboka: Igihe Yezu abasabye gukuraho ibuye ripfutse imva y’uwapfuye, Marita yaragize ati “ntibishoboka ndetse ubu aranuka kuko uyu munsi ari uwa kane” (Reba Yh 11, 39). Bavandimwe, natwe dushobora kugira duti “Ntacyo wakora Nyagasani, kuko byararangiye dore hashize amezi atatu bamwe, abandi ibyumweru bibiri ntawe ugera hanze”. Twongere twibuke ko Imana itabara nk’abantu, iyo isaha yo gutabarwa igeze Imana iratabara kuko ntijya ikererwa.
Twibuke gushimira Imana mu bihe byose: Bamaze gukuraho ibuye, Yezu ntiyahise yihutira gukora igitangaza cyo kuzura Lazoro ahubwo yarabanje azamura amaboko ashimira se uri mu Ijuru agira ati “Ndagushimira Dawe kuko wanyumvise kandi nsanzwe nzi ko unyumva”. (Reba Yh 11, 41-42). Natwe dushyire amizero yacu yose mu Mana.
Twiringire Imana kandi dufite icyizere gikomeye cyo gutabarwa ariko muri uko gutegereza, duhinduke tureke kugengwa n’umubiri ahubwo tugengwe na Roho w’Imana nk’uko Pawulo abitwibutsa (Rom 8, 8-9). Nk’uko Zaburi ya 130 ibidufashamo duce bugufi dusabe Imana imbabazi tugira tuti “Nyagasani tubabarire kuko uramutse witaye ku byaha byacu ntawarokoka, ariko rero tuzi ko usanganywe imbabazi kugira ngo tuguhoranire icyubahiro.”
Mana nziza, ngwino udukure mu mva zacu twikingiranyemo: imva z’urwango, imva z’ubugome, imva z’ishyari no kwikuza, imva z’icyaha n’ibyago, imva z’agahinda n’ishavu, imva z’ubwigunge n’ubwoba maze nk’uko wabirahiriye kuva kera utugarure ku butaka bwacu. Ku bwa Yezu Kristu Umwami wacu. Amen
Padiri Victor Amerika

",https://m.igihe.com/iyobokamana/article/ntiduheranwe-n-igicucu-cy-urupfu-kuko-imana-ntijya-ikererwa,Gospel
"Kiliziya Gatolika yatangaje uburyo Pasika ya 2020 izizihizwa, kubatiza bikurwaho","Kiliziya Gatolika mu Rwanda, yatangaje ko kubera ibihe igihugu kirimo byo kwirinda Coronavirus, Pasika y’uyu mwaka wa 2020, izihizwa mu buryo butandukanye n’ubusanzwe, harimo ko ibikorwa bimwe na bimwe abakristu bazabikurikira ku maradiyo na televiziyo bari mu ngo zabo, imitambagiro, koza ibirenge, batisimu n’indi mihango ntibeho.
Kiliziya Gatolika mu Rwanda, yatangaje ko kubera ibihe igihugu kirimo byo kwirinda Coronavirus, Pasika y’uyu mwaka wa 2020, izihizwa mu buryo butandukanye n’ubusanzwe, harimo ko ibikorwa bimwe na bimwe abakristu bazabikurikira ku maradiyo na televiziyo bari mu ngo zabo, imitambagiro, koza ibirenge, batisimu n’indi mihango ntibeho.
Kuri uyu wa Kabiri tariki 24 Werurwe 2020, Inama y’Abepisikopi mu Rwanda yasohoye itangazo rihumuriza abakristu muri ibi bihe bya Coronavirus, ndetse inabatangariza imirongo migari y’uburyo Pasika yo kuwa 12 Mata 2020, izizihizwa.
Itangazo ryashyizweho umukono n’Umushumba wa Diyosezi ya Butare akaba na Perezida w’Inama y’Abepisikopi mu Rwanda, Musenyeri Philippe Rukamba, rigaragaza umurongo ibiro bya Papa byahaye Abepiskopi bazagenderaho mu bihe bya Pasika.
Ubusanzwe Pasika ni umunsi mukuru, abakristu Gatolika bafata nk’umutima w’umwaka bagenderaho bita “Umwaka wa Liturujiya” ndetse ukaba ufatwa nk’umunsi udasanzwe mu minsi mikuru bizihiza dore ko wizihizwa iminsi itatu.
Ibanzirizwa n’igisibo kimara iminsi 40 igasozwa n’umunsi mukuru wa Pentekosti. Iryo tangazo rivuga ko iyo minsi itatu yizihizwamo izagumaho kuko ari izingiro ry’ukwemera kwa Kiliziya Gatolika ariko ikizihizwa bijyanye n’ingamba zashyizweho zo kwirinda coronavirus.
Mu kwizihiza iyo minsi habaho ‘misa y’amavuta matagatifu’. Ku bijyanye no kwizihiza iyo misa, itangazo rigira riti “Hitawe uko mu gihugu bimeze, Umwepisikopi azashyira iyo misa ku wundi munsi. Byaba byiza bibaye nko mu ntangiriro za Nyakanga Mbere yuko dutangira iminsi y’itangwa ry’ubupadiri.”
Ku byerekeye iminsi nyabutatu, rivuga ko kubera ubuyobozi bwa leta n’ubwa Kiliziya babujije amahuriro, iyo misa izizihirizwa muri Kiliziya za Katedarali n’iza Paruwasi nta bakristu bahari.
Rigira riti “Mbere na mbere turabamenyesha ko muri Kiliziya Katedarali no muri za Paruwasi, Musenyeri n’abapadiri bakuru bazizihiza iyi minsi y’inyabutatu ya Pasika. Icyo gihe nta Bakristu bazaba bari mu Kiliziya.”
Abasaseridoti bazamenyesha abakristu isaha bizaberaho kugira ngo bifatanye nabo mu isengesho aho bari mu ngo zabo. Kiliziya itangaza ko Ikoranabuhanga ririmo Televiziyo y’u Rwanda na Radiyo Mariya n’izindi Radiyo na Televiziyo bizaba bitangaza icyo gikorwa bigafasha abakristu kwifatanya.
Ku wa Kane Mutagatifu, muri Kiliziya Katederali no muri kiliziya ya Paruwasi, abapadiri babishoboye bazizihiriza hamwe misa y’isangira rya Nyagasani nta Bakristu. Kiliziya ikavuga ko umuhango wo koza ibirenge utazakorwa kandi nyuma y’isangira nta mutambagiro uhari, isakaramentu rikazaguma muri Taberenakuro.
Ku wa Gatanu Mutagatifu, muri Kilizaya Katederali no muri za paruwasi, umwepisikopi cyangwa Padiri mukuru bazizihiza ububabare bwa Nyagasani na none nta bakristu bari muri Kiliziya. Mu isengesho rusange umwepisikopi akazasabira abarwayi, abitabye Imana ndetse n’abari mu gihirahiro.
Iryo tangazo rivuga ko Igitambo cya misa n’umunsi mukuru wa Pasika bizizihirizwa gusa muri Kiliziya za Katedarali no mu za paruwasi. Ku bijyanye no kwizihiza igitaramo ntibazacana umuriro mu ntangiro yacyo. Hazacanwa itara rya Pasika gusa nta mutambagiro uzaba, hakurikirero indirimbo y’igisingizo cya Pasika habone gusomwa ijambo ry’Imana.
Kuri Pasika ubusanzwe hamenyewere batisimu [umubatizo] ntabwo uwo muhango uzaba, itangazo rikavuga ko hazabaho gusubiramo amasezerano ya Batisimu gusa.
Itangazo riteganya ko ibyo bikorwa abakristu batazagiramo uruhare mu Kiliziya, birimo imitambagiro n’iminsi nyabutatu ya Pasika, umwepisikopi ashobora guhitamo ko bijya mu yindi minsi ‘nko mu matariki ya 14 na 15 Nzeri 2020’.
",https://m.igihe.com/iyobokamana/amadini/article/kiliziya-gatolika-yatangaje-uburyo-pasika-ya-2020-izizihizwa-kubatiza-bikurwaho,Gospel
ADEPR yanenzwe kunyunyuza imitsi y’abakirisitu bayo ,"Abantu batandukanye bakomeje kunenga Itorero rya ADEPR, ryasohoye itangazo ryereka abakirisitu baryo uburyo bakoresha mu gutanga amaturo muri iki gihe amateraniro yahagaritswe kubera icyorezo cya Coronavirus, aho bavuga ko ari ugusonga abantu mu gihe cy’amage.
Abantu batandukanye bakomeje kunenga Itorero rya ADEPR, ryasohoye itangazo ryereka abakirisitu baryo uburyo bakoresha mu gutanga amaturo muri iki gihe amateraniro yahagaritswe kubera icyorezo cya Coronavirus, aho bavuga ko ari ugusonga abantu mu gihe cy’amage.
Itangazo ryo ku wa 20 Werurwe 2020, ryashyizweho umukono n’Umuvugizi wa ADEPR, Rev Karuranga Ephrem, rigira riti “Nejejwe no kubandikira iyi baruwa ngira ngo mbagezeho uburyo bwo kwakira amaturo muri ibi bihe bidasanzwe Isi yose muri rusange n’u Rwanda by’umwihariko duhanganye n’icyorezo cya Coronavirus.”
Rev Karuranga avuga ko ‘zimwe mu ngamba Leta y’u Rwanda yafashe mu rwego rwo kurinda ubuzima bw’Abanyarwanda harimo no guhagarika amateraniro y’abantu benshi, bityo mu rwego rwo korohereza abakirisitu gushyigikira umurimo w’Imana, mbandikiye iyi baruwa mbagezaho uburyo butatu bwatoranyijwe bwakwifashishwa’.
Ubwo buryo burimo gukoresha uburyo bw’umudiyakoni [agasanduku k’amaturo kaba mu rusengero. Gukoresha uburyo bwa konti yo muri Banki ya Paruwasi igahabwa abakiristu no gukoresha uburyo bwa Mobile Money na Airtel Money, itorero ry’akarere rigakoresha nimero rizahabwa n’ibiro bikuru, izo nimero zikamenyeshwa abakirisitu.
Ni icyemezo cyanenzwe n’abantu batandukanye aho Umunyamabanga wa Leta muri Minisiteri y’Urubyiruko n’Umuco, Bamporiki Edouard, akaba n’Umuyoboke wa ADEPR, yavuze ko muri ibi bihe iri torero ritari rikwiye kwaka amaturo ahubwo ryagombaga gufata ku yo abakirisitu batuye rigafasha abakene baryo.
Bamporiki yanditse kuri Twitter ati “Mushumba wacu wa ADEPR, muri iyi minsi idasanzwe twari dukwiye gutekereza uko abashumba batunga intama, kurusha ko intama zatunga abashumba, kuko nizo zifite intege nkeya. Mubyiteho aho mubona bishoboka, mufashe abakene bo mu itorero ryacu. Tumaze imyaka dutura mukore mu kigega.”
Umunyamabanga wa Leta muri Minisiteri y’Ububanyi n’Amahanga ushinzwe Umuryango wa Afurika y’Iburasirazuba, Amb. Nduhungirehe Olivier, yanenze amadini n’amatorero ashaka kungukira muri ibi bihe bya Coronavirus.
Ati “Muri iyi minsi twugarijwe n’icyorezo cya Coronavirus, ntabwo amadini n’amatorero yari akwiriye gushaka kubyungukiramo, asaba abayoboke bayo amaturo cyangwa icya cumi. Ahubwo ayo madini yari akwiriye gushaka uburyo yafasha abayoboke bayo batakibona ikibatunga kubera COVID-19.”
Uwitwa Ndayishimye Jean Claude yunzemo ati “Ni byo rwose Hon. Aya madini rwose akwiye kwiha akabanga. Bajyaga bavuga ko ari ubucuruzi (business) abantu bakabikerensa none birigaragaje. Nta tandukaniro n’abacuruzi bazamura ibiciro bitwaje ibi bihe turimo.”
Indi nkuru wasoma: Amadini yahinduye umuvuno mu misengere no kwakira amaturo y’abayoboke
Mushumba wacu @ADEPR, muri iyi minsi idasanzwe twari dukwiye gutekereza uko abashumba batunga intama, kurusha ko intama zatunga abashumba, kuko nizo zifite intege nkeya. Mubyiteho aho mubona bishoboka, mufashe abakene bo mu itorero ryacu. Tumaze imyaka dutura mukore mukigega. pic.twitter.com/PYcE9IFOqX
— Bamporiki Edouard (@Bamporikie) March 23, 2020
Muri iyi minsi twugarijwe n'icyorezo cya #Coronavirus, ntabwo amadini n'amatorero yari akwiriye gushaka kubyungukiramo, asaba abayoboke bayo amaturo cyangwa icya cumi. Ahubwo ayo madini yari akwiriye gushaka uburyo yafasha abayoboke bayo batakibona ikibatunga kubera #COVID19. https://t.co/9WSE6jDBww
— Amb. Olivier J.P. Nduhungirehe (@onduhungirehe) March 23, 2020
Ni byo rwose Hon. Aya madini rwose akwiye kwiha akabanga. Bajyaga bavuga ko ari business abantu bakabikerensa none birigaragaje. Nta tandukaniro n'abacuruzi bazamura ibiciro bitwaje ibi bihe turimo.
— 🇷🇼 Jean-Claude | NDAYISHIMYE 🇷🇼 (@JCNdayishimye) March 23, 2020
",https://m.igihe.com/iyobokamana/amadini/article/adepr-yanenzwe-kunyunyuza-imitsi-y-abakirisitu-bayo,Gospel
Mwumvire Leta kuko iri gukorana n’Imana- Impanuro za Apôtre Gitwaza ku guhangana na Coronavirus,"Umushumba w’Itorero Zion Temple Celebration Center, Apôtre Dr. Paul Muhirwa Gitwaza, yavuze ko icyorezo cya Coronavirus giteye inkeke bityo amatorero yose agomba gufata ingamba zo guhangana nacyo ndetse abayoboke bayo bagakurikiza ingamba zafashwe n’igihugu.
Umushumba w’Itorero Zion Temple Celebration Center, Apôtre Dr. Paul Muhirwa Gitwaza, yavuze ko icyorezo cya Coronavirus giteye inkeke bityo amatorero yose agomba gufata ingamba zo guhangana nacyo ndetse abayoboke bayo bagakurikiza ingamba zafashwe n’igihugu.
Ni ubutumwa yatanze ku mugoroba wo ku wa 14 Werurwe 2020, abunyujije mu kiganiro Isaha y’Agaciro kinyura kuri Radio na Televiziyo Authentic.
Mu butumwa yise “Ni gute itorero ryiteguye guhangana na Coronavirus (COVID-19)? busa n’ubwo yageneye amatorero ya Zion, Apôtre Gitwaza yasabye abanyamatorero gukurikiza amabwiriza atangwa na leta mu rwego rw’ubuzima bw’igihugu.
Yagize ati “Minisiteri y’Ubuzima ibyo irimo ivuga muri ibi bihe turasaba ngo abakirisitu mubitege amatwi. Mutega amatwi ibyo leta irimo ivuga abantu bagomba gukurikiza muri ibi bihe amatorero aho muri mwese…’’
""Mukurikire mwumve nibababwira ngo mukore gutya mukurikize ibyo kuko barakurikira buri mwanya ibirimo biba kandi na bo ni ababyeyi bafite impuhwe.”
Apôtre Gitwaza wasaga n’ubwira abayoboke b’itorero ayoboye yavuze ko aho ari hose atagomba gusobanya na leta mu guhashya COVID-19.
Yagize ati “Oya uyu mwanya mwumvire leta kuko irimo irakorana n’Imana ku kibazo cya Coronavirus, mukurikire amabwiriza atangwa n’igihugu. Nibababwira ngo ntimuterane mubyumve, nibababwira ngo muterane ariko mukoreshe aya masuku mubikore, nibababwira ngo amashuri abana banyu ntimuboherezeyo mubikore. Icyo bababwira muri ibi bihe ndasaba ngo mubyumve kandi mubikurikize kuko bayobowe n’umwuka wera muri iki gihe tutarabona umuti urambye ujyanye n’iki kiza.”
 	Gufatanya Kwizera no kwirinda
Apôtre Gitwaza yavuze ko bimaze kugaragara henshi aho abanyamadini basobanya na leta mu ngamba ziba zafashwe mu kwirinda ibibazo bitandukanye ahanini bakavuga ko babiyobowemo n’Imana.
Mu murenge wa Rusasa ho mu karere ka Gakenke higeze kumvikana abaturage badashobora kujya kwa muganga kubera imyemerere yabo bashingiraho bavuga ko Imana ariyo izabakiza kuko nta kiyinanira.
Ku baba bafite imitekerereze nk’iyi Gitwaza yavuze ko abantu bagomba gukaza cyane gusenga ariko bikajyana no kwirinda no kumvira leta.
Yagize ati “Ndabizi ko abarokore dukunda kwizera kandi kwizera koko kurakora. Dushobora kwizera tugasengera abarwayi bagakira ariko kandi si ko twese dufite uko kwizera hari ababikora bigana abandi hari n’abavuga ngo kanaka yabasengeye, hari n’abakirisitu bashaka ko abapasiteri babashyira ibiganza ku mutwe, ati ‘Pasiteri umwana wanjye yarwaye, ntamujyane kwa muganga akamujyana kwa pasiteri ngo munshyirirero ikiganza’. Ndabibasaba bakirisitu tugerageze gukoresha kwizera kwacu ariko tuguhuze no kwirinda, ntufate gusa kwizera kudafite ibikorwa.”
 	Kwirinda, ubwenge buva ku Mana
Gitwaza avuga ko kwirinda ari imbuto y’umwuka wera ndetse bikaba n’ubwenge buva ku Mana.
Muri ubu butumwa yageneye abayoboke b’itorero rye, yagize ati “Rero ndabasaba ngo ntimupfe kugerageza abashumba banyu, namwe bashumba ku bw’urukundo rw’intama ntugende ngo uyifate uyihobere uyikorakoreho n’amaboko nurangiza ukore no ku bandi bantu, oya. Ndabasaba ngo muri ibi bihe dufatanye kwizera no kwirinda.’’
 	Yesu ukiza indwara?
Gitwaza yasabye abayoboke ba Zion Temple ko kutitotombera Imana bayigerageza kuri Coronavirus.
Ati “Ndabizi hari uwavuga ati ‘ese none ibyo muvuga ngo Yesu arashoboye, Yesu arakiza ni ibiki? Kuki utubwira ibyo?’ Ntabwo Yesu yavuze ngo mureke kwirinda igihe cyose, yaravuze ngo dore mbohereje mu masega ariko mugire ubwenge, dore mbohereje ahantu hagoye mugire ubwenge mwirinde, ntabwo yababwiye ngo mugendane kwizera gusa, yaravuze ngo nimwirinde mugire ubwenge. Iki ni igihe cyo kugira ubwenge, iki ni igihe kidasanzwe. Rero ndabasaba bakozi b’Imana, bakirisitu kwizera kwanyu muguhuze no kwirinda.’’
Ikindi Apôtre Gitwaza avuga ko muri ibi bihe atari igihe cyo gutererana abarwayi ngo abakristu babavuge nabi bavuga ko ari ibihano by’Imana. Yabakanguriye gufasha umuntu wese warwara cyane cyane gufasha umuryango we mu bihe bikomeye arimo.
Ati “Kibe igihe cyo kwerekana urukundo nk’abakristu, igihe cyo gufasha.” Avuga ko nubwo bitemewe kwegera umurwayi wa Corona ariko abantu bagomba kuba hafi y’umuryango we bakamenya niba afite uko yivuza, icyo barya mu rugo n’ubundi bufasha.
Ikindi uyu muvugabutumwa avuga ko ibi ari ibihe byo kuba umuyoboro w’ihumure aho yakanguriye abayoboke b’itorero rye guhumuriza abafite ubwoba bose. Kandi ko bakwiye gushaka ijwi ry’Imana bakamenyya icyo Imana ivuga muri ibi bihe.
Uyu mugabura w’ijambo ry’Imana yakomeje avuga ko ibi ari ibihe byo guhamya imbaraga za Yesu n’urukundo rw’Imana.
Ati “Muri ibi bihe mubwire abantu ko Yesu yatsinze indwara, nimwerekane imbaraga za Yesu hejuru y’urupfu, imbaraga z’umuzuko n’urukundo Imana ikunda abantu. Mubwire abantu ko Yesu yaje muri iyi Si kuko Imana yakunze abantu.’’
 	Igihe cyo kwirinda ibihuha
Mu butumwa burebure Gitwaza yavuze ko abantu bagomba kwirinda ibihuha bitangazwa n’abantu batizewe ahubwo bagakurikira amakuru atangwa n’ibitangazamakuru byemewe.
Ati “Mureke kwirirwa mukwirakwiza ibihuha mwakuye kuri Youtube, Facebook no kuri internet. Ibintu bari kuvuga hari ibirimo amakuru menshi y’ibihuha, hari abarimo babeshya, benshi nimugende mukurikize ibiriho bivugwa ku miyoboro yizewe n’igihugu, amaradio y’igihugu, televiziyo y’igihugu n’ibindi bitangazamakuru byemewe ariko ntupfe gutoragura akantu kuri internet ngo nawe ugakubite ku rubuga. Ibihuha bizana ubwoba, ubwoba bugateza umutekano muke…”
Coronavirus yagaragaye bwa mbere mu Ntara ya Wuhan mu Bushinwa mu Ukuboza 2019, ariko igenda isakara ku Isi yose. Umurwayi wayo wa mbere yagaragaye mu Rwanda ku wa 13 Werurwe 2020, itahuwe ku Muhinde ukorera rimwe mu mashami y’Umuryango w’Abibumbye.
Ishami ry’Umuryango w’Abibumbye ryita ku Buzima, OMS, ryemeje ko Coronavirus ari icyorezo cyugarije Isi cyane ko imibare igaragaza ko abasaga 156,948 bamaze kucyandura, muri bo 5,839 cyarabahitanye mu gihe 75,939 babashije kuyikira.
",https://m.igihe.com/iyobokamana/article/mwumvire-leta-kuko-iri-gukorana-n-imana-impanuro-za-apotre-gitwaza-ku-guhangana,Gospel
"Ubugenzuzi bwagaragaje gusesagura, kunyereza no gucunga nabi umutungo muri ADEPR ","Ubugenzuzi ku mikoreshereze y’umutungo ku cyicaro cy’itorero ADEPR, bugaragaza ko hagati ya tariki 1 Mutarama kugeza tariki 30 Nzeri 2019, habayeho gutanga amasoko binyuranyije n’amategeko, umutungo w’itorero ucunzwe nabi, gusesagura umutungo n’ibindi.
Ubugenzuzi ku mikoreshereze y’umutungo ku cyicaro cy’itorero ADEPR, bugaragaza ko hagati ya tariki 1 Mutarama kugeza tariki 30 Nzeri 2019, habayeho gutanga amasoko binyuranyije n’amategeko, umutungo w’itorero ucunzwe nabi, gusesagura umutungo n’ibindi.
Iri genzura ryitaye ku bikorwa byo ku cyicaro gikuru cya ADEPR ndetse no mu isomero ryayo. Ryitaye kureba niba ibikoresho biramba bibyazwa umusaruro uko bikwiye cyangwa niba bifatwa neza, kureba niba ibikorwa byatwaye amafaranga yaratanzwe mu buryo bwemewe n’ibindi.
Iri genzura ryakozwe n’abagenzuzi b’umutungo b’imbere muri ADEPR, ari bo Matabaro Evariste, Mukumburwa Joyeuse na Mukamurenzi Angelique.
Bimwe mu byagaragaye mu igenzura ni ibibazo n’amayobera ku cyuma gisya amabuye akavamo umucanga kiri mu Karere ka Bugesera (Crusher), aho cyari kimaze amezi 11 gikora ariko nta faranga na rimwe ryinjira mu isanduku y’itorero kandi cyaragombaga kwishyurwa miliyoni 9 Frw buri kwezi.
Muri iyi nyandiko y’ubugenzuzi IGIHE ifitiye kopi, abagenzuzi bavuga ko ‘bageze aho iki cyuma gikorera ntibahasange ugikoresha ndetse yari yabujije n’abakozi be kugira icyo bavuga yikanga ko hari amakuru baha abagenzuzi’.
Bati “Ibyo twari twaganiriye na bo ndetse n’ibyo twabonye kuri chantier biduhamiriza ko kuvuga ko crusher [icyuma gisya amabuye] itigeze ikora ari ibinyoma byambaye ubusa”.
Abagenzuzi bavuga ko mu mezi 11 nta musaruro iki cyuma cyatanze muri ADEPR kuko byavugwaga ko kidakora nyamara ariko bagikoraho barababwiye ko hari amasaha gikora ku munsi.
Bati “Ikimenyetso simusiga kigaragaza ko crusher ikora ni ikirundo cy’umucanga ukomoka ku mabuye yasewe cyakuzura nk’amakamyo abiri. Twabwiwe ko chemise ya moteur yamenetse mu Ukwakira 2019, bikaba bitumvikana uko yamenetse kandi crusher idakora”.
Muri iyi raporo y’agateganyo abagenzuzi bagaragaza amafaranga miliyoni 80 Frw, yaguze ikibanza cyanditse kuri Mukamuganga Judith kiri haruguru ya Dove Hotel, bakavuga ko ‘ni menshi cyane ugereranyije n’uko ibibanza nk’icyo bigurwa’.
Bakomeza bavuga ko ikindi giteye impungenge ari uko uhagarariye icungamutungo ugomba gusinya impapuro zose zemeza ko amafaranga akwiriye gusohoka yanze kubisinya nk’uwabigenzuye ko bikwiye.
Bati “Kugura ikibanza ku gaciro gahanitse cyane kuko ibibanza ku Gisozi bigurishwa hagati ya miliyoni 20 Frw na 30 Frw.”
Ubugenzuzi bugaragaza ko abayobozi ba ADEPR bafite abarinzi bishyurwa n’itorero kandi batabagenewe n’amategeko yaryo, ibi bigafatwa nko gusesagura umutungo.
Abagenzuzi bati “Kurihira abayobozi abo kubararira (abacunga umutekano bane ba EASCO), bakishyurwa binyuze muri EASCO ariko icyemezo kibibemerera ntacyometse aho bishyuriye...hakwiye kugaragazwa inyandiko isinye ibahesha izo avantage zo kurarirwa”.
Ubugenzuzi bugaragaza kandi abayobozi bahabwa amafaranga yo mu butumwa ariko ntihagaragare inyandiko y’ubutumwa [ordre de mission], na raporo y’ubwo butumwa, ibi bituma bifatwa nko gusesagura umutungo no kuwunyereza.
Kuri iyi ngingo hari urugero rwa 2 237 000 Frw yahawe Rev. Ntaganda Jean Paul yo kujya mu rugendo rw’iminsi icyenda muri Uganda ariko nta nyandiko y’ubutumwa ihari igaragaza ko uru rugendo rwakozwe nta na raporo y’urugendo ihari.
Hari kandi 185 000 Frw yahawe Karangwa John adafite inyandiko y’ubutumwa yatangiweho, ibi bigatuma abagenzuzi bavuga ko ashobora kuba atarakoze icyo yasabiwe kubera ko nta kigaragaza ko cyakozwe kandi cyagombye kuba gihari.
Ku micungire mibi y’umutungo, hari imodoka zaheze mu gishanga ubu zikaba ziri hanze aho basenye i Gikondo.
Abakoze ubugenzuzi barirukanywe
Abakoze ubugenzuzi mu gusoza bavuze ko ‘kubera ko gukora ubugenzuzi ku cyicaro cya ADEPR bisa nk’aho bibangamira ubuyobozi bwa ADEPR, turifuza ko bwajya bukorana n’abo hanze ariko batahawe isoko n’abo baje kugenzura.’
Bagaragaje kandi ko mu bugenzuzi bwabo bahuye n’ukunanizwa n’Umunyamabanga Mukuru wa ADEPR, Rev. Gatemberezi Paul, aho basabwaga gukora ubugenzuzi bw’ibintu bimaze imyaka ibiri bagahabwa umunsi umwe.
Mu bagenzuzi batatu bakoze ubugenzuzi, babiri bahagaritswe mu kazi ndetse bahabwa n’inyandiko z’integuza yo gusesa amasezerano yabo. Amakuru agera kuri IGIHE ni uko ibi byakozwe nyuma yo kubasaba kuvuguruza ibyavuye mu bugenzuzi bakoze abandi bakabyanga.
Inenge mu bugenzuzi
Umuvugizi wa ADEPR, Rev. Past Karuranga Ephrem, yabwiye IGIHE ko ubu bugenzuzi batabwemera kubera inenge bufite.
Ati “Inenge ya mbere, basohoye ibintu ariko abo bagombaga kubaza ntabwo bababajije, ikindi cya kabiri bahuje ibibazo bari bafitanye n’umuntu ku giti cye cyangwa se mu kazi, babihuza n’uko na byo ari igenzura (audit)”.
“Icya gatatu ni uko ari njye bagombaga kubiha no kumbaza uko bimeze, nanjye nagiye kubona mbona byarasohotse ntazi uko bimeze. Ntabwo bigeze bambwira ikibazo na kimwe bahuye na cyo”.
Ku kuba babiri muri batatu bakoze ubugenzuzi barahawe integuza yo gusesa amasezerano yabo, Rev. Past Karuranga avuga ko ‘Ntaho bihuriye kuko ibyo bagaragaje nta n’ikibazo gihari ahubwo ni uko nyuma y’aho bakomeje kugira imyitwarire mibi no kubagira inama ntibazumve, hanyuma duhitamo gusesa amasezerano ariko ibyo gusesa amasezerano dukurikije ubugenzuzi ntabwo ari byo’.
",https://m.igihe.com/iyobokamana/amadini/article/ubugenzuzi-bwagaragaje-gusesagura-kunyereza-no-gucunga-nabi-umutungo-muri-adepr,Gospel
Papa Francis yasubitse umwiherero kubera ibicurane,"Papa Francis kuri iki Cyumweru yatangaje ko yahagaritse umwiherero w’amasengesho yateganyaga kugirira mu Majyepfo y’i Roma kubera ko arwaye ibicurane.
Papa Francis kuri iki Cyumweru yatangaje ko yahagaritse umwiherero w’amasengesho yateganyaga kugirira mu Majyepfo y’i Roma kubera ko arwaye ibicurane.
Uyu mukambwe w’imyaka 83 yabwiye abakiristu bari bateraniye i Vatican mu rubuga rwitiriwe Mutagatifu Petero, ko uwo mwiherero w’iminsi itandatu yateganyaga atakiwugiyemo.
Yagize ati “Kubw’amahirwe make, ibicurane byambujije kuzawujyamo uyu mwaka.”
Gusubika uyu mwiherero Papa yagombaga gutangira kuri iki Cyumweru, bije mu gihe u Butaliyani buhanganye n’icyorezo cya Coronavirus gikomeje guhitana benshi ku Isi.
Kugeza kuri iki Cyumweru, abantu basaga igihumbi bari bamaze kugaragaraho ibimenyetso by’iyo ndwara mu Butaliyani.
Papa nawe byari byatangiye guhwihwiswa ko yanduye coronavirus nyuma yo kugaragara abira ibyunzwe mu ruhame, ariko ubuyobozi bwa Vatican bwabinyomoje.
Umuvugizi wa Papa yabwiye Ibiro Ntaramakuru by’Abafaransa, AFP ko nta kibazo gikanganye Papa afite, ko ari uburwayi busanzwe.
AFP ivuga ko Papa yagaragaye i Vatican akomeye nubwo yakoroye inshuro ebyiri ubwo yari imbere y’imbaga y’abakirisitu.
Abantu 29 bamaze gupfa mu Butaliyani mu gihe abandi 105 bari kwitabwaho n’abaganga mu buryo bwihariye.
",https://m.igihe.com/iyobokamana/article/papa-francis-yasubitse-umwiherero-kubera-ibicurane,Gospel
Abahoze bayobora ADEPR bihannye umucamanza kubera gusubika urubanza kenshi,"Abahoze bayobora itorero rya ADEPR, bashinjwa ibyaha birimo kunyereza umutungo w’itorero no gukoresha inyandiko mpimbano, bihannye umucamanza ubaburanisha mu bujurire.
Abahoze bayobora itorero rya ADEPR, bashinjwa ibyaha birimo kunyereza umutungo w’itorero no gukoresha inyandiko mpimbano, bihannye umucamanza ubaburanisha mu bujurire.
Abaregwa ni Sibomana Jean, Tom Rwagasana, Mutuyemariya Christine, Sebagabo Leonard, Sindayigaya Theophile, Gasana Valens, Niyitanga Straton, Beninka Bertin, Mukabera Lynea, Twizerimana Emmanuel, Nzabarinda Tharcisse na Mukakamari Mediatrice.
Ubushinjacyaba bubarega kunyereza 2 366 708 946Frw nk’uko byagaragajwe muri raporo y’umugenzuzi yakozwe nyuma y’ifatwa ry’abo bayobozi mu 2017.
Ku wa 14 Ukuboza 2018 nibwo Urukiko Rwisumbuye rwa Gasabo, Urugereko ruburanisha ibyaha bimunga ubukungu bw’igihugu, rwagize abere Bishop Sibomana Jean na Bishop Tom Rwagasana bari abayobozi ba ADEPR n’abandi 10 kuko batahamwe n’ibyaha bari bakurikiranyweho.
Ubuyobozi bwa ADEPR n’ubushinjacyaha bwajuririye iki cyemezo mu Urukiko Rukuru, ari naho urubanza rugeze kuri ubu.
Urubanza rukimara kujuririrwa abaregwa bagiye bitaba urukiko urubanza rugasubikwa kugeza ubwo rwongeye gusubukurwa tariki ya 21/2/201/20 saa mbili za mugitondo ku Rukiko Rukuru, aho ababurana bose bari bitabiriye ndetse bafite n’ababunganira mu mategeko.
Ubushinjacyaha bwabwiye urukiko ko bwasabye Urwego rw’Imiyoborere (RGB) gukora ubugenzuzi (Audit) kandi ko irimo kubikora nk’uko biri mu ibaruwa umushinjacyaha yasomeye urukiko yanditswe na RGB, akomeza asaba ko urubanza rwashyirwa tariki ya 8/7/2020.
Uku kongera gusubika urubanza byatumye uwari umuvugizi wa ADEPR, Bishop Sibomana Jean, avuga ko urubanza rumaze gusubikwa inshuro zirindwi zose hashakwa ibimenyetso, agaragaza ko izo nshuro nta na rimwe atitabye urukiko bityo ko atumva impamvu akomeza kubura ubutabera.
Yakomeje avuga ko imitungo ye yose kimwe n’iy’abandi batandatu [Tom Rwagasana, Sebagabo Leonard, Mutuyemariya Christine, Niyitanga Salton, Sindayigaya Theophile na Gasana Valens] yafatiriwe bikabagiraho ingaruka zikomeye mu gihe ku bandi batanu bareganwa itafatiriwe ndetse bari mu kazi ka ADEPR.
Bishop Sibomana yavuze ko urubanza rumaze gusubikwa kuva tariki ya 10/6/2019, 18/6/2019, 17/7/2019, 6/9/2019, 13/9/2019, 03/10/2019, 8/11/2019, 21/2/2020; atigeze abura mu rukiko, akabishingiraho asaba ko umucamanza uyoboye iburanisha witwa Nzabonimana Cassien ava mu rubanza kuko uko gutinda akubona nko kubogama ku ruhande rumwe rurega kuko ari rwo ruhora rusaba ko urubanza rusubikwa hagishakishwa ibimenyetso.
Abaregwa bavuga ko ubugenzuzi bwasabwe n’ubucamanza batemeranya na bwo kuko mu 2017 hari ubwakoreshejwe n’ubushinjacyaha bukaburanirwaho mu rukiko rwisumbuye rwa Gasabo. Kuba rero harasabwe ubundi bugenzuzi nyuma y’imyaka itatu batari mu kazi babibona nko kubaheza mu gihirahiro.
Ubwihane bw’umucamanza bukaba bwaratanzwe kuri uyu wa Mbere kugira ngo busuzumwe n’urukiko. Urubanza rukaba ruzasubukurwa nyuma yuko urukiko rufashe icyemezo kuri ubwo bwihane.
Ni ryari umuburanyi yihana umucamanza?
Kwihana umucamanza ni igihe umuburanyi yanze ko amuburanisha iyo;
Ubwe cyangwa uwo bashakanye n’abana babo, bafite inyungu bwite mu rubanza;
Ubwe, cyangwa uwo bashakanye afitanye isano y’amaraso cyangwa yo gushyingiranwa ku buryo butaziguye cyangwa afitanye isano ku buryo buziguye kugeza ku gisanira cya kane n’umwe mu bagize inteko y’urukiko, n’umwe mu baburanyi, n’umwunganira cyangwa umuhagarariye;
Umwe mu baburanyi agaragaje ishingiro ry’urwango afitanye n’umucamanza;
Umwe mu baburanyi agaragaje ko umucamanza afitanye ubucuti bwihariye n’undi mu baburanyi cyangwa kuva aho urubanza rutangiriye, yarigeze kwakirwa mu buryo bwihariye n’umwe mu baburanyi ku mafaranga ye, cyangwa yaremeye impano ahawe n’umuburanyi;
Iyo yigeze kugira icyo avuga cyangwa agatanga inama kuri urwo rubanza mbere y’uko ruburanishwa;
Iyo yigeze kuba mu rubanza ari umucamanza, umwunzi, umushinjacyaha, umugenzacyaha, umuburanyi, umutangabuhamya, , umusemuzi, inzobere cyangwa umukozi wo mu butegetsi bwa Leta;
Yiyamwa kandi iyo habayeho urubanza rw’ishinjabyaha cyangwa rw’imbonezamubano, hagati y’umucamanza cyangwa uwo bashakanye, abafitanye n’umucamanza isano ishingiye ku maraso cyangwa ku gushyingirwa ku buryo butaziguye cyangwa ku buryo buziguye kugeza ku gisanira cya kane n’umwe mu baburana, uwo bashakanye cyangwa abo bafitanye isano ishingiye ku maraso cyangwa ku gushyingirwa ku buryo butaziguye cyangwa ku buryo buziguye kugeza ku gisanira cya kane.
",https://m.igihe.com/iyobokamana/amadini/article/abahoze-bayobora-adepr-bihannye-umucamanza-kubera-gusubika-urubanza-kenshi,Gospel
Gitwaza yaguze urusengero rwa miliyoni 8 $ muri Amerika,"Itorero rya Zion Temple Celebration Centre ryaguze urusengero muri Leta Zunze Ubumwe za Amerika mu Mujyi wa Dallas rwa miliyoni umunani z’amadolari zizishyurwa mu gihe cy’imyaka itanu.
Itorero rya Zion Temple Celebration Centre ryaguze urusengero muri Leta Zunze Ubumwe za Amerika mu Mujyi wa Dallas rwa miliyoni umunani z’amadolari zizishyurwa mu gihe cy’imyaka itanu.
Uru rusengero rwari rusanzwe ari urw’umuvugabutumwa ukomeye wo muri Amerika witwa Mike Murdock. Yari asanzwe yararushyize ku isoko mu cyamunara nk’uko bigaragara ku mbuga za internet.
Amakuru avuga Umushumba w’Itorero Zion Temple, Apôtre Dr Paul Gitwaza yaje kumenya ko Murdock ari kugurisha uru rusengero, yuririra ku bushuti bari bafitanye, amusaba ko yarugura kugira ngo Zion Temple ariho izajya isengera dore ko hari amakuru avuga ko ari narwo rushobora kuba icyicaro gikuru cy’iri torero.
Bivugwa ko ngo Gitwaza yasabye Murdock kumudohorera akarumuhera ku mafaranga make, undi yemera gukura agaciro karwo kuri miliyoni 13 z’amadolari yemera ko arwegukana ku nguzanyo ya miliyoni umunani z’amadolari izishyurwa mu gihe cy’imyaka itanu.
Mu materaniro yabaye kuri iki Cyumweru muri Leta Zunze Ubumwe za Amerika, Gitwaza yashimiye abakirisitu b’itorero rye muri Amerika mu gihe cy’umwaka rimaze rihakorera.
Yavuze ko muri icyo gihe, ryari rimaze kwimuka inshuro ebyiri ariko “ubwa gatatu tuzabayo burundu’.
Aha niho yahereye ahishura iby’igurwa ry’urwo rusengero ati “Kandi uwabigizemo uruhare ni umubyeyi Dr Murdock”.
Yavuze ko uyu Murdock yabwiwe n’Imana ko urwo rusengero akwiye kurureka ariko ko akaruha umuntu Imana izamushyira ku mutima.
Ati “Bamuhaye amafaranga miliyoni 13 z’amadolari, njye yarabimbwiye ngira ngo ni inkuba zikubise mu matwi, nagize ukwizera guke ariko nabisabiye imbabazi. Arambwira ati wowe ndumva iyi nzu Imana yambwiye ngo nyiguhe, anshyira mu mutego arambwira ngo urampa angahe ndananirwa, natashye ntavuze.”
“Namubwiye ayo nshobora kumuha bwa mbere ariko sinayavuga hano kuko ateye isoni, ariko nyuma […] ndabaza, ngisha inama, nandikira n’inshuti yanjye nti nakoze ishyano. Irambwira iti ntutinye Murdock ni umubyeyi.”
Ngo yabajije iyo nshuti ye niba ashobora kuba yakongera kuvuga ayo yakwishyura, imubwira ko yabikora nta kibazo. Ati “Turandika, musaba ko yahaduhera kuri miliyoni umunani. Umubyeyi ntiyanze. Abandi bamuhaye miliyoni 13, akuraho miliyoni eshanu! Mwibaze.”
Gitwaza yavuze ko yabwiye Murdock ko nta mafaranga afite, ko ashobora kuba yakwishyura mu myaka itanu, undi nawe amubwira ko nta kibazo.
Ati “Ndamubwira nti nanjye ngiye gukora, imyaka itanu ntizagera.”
Yavuze ko abakirisitu ba Zion Temple n’Imana aribo bazatuma bigerwaho bityo kuko bari bamaze igihe basembera mu bukode.
Murdock wari witabiriye ayo materaniro ngo yemereye Gitwaza ko azamufasha mu bikorwa byo gukusanya amafaranga agamije kwishyura iri deni. Muri ayo masengesho, abakirisitu bitanze ibihumbi 250 by’amadolari.
Urwo rusengero rufite buri kimwe cyose nkenerwa ku itorero, nk’icyumba cyo gusengeramo, ibiro, ibyumba bito byo kwigiramo n’iby’inama, icyumba cya televiziyo n’ibindi.
Zion Temple yatangiye mu 1999, ku itariki 11 Nyakanga bigizwemo uruhare n’abantu 120.
Inkuru wasoma: Apôtre Gitwaza yahishuye byinshi: Ubuhanuzi, amadini, ikiganiro gikomeye n’intumwa ya Papa n’ibindi (Video)
Amafoto agaragaza uru rusengero ruherereye Denton muri Leta ya Dallas

",https://m.igihe.com/iyobokamana/article/gitwaza-yaguze-urusengero-rwa-miliyoni-8-muri-amerika,Gospel
Abanyarwanda babaye aba mbere mu irushanwa ryo gusoma Korowani ,"Nshimiyimana Saidi w’imyaka 18 na Zigabe Muhamad w’imyaka 18, babaye aba mbere mu kurushanwa gusoma korowani, ni irushanwa ryabereye muri Kenya.
Nshimiyimana Saidi w’imyaka 18 na Zigabe Muhamad w’imyaka 18, babaye aba mbere mu kurushanwa gusoma korowani, ni irushanwa ryabereye muri Kenya.
Ryari ryitabiriwe n’ibihugu icyenda ari byo; Kenya, Tanzania, Djibouti, Ethiopia, Burundi, Sudani y’Epfo, Uganda, Somalia n’u Rwanda.
Nshimiyimana Saidi wabaye uwa mbere mu cyiciro cy’abazi korowani yose mu mutwe yahembwe ibihumbi 7$ mu gihe Zigabe Muhamadi, warushanyijwe amajuzu 20 yahawe 5000$.
Aba bana babwiye IGIHE ko bishimye cyane ndetse amafaranga bahawe azabafasha mu buzima bwabo cyane.
Nshimiyimana Saidi yagize ati “Nabyakiriye neza kandi nishimye cyane kuko aya mafaranga natsindiye agiye kumfasha mu myigire yanjye no muri gahunda z’iterambere ryanjye.”
Yakomeje avuga ko yizeye ko nawe agiye guteza imbere ubuzima bwe bugahinduka bitewe n’ibihumbi 7$ yahawe.
Zigabe na we yemeza ko amafaranga yahawe azayifashisha mu kwiyishyurira ishuri.
Ati “Aya mafaranga agiye kumfasha mu myigire kuko amafaranga iyo atagufashije mu ishuri ntabwo aba yarakugiriye akamaro.”
Yakomeje avuga ko nta kintu cyamushimishije nk’uburyo batsinze abantu baturuka mu bihugu byitwa ibya kiyisilamu.
Mufti w’u Rwanda, Hitimana Salim, yashimiye aba bana anashimangira ko intsinzi yabo ari iy’abanyarwanda bose kuko bari bahagarariye igihugu.
Ati “Ni gikorwa gikomeye cyane by’umwihariko ku bayisilamu no ku gihugu muri rusange kuko bagiye bagihagarariye n’ubwo basomaga korowani, ni ishema mu gihugu cyose kandi nibaza ko ari igikorwa gikwiye gushimwa na buri wese.”
Mufti Hitimana yongeyeho ko ibihembo nk’ibi bifasha imiryango ya kiyislamu gutera imbere kuko nk’umwaka ushize mu miryango y’abayisilamu hinjiyemo miliyoni zirenga 100 z’amafaranga y’u Rwanda zagiye zegukanwa n’abana bitabiriye amarushanwa yo gusoma korowani mu bihugu bitandukanye.
",https://m.igihe.com/iyobokamana/article/abanyarwanda-babaye-aba-mbere-mu-irushanwa-ryo-gusoma-korowani,Gospel
Abashakanye n’abitegura kurushinga bateguriwe igiterane kiziga ku kibazo cy’ingo zisenyuka,"Umuryango utanga ubujyanama ku miryango cyane cyane ibanye mu makimbirane, River Ministry, ugiye guhuriza hamwe abashakanye n’abitegura kurushinga mu giterane kigamije kuganira ku kubaka ingo zigakomera cyane ko inyinshi zisenyuka buri munsi cyangwa bikaviramo ba nyirazo kwicana.
Umuryango utanga ubujyanama ku miryango cyane cyane ibanye mu makimbirane, River Ministry, ugiye guhuriza hamwe abashakanye n’abitegura kurushinga mu giterane kigamije kuganira ku kubaka ingo zigakomera cyane ko inyinshi zisenyuka buri munsi cyangwa bikaviramo ba nyirazo kwicana.
Iki giterane gifite insanganyamatsiko igira iti ‘‘Ukuri n’amahoro mu bashakanye’’ cyateguwe n’Umuyobozi wa River Ministry, Mukabaramba Jacky afatanyije n’umugabo we.
Giteganyijwe kubera kuri Kigali Convention Centre ku wa 14 Gashyantare 2020, aho kizatangira saa kumi n’imwe n’igice z’umugoroba.
Abazacyitabira bazaganirizwa n’Umuyobozi wa Evangelical Restoration Church ku Isi, Apôtre Joshua Ndagijimana Masasu n’umufasha we Pasiteri Lydia Masasu. Aba bombi baheruka kwizihiza isabukuru y’imyaka 30 bamaze babana nk’umugabo n’umugore mu birori byabaye mu Ukuboza 2019.
Iki giterane cyahuriranye n’Umunsi w’Abakundana, cyanatumiwemo abahanzi bagezweho barimo James na Daniella bakunzwe cyane mu ndirimbo “Mpa amavuta”, “Nkoresha” n’izindi n’abandi barimo Arsene Tuyi waririmbye “Naranyuzwe”, “Icyaremwe gishya” ndetse na Irimbere Christian ugezweho mu yitwa “Obligado” na “Ndi hano”.
Umuyobozi wa The River Ministry, Mukabaramba akaba n’umwanditsi w’ibitabo yabwiye IGIHE ko yahisemo gutegura iki gikorwa bitewe n’izamuka ry’ingo zisenyuka.
Uyu mubyeyi wanditse igitabo “Izahabu ihishe mu muryango” ni na we uyobora abagore kuri Restoration Church Masoro. Yagize iyerekwa ashaka kongera guhuriza hamwe abashakanye n’abandi bari mu nzira yo kurwubaka kugira ngo baganire uko bakubaka ingo zihamye zubakiye ku rufatiro rutanyeganyezwa.
Imibare y’inkiko igaragaza ko gatanya zizamuka ubutitsa kuko kugeza mu Ugushyingo 2018, hari hamaze gucibwa imanza za gatanya 1311, ni ubwikubwe bw’inshuro 19 ugereranyije n’umwaka wa 2017.
Imibare igaragaza ko mu 2016 ingo zatandukanye zari 21, mu 2017 ziba 69; yerekana ko gatanya zikubye inshuro 62 bingana na 6,200% mu myaka itatu ishize.
ERC ni itorero rishingiye ku musingi wo kubaka umuryango uhamye, aho imfubyi ibonera umubyeyi, umupfakazi akagira umwitaho. Ihishurirwa ryo kuritangiza Apôtre Masasu yarihawe mu 1984, aza kurishinga mu 1994.
Amafaranga yo kwinjira muri iki giterane ku bashakanye ni 30 000 Frw ku bagura amatike mbere naho abazayagura uwo munsi ni 35 000 Frw; itike ku muntu umwe ni 15 000 Frw ariko izazamurwa ku 20 000 Frw.
",https://m.igihe.com/iyobokamana/ubuhamya/article/abashakanye-n-abitegura-kurushinga-bateguriwe-igiterane-kiziga-ku-kibazo-cy,Gospel
Inkomoko y’umusaraba wifashishwa cyane mu madini ya Gikirisitu,"Inkomo y’umusaraba ukunze gukoreshwa cyane mu madini yemera Yezu Kirisitu nk’umucunguzi ntikunze kuvugwaho rumwe n’abantu batandukanye ndetse bamwe bakavuga ko ari ikimenyetso cya Gipagani kurusha uko waba icya Gikirisitu.
Inkomo y’umusaraba ukunze gukoreshwa cyane mu madini yemera Yezu Kirisitu nk’umucunguzi ntikunze kuvugwaho rumwe n’abantu batandukanye ndetse bamwe bakavuga ko ari ikimenyetso cya Gipagani kurusha uko waba icya Gikirisitu.
Ku madini aha agaciro cyane umusaraba ndetse akawufata nk’ikimenyetso cy’ibanze kiranga imyemerere yabo, bashingira ku kuba ari wo Yezu/Yesu Kirisito yabambweho bityo ukaba ari ikimenyetso cy’ugucungurwa kwabo.
Ibimenyetso byinshi biri mu nzu ndangamurage y’Abongereza birimo ibigaragaza Imana kazi y’Abagiriki ba kera iri iruhande rw’Umusaraba byerekana ko umusaraba wabayeho ibinyejana byinshi mbere y’ivuka ry’amadini ya Gikirisitu ndetse bikemezwa ko ufite inkomoko mu Abanya-Babuloni ba kera mbere y’uko ukwira mu bindi bice by’Isi.
Umusaraba wa mbere y’Ubukirisitu wakoreshwaga nk’ikimenyetso mu madini gakondo y’Abanyamisiri, Abanya-Syria n’Abagiriki.
Uyu musaraba wa mbere wari mu bwoko bubiri uzwi nka ‘Tau Cross’ wabaga ukoze nk’inyuguti nkuru ya T’ yo mu Kigiriki ndetse n’undi witwaga ‘fylfot cross’.
Uyu musaraba wa Tau niwo wakoreshwaga cyane n’abapagani gusa nyuma uza gutangira gukoreshwa n’Abakirisitu bo mu Misiri.
Umusaraba waje kuba gute ikimenyetso gikomeye kiranga Abakirisitu ?
Mu kinyejana cya 4, Umwami w’Abami Constantine yemeye Ubukirisitu ndetse yemeza ko hakwiye gushakishwa ahantu hari n’ibintu bifite amateka y’ingenzi mu buzima bwa Yezu.
Muri iki gikorwa cyo kuvumbura ahantu hafite amateka ku buzima bwa Yezu nibwo hamenyekanye amakuru ko Nyina wa Costantine witwaga Helene yavumbuye ibice by’umusaraba, ndetse biza kwemezwa ko ari iby’umusaraba wa Yezu kuko habaye igitangaza cy’uko ubwo byavumburwaga hari umugore wabikozeho arakira.
Kuva icyo gihe kubambwa kwa Yezu no gupfira ku musaraba byatanze isura nshya ku musaraba kuko gusa watangiye kwifashishwa mu nsengero ndetse nyuma ya Costantine ugirwa ikimenyetso kiranga Ubukirisito.
N’ubwo kugeza uyu munsi amadini menshi afata umusara nk’ikimenyetso gikomeye kuko ari wo Yezu yabambweho, hari andi makuru avuga ko Icyo Yesu Kirisito yabambweho ari igiti gisanzwe cy’Inginga aho kuba umusaraba.
Izi mpaka z’icyo Yesu yaba yabambweho mu by’ukuri ntizigarukira mu nyigisho z’amadini gusa kuko na Bibiliya iyo zigeze ku murongo uvugamo umusaraba ziranyuranya.
Bibiliya ntagatifu ikunze gukoreshwa cyane muri Kiliziya Gatolika,ivuga ko igihe Yezu Yesu yicwaga, abamwitegerezaga baramunnyeze, maze bamushinyagurira bamusaba ko niba afite ubushake yakwikura kumusaraba.
Hari aho igira iti “Wowe usenya Ingoro y’Imana, ukongera kuyubaka mu minsi itatu, ikize ubwawe niba uri Umwana w’Imana, maze umanuke ku musaraba. Abatware b’abaherezabitambo na bo bakamuseka, n’abigishamategeko, n’abakuru b’umuryango, bati ‘Yakijije abandi, none ntashoboye kwikiza ubwe!’Harya ngo ni Umwami wa Israheli, ngaho namanuke ku musaraba tumwemere!”.
Ibi Bibiliya ntagatifu ivuga ibihuza na Bibiliya Yera ariko byagera kuri Bibiliya ikoreshwa n’Abahamya ba Yehova yo aho kuvuga ijambo umusaraba ivuga Igiti cy’Umubabaro.
Bagira bati “Wowe ngo wari gusenya urusengero ukarwubaka mu minsi itatu, ngaho ikize! Niba uri Umwana w’Imana, manuka kuri icyo giti cy’umubabaro!”
Abo muri mu madini atemera ibijyanye n’umusaraba bavuga ko Bibiliya Yera na Bibiliya Ntagatifu ubwo zashyirwaga mu Kinyarwanda, bashafe ijambo ry’Ikigiriki ‘Stauros’ risanzwe rivuga ingiga y’igiti akaba ariryo bahinduramo umusaraba.
",https://m.igihe.com/iyobokamana/article/inkomoko-y-umusaraba-wifashishwa-cyane-mu-madini-ya-gikirisitu,Gospel
"Umwaka w’ivugabutumwa ryo kuri internet! Youtube yamamaje abapasiteri, yigarurira iyobokamana rya 2019","Buriya nta kintu mubonamo mwebwe? Niba utarumvise intambara y’amagambo hagati ya Pasiteri Zigirinshuti Michael wo muri ADEPR n’umuhanzi Nsengiyumva François [Igisupusupu], waba warataye mu gutwi indamukanyo y’umuvugabutumwa Riziki Chantal igira iti “Muraho, muraho yemwee!’’
Buriya nta kintu mubonamo mwebwe? Niba utarumvise intambara y’amagambo hagati ya Pasiteri Zigirinshuti Michael wo muri ADEPR n’umuhanzi Nsengiyumva François [Igisupusupu], waba warataye mu gutwi indamukanyo y’umuvugabutumwa Riziki Chantal igira iti “Muraho, muraho yemwee!’’
Aba basangiza b’ijambo ry’Uhoraho ni babiri ku rutonde rurerure rw’abo amazina yabo yagarutsweho cyane mu 2019 binyuze mu kwifashisha umuyoboro wa Youtube, mu kwamamaza ubutumwa bwiza.
Uko iminsi yicuma ni ko umubare w’imbuga nkoranyambaga ugenda wiyongera, ibi bituma abantu benshi bitabira kuzikoresha. Mu zikoreshwa cyane harimo Facebook, Instagram, WhatsApp, Twitter na Youtube isa n’iyoboye izikunzwe bitewe n’uko ininjiriza ba nyirayo agatubutse.
Youtube yazamuye igikundiro cya bamwe mu bavugabutumwa, ibyo bigisha byambutse imipaka y’u Rwanda bigera hakurya y’amazi magari.
Ntibishingiye kuri za ngendo zakorwaga abavugabutumwa, abafataga rutemikirere berekeza hanze ubu ikoranabuhanga ryoroheje iyamamazabutumwa binyuze mu gufata amashusho y’ubutumwa agasakazwa Isi yose binyuze kuri internet.
Mu Rwanda abenshi basigaye bamara umwanya munini kuri Youtube bareba amashusho; uru rubuga ku Isi yose rukoreshwa n’abasaga miliyari 1.9.
Usibye ibikorwa byo gufasha abatishoboye binyuze mu bukangurambaga bwo gukusanya inkunga, kwerekana abanyempano bashya, Youtube yanatumbagije ubwamamare bw’ababwirizabutumwa bwiza.
IGIHE yanyujije amaso mu mezi 12 ashize ikusanya urutonde rw’abavugabutumwa bagarutsweho cyane muri uyu mwaka, binyuze mu magambo yabo adasanzwe bavuze ndetse n’ibyo bigishije bigakurura benshi mu bakoresha imbuga nkoranyambaga, bakagenda babihererekanya.
 	Habuze gato ngo Pasiteri Zigirinshuti afatane n’Igisupusupu
Kanama ya 2019, yabyaye amahari hagati ya Pasiteri Zigirinshuti Michel na IGISUPUSUPU wendaga kumuhagama nyuma yo kuvuga ko uyu muhanzi afite ubwamamare bushyigikiwe na Satani.
Yabitangarije mu cyigisho yatangiye muri ADEPR Nyarugenge mu masengesho ya saa sita, ubwo yigishaga ku ‘buhanuzi n’amasezerano byo mu isezerano rishya byuzuriye mu byasezeranijwe bishya’.
Hari aho yageze avuga uburyo hari abantu b’imburamukoro bahururira ibyo babonyeho byose ari naho yavuzemo Nsengiyumva wamamaye kubera indirimbo ye “Igisupusupu”.
Ati “Ntimugakunde kuba imburamumaro, muri imburamukoro. Iyo ubaho wandagaye Satani arakubona. Nta mpamvu yo kugira ngo ugushaka wese akubone, uguhamagariye igitoki, brochette, Nyabugogo, uguhamagariye kubyina, uguhamagariye kumva Igisupusupu, byose mukaboneka.”
Pasiteri Zigirinshuti yatinze kuri Nsengiyumva abwira abakirisitu ko ukwamamara k’uyu musaza wa Rwagitima kurimo imbaraga za Satani, nyamara abakorera Imana bo bahera hasi.
Ati “Igisupusupu kiragatsindwa! Syii! Ubonye ukuntu cyamamaye mu mezi angahe? Murakibonye ukuntu cyamamaye mu mezi atatu? Ariko buriya nta kintu mubonamo mwebwe? Ikintu nka kiriya kikava Rwagitima cy’Igisupusupu uwo mwanya kikaba kigeze…”
Yunzemo ati “Ubuse nkoze ibiterane bingahe cyangwa waririmbye izingana iki? Ko ntaho zagiye se? None rundamo, rundamo aho ngaho aho ngaho mu mihanda yose, mu Burayi, yagiye. Mujye mumenya imbaraga zamamaza ibintu nka biriya izo ari zo, ugasanga Isi yose yashitse. Ariko ubahamagaye mu giterane ntiwababona, mwajya kumenya imbaraga ziri hariya hantu izo ari zo. Kuki ibintu bya Satani byihuta ariko ibyacu bikagenda gahoro?”
Uretse Nsengiyumva, abantu batandukanye ku mbuga nkoranyambaga banenze Pasiteri Zigirinshuti bamushinja kugirira ishyari uyu musaza ndetse ko amagambo yakoresheje adakwiriye kuvugirwa mu rusengero.
Amagambo ya Zigirinshuti n’ibyo Nsengiyumva yamusubije byose anenga ko uwitwa umukozi w’Imana yamwutse inabi byatijwe umurindi na Youtube kuko ni ho byanyujijwe.
 	Ni gute umusore arara yifumbase n’ama-baby yuzuye i Kigali?
Mukeshimana Emerthe ni izina ryagarutsweho muri uyu mwaka. Uyu mubyeyi yamamaye cyane ku izina rya Mama Charlène, asengera mu Itorero rya ADEPR Nyakabanda. Yatangiye ivugabutumwa mu 2005 ariko atangira gukoreshwa cyane mu ntangiriro z’uyu mwaka.
Muri Kamena 2019 nibwo yatangaje amagambo yiganjemo ay’imvugo zitamenyerewe gukoreshwa mu nsengero. Abakoresha imbuga nkoranyambaga bararikase bararihanahana.
Muri iyo nyigisho yakomoje ku mbaraga zishobora gufasha umuntu gukora ibidasanzwe.
Yagize ati “Mbere ni nk’uwaza akakubaza ikigutera kudasambana uri umukobwa kandi abakobwa barashize. Ni mbaraga ki? Wa musore we, ni iki kigutera kurara wifumbase, wizinze nk’ipine ry’imodoka, n’abana bahiye bari i Kigali, abana bacyeye n’ibyuki n’ibyuma bihari kandi harimo n’ab’ubuntu, ni iki kigutera kubaho gutya udasambana? Ni mbaraga ki?’’
Usesenguye neza ubutumwa bukubiye muri iyi nyigisho, uyu muvugabutumwa yashakaga kuvuga ko hari izindi mbaraga zishobora gufasha umukobwa n’umusore kudasambana nyamara hari ibigusha byinshi.
Kimwe n’abandi bavugabutumwa Mama Charlène yahisemo gukoresha amagambo arimo aba-baby, ama-nigger, aba-type, abakoboyi n’abajama kuko na bo baza mu rusengero kandi bakeneye kumva ubutumwa bwiza binyuze mu mvugo iboroheye, ikurura amarangamutima yabo.
 	Muraho yemwee! Imwe mu ndamukanyo zamamaye cyane
Umuvugabutumwa Riziki Chantal, na we arazwi. Biroroshye kumwibuka niba uzi umukobwa wigisha anyuzamo asuhuza abamuteze amatwi.
Imwe mu nyigisho yabwirijemo muri Kanama yagize ati “Muraho, muraho yemwe. Kangahe mwa bakobwa mwe, mubonanye abamasera ijipo n’amakanzu biriho pasura, bareba mu ntege no mu bibuno. Aribo ari natwe abakagombye kwiyubaha ni bande? Harya muri kwanga za rukubita ihuku, rukubita imbwa!’’
“Abasore bari kwambara ubusa, ugasanga yambaye icupa, uri umukirisitu urya igaburo ryera ujya mu icupa, ubwose uzajya mu ijuru gute warageze mu icupa? Muraho, muraho yemwee! Nujya mu icupa, byeri, urwagwa bizajya he? Niba ubona umubu ukihisha, uri wa nta kigenda (fake), hunga icyaha, hunga urupfu rwa kabiri.’’
 	Mafia mu madini! Ubuhamya bw’ibikomere bya Pasiteri Ntawiniga
Pasiteri Ntawiniga Jean-Désiré Hullet ari mu bagarutsweho mu ruhando rw’iyobokamana.
Izina rye ryatumbagiriye mu gikorwa cyo ku wa 19 Mata 2019 cyiswe ‘Because There Is Hope’ cyateguwe na Pearls Corner Organisation iyoborwa na Mireille Igihozo witabiriye irushanwa rya Miss Rwanda 2018. Cyari cyanatumiwemo umuhanzikazi Aline Gahongayire watanze ubutumwa avuga ko itangazamakuru ry’u Rwanda riciriritse.
Mu nyigisho ye yagize ati “Njye nari ikirara. Mu rugo bagiye muri Amerika ndi mu kabari. Nari umurara, nagiye i Kanombe nsanga ba masenge baryana inzara bati ‘ngicyo kiraje’. Nahageze bagiye kare. Nakuze mu rugo ntahaba, meze nk’aho ndi externe. Nageze muri Amerika nsanga ababyeyi ntabazi, abavandimwe tutaziranye.’’
Uyu mupasiteri w’imyaka 43 yavuze ko igituma ahorana itoto ari uko adakunda kurakara.
Ati “Hari abantu barakara bakamarana umujinya ibyumweru bitatu, hari urakara akanuka, akamera nk’urutoryi rutose.’’
Yabwiye IGIHE ko mu murimo w’Imana habamo ibibazo byinshi cyane , yagereranyije na mafia zikorerwamo.
Ati “Singiye kukubeshya buriya abakozi b’Imana biriya bibazo byo gucikamo ibice mu matorero harimo ibinyoma byinshi, harimo intambara zirenze n’iza politiki harimo mafia. Njye rero ukuntu navutse mvuga ibintu uko biri.
 	Kabanda Julienne, umuvugabutumwa wari icyamamare mu tubyiniro dukaze!
Pasiteri Julienne K. Kabanda ayobora Umuryango w’ivugabutumwa wa Grace Room Ministries. Yumvikanye abwiriza inyigisho ziganjemo izikebura abana b’abakobwa ku myitwarire ikwiye kubaranga.
Yigisha muri ‘Because There Is Hope’, hari aho yagize ati “Narakuze, sinigeze nsambana, ndashaka. Hari utumalayika. Hari abavuye mu ijuru bagera ku Isi; hari n’abavuye ikuzimu bagana mu ijuru, biterwa n’aho ukonkobotse.’’
“Twavuye ikuzimu ariko turagana mu ijuru. Iyo Yesu atwogeje baratwifuza. Hari ibintu ntinya kuvuga. Wararaga mu kabyiniro? Njye nari nararenze urwo rwego. Nageze aho nari mfite imbyino izwi. Sinitwaga Julienne ryari izina ry’abaturage. Nakoze amarushanwa yo gusubiramo Michael Jackson. Naranyereye ibigabo bikajya bigwa hasi.’’
Kabanda yakanyujijeho mu tubyiniro dukomeye, yari umuhanzi uzwi ku banyabirori b’i Kigali ndetse yigeze ategura igitaramo cy’ubuntu cyahuruje imbaga irimo na nyina agatungurwa no kubona umwana we yitwara atyo!
 	Imvugo zo ku muhanda zarifashishijwe mu ivugabutumwa rishya!
Pasiteri Niyonshuti Théogène wakuriye mu buzima bwo ku muhanda, ubu ni Pasiteri uyoboye umwe mu midugudu igize Itorero rya ADEPR. Umwaka wa 2019 wasize yamamaye mu kubwiriza byihariye akoresheje imvugo zisanisha n’ubuzima bwabo.
Ati “Ntiwaba umaze gucoma ngo ugende nka babiloni, uhita uhindura ingendo (bounce).’’
Hari n’aho agira ati ""Abacuruzi b’urumogi babita abapushayi, akakubwira ngo genda aguhe urumogi. Mfite uko nagenda murapira. Vipi, mambo, ku miti se? Ndamubaza imiti se hari farumasi iri aho ngaho? Agahita avuga ati ’uyu we ni uwacu tu’.’’
Mu 2019, Pasiteri Niyonshuti yatumiwe mu biterane n’ibitaramo byagutse bigamije guhashya ibiyobyabwenge biri mu byugarije urubyiruko rw’u Rwanda.
Mu nyigisho atanga yumvikana akoresha amagambo [“gucoma” cyangwa “gukora ijisho’’ bisobanura kunywa urumogi n’ayandi] yo kwisanisha n’ubuzima bwabo kugira ngo bamwiyumvemo abagezeho ubutumwa yifuza.
 	Ivugabutumwa ry’ubujyanama mu kubaka ingo
Umwaka wa 2019 wabaye udasanzwe kuko ubujyanama bunyuzwa kuri Youtube bwariyongereye cyane. Binyuze mu biterane by’umuryango abakozi b’Imana bahanuye imiryango ku buryo ikwiye kubana neza kandi mu mahoro.
Ku isonga harimo Rutayisire Antoine uyobora Itorero Anglican Paruwasi ya Remera; Pasiteri Habyarimana Désiré ubarizwa mu Itorero rya ADEPR na mugenzi we Senga Emmanuel wo muri Eglise Vivante.
Mu mpanuro, Pasiteri Rutayisire yatanze mu mpera z’umwaka yifashishije indirimbo ya Rugamba Sipiriyani avuga ku miryango itandukana yararuhanye.
Ati ‘‘Umugabo asiga umugore baruhanye, bakiteza imbere. Agatangira ati ‘nashatse umugore narutaga. None arashaje nkibyiruka. Nzashaka umuto mumuharike, numve iryo raha.’ Icyo ni igihombo! Umuntu ufite V8 akagira n’inshoreke irya amafaranga wakoreye n’umugore, yaravunitse urangije ukamuta, arimo aratungwa n’agakayi, araririmba ngo mumpe agakayi nandikemo ibyo nariye n’ibyo nanywereye kandi wowe uri gusangira n’uwo mutafatanyije kubishaka. Ni igihombo. Abantu benshi bakorera mu bwoba, ntibagira icyerekezo!’’
Urutonde rw’abavugabutumwa bagaburiye ijambo kuri Youtube ni rurerure! Kuri ubu insengero nyinshi zatangije imiyoboro zinyuzaho ubutumwa kuri Youtube mu kubusunika ngo bugere kure. Na we ushobora kwiyongereraho abawe!
",https://m.igihe.com/iyobokamana/article/umwaka-w-ivugabutumwa-ryo-kuri-internet-youtube-yamamaje-abapasiteri-yigarurira,Gospel
Papa Francis yasabye imbabazi kubwo kwiyama umugore washakaga kumusuhuza,"Umushumba wa Kiliziya Gatolika ku Isi, Papa Francis yasabye imbabazi kubwo gukankamira no gukubita umugore washakaga kumusuhuza mu ijoro ribanziriza Ubunani.
Umushumba wa Kiliziya Gatolika ku Isi, Papa Francis yasabye imbabazi kubwo gukankamira no gukubita umugore washakaga kumusuhuza mu ijoro ribanziriza Ubunani.
Mu ijambo ryifuriza abatuye isi umwaka mushya, Papa Francis yavuze ko ibyo yakoze byagaragaje kutihangana.
Mu ijoro ryo kuwa Kabiri rishyira kuwa Gatatu, Papa yagiye mu rubuga rwitiriwe Mutagatifu Petero i Roma gusuhuza abari mu rugendo rw’iyobokama muri uwo mujyi mbere gato y’uko umwaka wa 2019 urangira.
Ubwo yagendaga asuhuza abantu bari ku mirongo bamutegereje, yaje kunyuza akaboko hejuru y’umwe mu bagore bari bari aho asuhuza umwana.
Agaruye akaboko, Papa wasaga n’ushaka gukomeza kwigendera yakuruwe ukoboka n’uwo mugore ashaka kumusuhuza ku ngufu.
Amashusho yafashwe agaragaza Papa ari gukoresha imbaraga ngo yiyake uwo mugore , ndetse amera nk’umukubita intoki ngo amurekure akanamukankamira (amubwira nabi).
Kuri uyu wa Gatatu Papa Francis yabisabiye imbabazi, ati “akenshi tubura ukwihangana. Nanjye byambayeho. Ndasaba imbabazi kubw’urugero rubi.”
Amashusho yakwirakwijwe y’ibyakozwe na Papa ntiyavuzweho rumwe, bamwe bavuga ko atari imyitwarire ikwiriye Papa mu ruhame abandi bavuga ko uwo mugore ashobora kuba yaramubabaje bitewe n’uburyo yamukuruye akaboko.
",https://m.igihe.com/iyobokamana/article/papa-francis-yasabye-imbabazi-kubwo-gukubita-umugore-washakaga-kumusuhuza,Gospel
Hagiye gukorwa filime ivuga ku buzima bwa Yezu iri mu rurimi rw’amarenga,"Umuryango mpuzamahanga usakaza ijambo ry’Imana mu batumva, Death Mission watangaje ko ufite gahunda yo gukora filime ivuga mu buryo bw’amarenga ku ivuka, ibitangaza, urupfu ndetse n’izuka rya Yesu/Yezu.
Umuryango mpuzamahanga usakaza ijambo ry’Imana mu batumva, Death Mission watangaje ko ufite gahunda yo gukora filime ivuga mu buryo bw’amarenga ku ivuka, ibitangaza, urupfu ndetse n’izuka rya Yesu/Yezu.
Uyu muryango uvuga ko iyi filimi izafasha mu kugeza ivugabutumwa ku bantu miliyoni 70 babana n’ubumuga bwo kutumva hirya no hino ku Isi.
Umukozi w’uyu muryango nawe ubana n’ubumuga bwo kutumva, binyuze mu rurimi rw’amarenga, Chad Entinger yagaragaje ko iyi filime iri mu rurimi rw’amarenga izafasha abatumva kwibona mu butumwa itanga.
Yagize ati“Ururimi rw’amarenga rufitanye isano n’uwo umuntu ari we. Kugira ngo umuntu abone ikintu mu rurimi rw’amarenga bizabakora ku mutima kandi bazabyumva, uwo muntu aziyumva ati ‘oh Mana yanjye ninjye barikubwira, uru ni ururimi rwanjye”.
Entinger yongeyeho ati “Twizeye neza ko Imana ishobora ndetse izakoresga iyi filime iri mu rurimi rw’amarenga mu kugera ku bantu batumva”
Iyi filime byitezwe ko izafasha abatumva nabo kwibona nk’abagenewe ubutumwa buri mu ijambo ry’Imana kuko mu busanzwe insengero nyinshi zikoresha uburyo bufasha kugeza ubutumwa mu bumva gusa.
Ikorwa ry’iyi filime biteganyijwe ko rizafata imyaka igera kuri itatu cyangwa ine dore ko ibikorwa byo gukusanya amafaranga azifashishwa mu mirimo yo kuyikora bigeze kure.
Kugeza ubu filimi ivuga ku mateka n’imibereho ya Yesu yabonekaga mu ndimi nyinshi zitandukanye gusa ku batumva bari bagifite imbogamizi z’uko batabashaga kugerwaho n’ubutumwa buyikubiyemo.
",https://m.igihe.com/iyobokamana/article/hagiye-gukorwa-filime-ivuga-ku-buzima-bwa-yezu-iri-mu-rurimi-rw-amarenga,Gospel
"Iki cyorezo cyagaragaje ko nta gihangange, dukeneye ubufasha bw’Imana- Mgr Kambanda","Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Musenyeri Kambanda yabitangarije IGIHE kuri iki Cyumweru, mu gihe abayoboke ba Kiliziya Gatolika bizihiza umunsi wa Mashami bazirikanaho umunsi Yezu Kristu yinjiraga mu Murwa wa Yeruzalemu nk’Umwami, abaturage bakamusasira imyenda yabo.
Mgr Kambanda yavuze ko muri Kiliziya Gatolika ari umunsi ukomeye cyane batangiriraho icyumweru gitagatifu.
Ati “Ni icyumweru gikomeye mu mateka y’ukwemera kwacu. Ni icyumweru kitwinjiza muri Pasika nyir’izina nyuma y’iminsi 40 tumaze mu gisibo twibuka ububabare bwa Nyagasani, ari n’igihe cyo kwihana kugira ngo dushobore gutunganira Imana.”
Mu bihe bisanzwe, umunsi nk’uyu abakirisitu baturutse imihanda yose babaga bari mu nsengero bafite amashami y’imikindo bishimira kwakira Yezu nk’umwami wabo.
Kuri iki Cyumweru si ko biri bugende kuko abaturarwanda bari mu ngo zabo, bubahiriza amabwiriza yashyizweho na Guverinoma yo kwirinda icyorezo cya coronavirus gikomeje guhitana imbaga hirya no hino.
Kuba abantu bari mu ngo, Musenyeri Kambanda ntabibonamo ikibazo ahubwo avuga ko ari umwanya mwiza wo gusenga batakambira Imana kugira ngo itange ubufasha mu gutsinda Coronavirus kuko abatuye Isi bananiwe.
Ati “Kuguma mu nzu biduha umwanya wo gusenga cyane cyane no kubona ko Imana ariyo ifite ububasha. Iki cyorezo cyagaragaraje ko nta mukuru, nta muto, nta gihangange. Ko nta mukire, nta mukene, twese twicisha bugufi. Abafite ubushobozi n’intwaro zikomeye ntawe ushobora kukirwanya ngo agitsinde, bigaragara ko dukeneye ubufasha bw’Imana.”
Yavuze ko kuba ibihe bya Pasika bisanze abakirisitu bari mu ngo zabo, nta mpungenge biteye ku kwizihiza uwo munsi Yezu yatsinzeho urupfu, ngo kuko n’Abiyisilaheli bizihirizaga Pasika mu ngo iwabo.
Ati “Pasika Abiyisilaheli buri umwe yayizihirizaga mu rugo rwe, ngo Imana ibakingire urupfu baraye iri bubakure mu bucakara mu Misiri. Urugo rwarateranaga rukizihiza Pasika, rugasangira intama ya Pasika. Biratwibutsa rero ko natwe dushobora kwizihiza Pasika mu ngo zacu, umukuru w’umuryango agateranya umuryango, agasenga bakumva ijambo ry’Imana.”
Ni ibihe byo kuzirikana ba nyakabyizi…
Gusabwa kuguma mu ngo, hari abo byabereye ihurizo cyane abaryaga ari uko bavuye gukora, bazwi nka ba nyakabyizi.
Leta yashyize uburyo bwo gufasha abantu nk’abo badafite icyo barya muri ibi bihe, ariko siko bigera kuri buri wese bitewe n’ubwinshi bw’abakeneye ubufasha.
Musenyeri Kambanda yavuze ko muri ibi bihe, abakirisitu bafite ubushobozi bakwiriye kugoboka bagenzi babo batishoboye, bakagendera ku byo amategeko y’Imana abasaba.
Ati “Urukundo rwa kivandimwe ari ryo tegeko rikuru ry’Imana rudusaba ko tumenya abaturanyi, ba Lazaro b’abakene duturanye tukabasangiza ku byo dufite bityo Imana yatwoherereje umwana wayo akemera kutubera igitambo ngo adutsindire urupfu, inaduherekeze mu gutsinda urupfu n’iki cyorezo cyugarije isi.”
Yavuze ko no ku rwego rwa Kiliziya Gatolika, batangiye gushishikariza imiryango remezo gukusanya inkunga, abishoboye bagafasha abakene.
Umuryango ufasha, Caritas wa Kiliziya Gatolika nawo watangiye kwegeranya inkunga y’ibiribwa bikagezwa muri Paruwasi zitandukanye kugira ngo abatishoboye bagobokwe muri ibi bihe.
Musenyeri Kambanda yavuze ko bahereye cyane mu bice by’imijyi kuko ariho hakenewe ubufasha kurusha ahandi.
Ati “Niho bibabaje cyane kuko mu cyaro ho iyo umuntu afite urutoki munsi y’urugo, umurima w’imyumbati cyangwa uw’ibijumba, ntabwo aba amerewe nabi nk’uri hano mu mujyi. Turashishikariza abari mu cyaro mu mirima guhinga kuko iki ni igihe cyo guhinga , ntibibacike kugira ngo ejo bazaramire n’abandi.”
Kugeza kuri uyu wa Gatandatu tariki 4 Mata 2020, Minisiteri y’Ubuzima mu Rwanda yagaragazaga ko umubare w’abanduye coronavirus umaze kugera ku 102, mu gihe ku isi hose basaga miliyoni imwe. Bane nibo bamaze gusezererwa mu bitaro mu Rwanda.
",https://m.igihe.com/iyobokamana/article/iki-cyorezo-cyagaragaje-ko-nta-gihangange-dukeneye-ubufasha-bw-imana-mgr,Gospel
Icyo Imana idushakaho muri ibi bihe bya Pasika,"Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Iki cyumweru kandi kitwinjiza mu cyumweru gitagatifu aho tuzirikana ku mateka y’ugucungurwa kwacu, cyane cyane mu minsi nyabutatu ibanziriza Pasika: Uwa Kane Mutagatifu aho turarikirwa kuzazirikana ku isangira rya nyuma n’umwami wacu Yezu Kristu. Ku wa Gatanu Mutagagatifu nk’umunsi w’ubutayu no kuzirikana ku mpamvu yo kwifatanya bucece na Yezu Kristu muri iyo nzira y’umusaraba izatugeza ku gutsinda. Naho ku wa Gatandatu mutagatifu duhimbaza igitaramo cya Pasika kitwinjiza mu kuzirikana ku Izuka rya Kristu ari naryo shingiro ry’ukwizera kwacu, kuko nk’uko Pawulo Mutagatifu abivuga “niba Kristu atarazutse, ukwemera kwacu kwaba ari amanjwe” (Reba 1Kor 15, 17).
Iki gihe kandi cyo kwitegura Pasika, kije mu gihe isi yose iri mu bihe bidasanzwe byo guhangana n’icyorezo cya Coronavirus, aho abantu bakomeje gupfa ari benshi hirya no hino ku isi. Ni igihe cyo kwiyinjiramo buri wese ukwe kugira ngo azabashe guhimbaza Pasika neza. Kimwe mu byatuma duhimbaza Pasika neza ni ukwisuzuma, tukamenya ko turi abanyabyaha, tugasaba imbabazi Imana n’abo twahemukiye kandi buri wese akiyunga n’umutima we.
Igihe cy’ububabare cyegereje, Yezu yajyanye na bake mu bigishwa be ku musozi gusenga. Arababwira ati “Umutima wanjye urashavuye byo gupfa, Nimugume aha kandi mube maso hamwe nanjye mu gihe ngiye gusenga” (Mt 26, 38). Yezu agarutse yasanze basinziriye, abwira umwe muri bo witwa Petero ati“Ni ibyo byawe, ntiwashoboye kuba maso nibura isaha imwe hamwe nanjye!” (Mt 26, 41). Yezu yarebye ukuntu bananiwe arababwira ati“Umutima w’Umuntu uharanira ibyiza ariko umubiri ukagira imbaraga nke”!
Ni nk’aho yakavuze ati “Yooo! Nabo bifuzaga kugumana nanjye muri ibi bihe ariko dore barananiwe”. Yarongeye ajya gusenga ubwa kabiri na none ariko asiga abakanguye ngo bagerageze babe maso. Agarutse nabwo asanga barasinziriye, umugono ari wose! Icyakora arabihorera kuko ngo yabonaga amaso yabo aremerewe! Asubirayo ubwa gatatu, agarutse asanga bamwe basinziriye abandi bakirwana n’ibitotsi, arababwira ati “Noneho nimusinzire muruhuke”! Nuko abaguma iruhande kugeza igihe bukereye. (Reba Mt 26, 45-46).
Turasabwa kugumana n’Imana mu isengesho
Muri ibi bihe bikomeye Nyagasani aradusaba kumuguma iruhande. Tukagumana na we nibura isaha imwe mu isengesho buri munsi aho turi mu ngo zacu, kugira ngo tutagwa mu bishuko bitandukanye: Kwiheba, kugira ubwoba, kwiba, kwandavura, ubugugu, ubwikunde, intonganya n’ibindi.
Turi abanyantegenke:
Imana izi neza intege nke zacu, iyo tunaniwe iratwihanganira. Kugira ngo tuzahimbaze Pasika neza, twisuzume tutihenze, twicuze ibyaha byacu kuko burya turi abanyantegenke nk’uko Pawulo Mutagatifu abivuga ati“Kuko icyiza nifuza ntagikora, naho ikibi ntashaka akaba aricyo nkora” (Rm 7, 19). Iki gihe turimo ni icyo kwigorora n’Imana, n’abavandimwe bacu ndetse no kwiyunga n’umutima wacu. Turi abanyantege nkeya kandi buri wese yifitemo umusemburo wo gusenyuka kwe. Twicuze, koko burya nta mahoro y’umunyabyaha udashaka kubivamo.
Icyubahiro cy’isi ni icy’akanya gato
Byinshi mu bicumuza bene muntu ni ugushakisha ubutunzi, gushakisha imbaraga zishingiye ku cyubahiro n’ibindi.
Igihe turimo kirimo isomo rikomeye: Yezu yatemberejwe mu mujyi wa Yeruzalemu, bamuririmbira ngo “Hozana, nihasingizwe uje mu izina rya Nyagasani”! Ngo “niwe Mwami wa Israel, inkomoko nyacyubahiro ya Dawudi”! Nyamara ntibyamaze kabiri, baramushushubikanye ngo akwiye urwo gupfa! Maze abo yagaburiye bagahaga bamwicisha inzara, abo yahaye Divayi nziza bagatangara bo bamuha Divayi irura! Abo yakijije uburwayi bamutera inguma umubiri wose!
 Ibyo dukora byose dushakishe ubukungu mu ijuru kuko isi yo ntigira inyiturano. Tubitse ubukungu bwacu aho imungu zitagera. Ubibuko nyabwo buri mu mutima wita ku bandi kandi udategereje gushimwa nabo.
Iki ni igihe cyo kubabazwa n’ikibi twakoze
Bavandimwe, iki ni igihe cyo kubabazwa n’ikibi cyaturutse mu ruhande rwacu. Usanga kenshi hari igihe twigira “abahigi b’ibyaha by’abandi”, tukabangukirwa no gucira abandi imanza aho kwikebuka ngo buri wese yirebe atihenze maze ababazwe n’ikibi yakoze kabone n’iyo nta wundi muntu waba ukizi.
 Hari abantu twakuraho isomo dusanga mu Ivangili ya Matayo hari hati “Umutegeka hamwe n’abasirikare be barindaga Yezu, babonye umutingito w’isi n’ibyari bibaye, bagira ubwoba bwinshi baravuga bati: “Uyu koko yari Umwana w’Imana!” (Mt 26, 54).
Dusenge:
Nyagasani Mana, wavuze ko abakomera ku Ijambo ryawe batazakorwa n’ikimwaro (Reba Yh 8, 51 na Zab 22), muri ibi bihe twugarijwe n’icyorezo gikomeye cya Coronavirus gihuriranye no kwitegura Pasika, duhe umutima wo kukugarukira, umutima wo kwiyunga nawe, umutima wo kwiyunga n’abavandimwe bacu ndetse no kwiyunga natwe ubwacu. Turi abantu ntabwo turi abamalayika, aho twaguye tubyutse dukomeze urugendo. Aho turwaye udukize, ni wowe Muganga utagira gisumbwa, tabara abana bawe bari mu kato cyangwa ubundi bubanare buzwi nawe wenyine, uri imbabazi zimenya imbabare.
Turinde ubwoba no kwiheba. Bana natwe ibihe byose, by’umwihariko muri iki cyumweru gitagatifu twinjiyemo maze uko dusangiye ububabare bwa hano ku isi, tuzanasangire nawe ibyishimo by’izuka. Tubisabye twizeye, ku izina ry’Imana Data na Mwana na Roho Mutagatifu, Amen!
Padiri Victor AMERIKA

",https://m.igihe.com/iyobokamana/article/icyo-imana-idushakaho-muri-ibi-bihe-bya-pasika,Gospel
Gisèle Precious yasohoye indirimbo ‘Mbega Urukundo’ yibutsa ab’Isi ko hari uwabitangiye,"Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Gisèle Precious ari mu bahanzi bahimbaza Imana b’igitsina gore mu babarizwa mu Itorero rya ADEPR, bari gukora cyane. Indirimbo ye nshya ‘Mbega Urukundo’ yatunganyijwe na Producer Clement The Guitarist mu buryo bw’amajwi.
Uyu muhanzi yabwiye IGIHE ko yayanditse ashaka gutanga ubutumwa bwibutsa abantu urukundo Yesu yakunze ab’Isi kandi badakwiriye.
Yagize ati “Ni indirimbo nziza ikangurira abantu gufatanyiriza hamwe kuririmba urwo rukundo kugira ngo n’abatararumenya barumenye!’’
Gisèle Precious yavuze ko mu gihe hakomeje gukazwa ingamba zo kurwanya Coronavirus yugarije Isi, bikwiye ko baniyubaka mu buryo bw’umwuka.
Ati “Turusheho no gufata izindi ngamba zubaka ubugingo bwacu turushaho kwegere Imana, gusenga cyane kandi ntiduterwe ubwoba n’ibiriho ngo bitwibagize n’ibindi bikomeye Imana yatunyujijemo ntibiduhitane.’’
Mu mishinga ye, Gisèle Precious arateganya gukora indirimbo nyinshi no gutegura ibitaramo mu bice bitandukanye by’igihugu bijyanye n’uko Uwiteka azamushoboza.
Izina rya Gisèle Precious ryatangiye kumenyekana mu ruhame mu 2018 ubwo yatumirwaga mu gitaramo cyo gutangiza iserukiramuco rya Gikirisitu ryiswe “Rabagirana Worship Festival” ku wa 4 Ugushyingo 2018.
Icyo gihe uyu mukobwa waserukanye gitari ye, akayicuranga bya gihanga yishimiwe na benshi, banyurwa n’umuziki we.
Tariki ya 16 Kamena 2019 yongeye kwandika amateka mashya mu rugendo rwe rwa muzika kuko nibwo yakoze igitaramo cye cya mbere cyiswe “Imbaraga Live Concert” cyabereye kuri ADEPR Gisenyi.
Nsabimana Precious yatangiye kuririmba akiri umwana. Urugendo rw’ubuhanzi ku giti cye yarutangiye mu 2017. Asengera muri ADEPR Gatenga ndetse umubyeyi we ni pasiteri muri iri torero. Kuva atangiye umuziki amaze gushyira hanze indirimbo zirindwi zirimo “Imbaraga z’amasengesho”, “Urampagije”, “Niwe”, “Inzira zayo” n’izindi.
Mu mwaka ushize kandi Precious yatangije Anointed Band, itsinda rihuriyemo abakobwa n’abagore bahimbaza Imana. Yaserutse bwa mbere iririmba muri Rabagirana Worship Festival yabereye muri Dove Hotel ku Gisozi ku wa 10 Ugushyingo 2019.
 	Umva Mbega Urukundo ya Gisèle Precious
",https://m.igihe.com/iyobokamana/article/gisele-precious-yasohoye-indirimbo-mbega-urukundo-yibutsa-abantu-ko-hari,Gospel
Burya dusangiye gupfa no gukira!,"Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Iki cyorezo cyadushyize ku munzani w’ubuzima kandi cyitwereka ko iby’ingenzi ari ibyo duhuje kurusha ibidutandukanya.
Abakomeye n’aboroheje, abami n’abatware bahuje icyifuzo n’aboro! Twese turasaba Imana kubaho. Intambara zari zarananiranye zerekanye ko burya turwaniraga ubusa, nazo ziraceceka! Twese twabonye akanya ko kwitekerezaho, maze tubona ko dusangiye gupfa no gukira koko!
Dusangiye gukira: Twese twaremwe mu ishusho y’Imana kandi iduha Ubuhanga, Ubwenge, ubwigenge n’umutima ukunda kugira ngo tubashe gukora ugushaka kwayo, harimo kugenga ibindi biremwa no kubana neza mu rukundo n’abandi. Twese twaremewe gusingiza Imana no kubana nayo (Reba Yh 17).
Dusangiye gupfa: Dusangiye gupfa nk’uko dusangiye ingaruka z’icyaha cy’inkomoko. Kuva ubwo Muntu yasuzuguraga Imana, agashaka kunganya ubwenge nayo ndetse akumva ashaka no kuyirusha, Imana yamusubije mu mwanya we ariko iranamuhana. Bityo aba asemeye bene muntu twese.
Uhoraho abwira umugore ati “Nzongera imiruho yawe igihe utwite, maze uzabyare ubabaye, uzahora wifuza umugabo wawe”. None se Babyeyi babyaye, ni nde wabyaye atababaye cyangwa atamennye amaraso? Kuva ubwo twese dusangiye gupfa no gukira. (Intg 3, 16).
 Uhoraho abwira n’umugabo ati ‘Kuko wansuzuguye, Umugati wawe uzawurya wiyushye akuya kugeza ubwo uzasubira mu gitaka, kuko ari cyo wavuyemo. Koko rero uri umukungugu, kandi uzasubira mu mukungugu”. (Intg 3, 17-19). Ibi se ntitubihuriyeho, ntiturya ari uko twiyushye akuya? Nyamara tujye twibuka ko dusangiye gupfa no gukira.
Iki gihe rero si igihe cyo gushakisha inkomoko y’icyorezo gusa ahubwo ni igihe cyo gufashanya nk’abahuje gupfa no gukira. Niba twese duhuje ibibazo niduhuze no gushakisha ibisubizo, cyane cyane twita ku mbabare n’abatishoboye. Ni igihe kandi cyo kugendera mu gushaka kw’Imana!
Bavandimwe nk’uko tubibonye umubabaro n’ibyago byacu byakomotse ku gusuzugura Imana; aho umuntu wa mbere yihaye gushaka kuresha nayo! N’uyu munsi hari ibyo tubona ukabona ko Muntu yagiye ashyira imbere ubuhanga, ubwenge bwe ndetse agakora ibyo yishakiye aho kugira ngo byose bigende uko Imana yabigennye.
Dukomeze gusenga twizeye ngo Imana idukize ibyaha byacu kandi iturengere idukize iki cyorezo.
Dusenge Nk’uko Uhoraho yabibwiye Dawudi ati “Ntacyo ntagukoreye niba kandi bidahagije nzongeraho n’ibindi (2 Sam 12, 7-8) Natwe, turagushimira Nyagasani kubera ibyiza byose wadukoreye ariko kandi tugarutse imbere yawe n’umutima unyuzwe nabyo, tunagusaba ngo wongereho n’ibindi byiza, utugirire Impuhwe maze udutabare ikibi cyugarije isi. Ni wowe wivugiye ngo igihe kirageze ngo ndengere umuryango wanjye: turengere nk’uko warengeye Daniyeli ukamukura mu rwobo rw’intare zishonje, nk’uko warengeye abayisiraheli bakurikiranywe n’ingabo za Farawo.
 Dutabare nk’uko watabaye Pahulo mu Nzu y’imbohe, maze inzugi z’uburoko zigafunguka, turwanirire ishyaka nk’uko warirwaniriye abavandimwe batatu (Meshaki, Sadaraka na Abedenego) baciriwe urwo gupfa, bakarohwa mu muriro ugurumana ariko ukohereza umumalayika wawe agatemberana nabo mu muriro, maze bose bagatangarira izina ryawe. Ubwo twiyemeje kukugarukira no kongera kukubera abana, ngwino utubere Imana, natwe tuguhoranire icyubahiro hejuru ya byose. Ku bwa Yezu Kristu Umwami wacu. Amen”.
",https://m.igihe.com/iyobokamana/article/burya-dusangiye-gupfa-no-gukira,Gospel
Ibihe turimo birusheho gutuma twiyegereza Imana,"Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Natwe, turibaza tuti ko Icyorezo cya Coronavirus gikomeje kurimbura imbaga, igisubizo kizava he!
Isi iri mu bihe bikomeye byo guhangana n’icyorezo cya Coronavirus. Ibintu byose byahagaze! Abantu bikingiranye mu nzu zabo. Bamwe babonye akanya ko gutekereza ku buzima muri iyi si, ubuzima twakira ariko kandi bukaducika tubureba! Abandi nabo bahugiye mu gushaka inkomoko y’iki cyorezo babaye nk’abigishwa ba Yezu, bo bamubajije igihe bahuraga n’umuntu wavutse afite ubuhumyi, bati “Mwigisha, uwacumuye ni nde! Ni uyu muntu cyangwa ni ababyeyi be”( Yh 9, 2)! Natwe muri ibi bihe dushobora kubaza Imana tuti “Ni nde waduteje iki cyorezo koko! Ni nde Nyirabayazana?”
Bavandimwe, icy’ingenzi si uguhugira mu kwibaza icyateye iyi ndwara. Ahubwo icy’ingenzi ni ukuyirwanya uko dushoboye no kuyikuramo isomo rikomeye ndetse rishobora guhindura imyumvire n’imibereho yacu, imbere y’abandi n’imbere y’Imana.
Twari dusanzwe tubona igihe cyo gusenga tukagikoresha nabi, Imana tukayiburira umwanya, Umunsi w’Imana tukawusimbuza ibindi twaburiye umwanya cyangwa ibindi byo kwinezeza! None rero iki gihe tugarukire Imana no kuyihungiraho kuko ari yo yonyine mutabazi. Tumurikirwe n’iri jambo riri mu gitabo cy’umuhanuzi Hozeya rigira riti “Nimuze tugarukire Uhoraho. Niwe wadukomerekeje kandi niwe uzatuvura, niwe wadukubise, ni nawe uzomora ibikomere byacu” (Hoz 6, 1).
Twari tuzi ko abahanga n’abanyabwenge n’iyi si ntacyabasoba kuko bakoze n’ibindi byinshi byiza tugatangara! Nk’uko Zaburi ya 23 ibidusaba dukurikire ibyo Nyagasani adusaba kuko ari we mushumba wacu. Niwe dukwiye kwiringira aho kwiringira umwana w’umuntu.
Bamwe bibwiraga ko bari hejuru y’abandi kubera ubutunzi bw’isi barushanywa icyubahiro, ubwiza bw’isura, inkomoko, amavuko n’ibindi! None twabonye ko hari igihe ibiremwa byose bireshya, usumba abandi akaba ari uzi guca bugufi imbere y’Imana. Nibyo koko Imana ntireba nk’abantu.
Imana ntireba nk’abantu. Ibyo tubona bisa nk’ibikomeye imbere y’Imana biroroshye. Ibyo tudafitiye igisubizo Nyagasani aragifite. Erega iyo Nyagasani tumusabye ntahite aduha icyo tumusabye aba agira ngo asuzume Ukwihangana kwacu! Nk’uko umuhanuzi Ezekiyeli abivuga ahumuriza abantu bo mu gihe cye ati “Nimuhumure, uhoraho arahibereye” . (Ezk 48, 35)!
Igihe turimo ni igihe cyo kuba maso. Nk’uko Pawulo mutagatifu abitubwira mu ibaruwa yandikiye abanyefezi agira ati ‘Kanguka wowe usinziriye! Haguruka uve mu bapfuye maze Kristu akumurikire” (Ef 5, 14). Abapfuye Pawulo yavugaga ni ababaho mu mwijima bagahunga urumuri rwa Kristu rugaragazwa n’ibikorwa byiza.
Turasabwa kugenza nk’abana b’urumuri. Tukava mu byaha n’ibindi byose bidutandukanya n’Imana kuko aribwo tuzaronka ubutungane nyakuri. (Ef 5, 8-12).
Nyagasani ntiyazanywe no gukiza intungane ahubwo yazanywe no kiza abarwayi n’abanyabyaha. Nka wa Muntu wari waravutse afite ubuhumyi, dupfukamire Imana, tuyinginge kandi duhamye ukwemera kwacu. (Yh 9, 35-38).
Dusenge: “Nyagasani, icyi Cyumweru cyari icy’ubucengezanema ku bitegura kubatizwa ari bakuru. Natwe turapfukamye ngo uducengezemo inema zawe, tumenye neza ugushaka kwawe muri ibi bihe, maze icyo ushaka abe aricyo gikorwa.
Nyagasani, turakwinginze ngo udukize ibyago byose, ibi bihe turimo ubisakazemo amahoro aturuka iwawe. Impuhwe zawe niziturengere, zidukize icyaha cyose, ziturinde amakuba yose, Mu gihe tugitegereje ya mizero mahire n’ukuza k’Umukiza wacu Yezu Kristu. Kuko ubwami n’ububasha n’ikuzo ari ibyawe iteka ryose. Amen”.
Nyagasani Yezu nabane namwe!
Padiri Victor AMERIKA
",https://m.igihe.com/iyobokamana/article/ibihe-turimo-birusheho-gutuma-twiyegereza-imana,Gospel
Amadini yahinduye umuvuno mu misengere no kwakira amaturo y’abayoboke ,"Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva iki cyemezo cyafatwa amadini n’amatorero yasabye abakirisitu babo gusengera mu ngo, amwe yifashisha za radiyo, Televiziyo na YouTube mu gukomeza gufasha abakristu bayo kumva inyigisho z’ijambo ry’Imana.
Ibi bisobanuye ko amaturo yatangwaga mu gihe cya misa n’amateraniro atatanzwe ku cyumweru nk’ubwo byari bisanzwe bigenda.
IGIHE yamenye ko hari amwe mu madini yasabye abayoboke bayo kujya bakusanya ayo maturo bagashaka umunsi bakayohereza. Urugero ni ubutumwa bwa Paruwasi Gatolika ya Rwamagana, busaba abakirisitu kwegeranya ubushobozi bwabo bakajya babwohereza buri cyumweru.
Umwe mu bakirisitu Gatulika utashatse kuvuga amazina ye, yabwiye IGIHE ko kuba bakusanya amaturo bakayatanga nta kibazo bitwaye ngo ikibazo ni uko byaba itegeko, yavuze ko n’ubusanzwe umuntu aba afite ituro yageneye gutanga buri cyumweru bitewe n’icyo yaronse.
Bamwe mu bayobozi b’amadini n’amatorero babwiye IGIHE uburyo bari gukoresha mu kugeza ubutumwa bwiza ku bakristu babo ndetse n’uburyo bari kwifashisha mu kubona amaturo.
Umushumba wa Arikidiyosezi ya Kigali, Musenyeri Antoine Kambanda, yavuze ko kuri ubu bari kwifashisha za radiyo, televiziyo na YouTube mu kwegereza abakristu ijambo ry’Imana.
Ati “Inyigisho turi kwifashisha ziranyura kuri Radiyo Maria, buri munsi haba igitambo cy’Ukaristiya mu gitondo na saa 12h15 mu karuhuko, hanyuma ku cyumweru twifashishije radiyo na televiziyo by’igihugu, turi no gusaba ngo kuri iki cyumweru bazaduhe umwanya kuko inyigisho twatanze zafashije abantu. Nimugoroba twifashisha televiziyo ya Isango Star ari nako dutoza abakristu gusengera mu rugo bifashishije umukuru w’umuryango.”
Ku kijyanye n’uburyo abakristu batanga amaturo, Musenyeri Kambanda, yavuze ko bifashisha nimero z’abapadiri bakuru abakristu baba basanganwe bakoherezaho amaturo bakoresheje uburyo bwa Mobile Money.
Ati “Amaturo rero hari abakristu kugeza ubu babizirikana bakaba batwoherereza kuri Mobile Money, mu rwego rwo gushyigikira imirimo y’abasaseridoti ni iyo mirimo y’ubutumwa, kandi niyo hagize uzana ituro ry’abakene kuko buriya tuba tunazirikana n’abakene batugana bashonje, gusa ntabwo turashyiraho uburyo bufatika ubu bikorwa n’abakristu babizirikana.”
Yavuze ko abakirisitu akenshi baba bafite nimero za Padiri Mukuru “Uko n’ubundi bamuhamagara bamwiyambaza kuri serivisi zinyuranye umwe umwe, ni nako babikora gusa turi gutekereza uko twabinoza.”
Umushumba wa Diyosezi ya Gahini mu Itorero ry’Abangilikani, Dr Gahima Manasseh we yavuze ko kuva amateraniro yo mu ruhame ahagaritswe basabye abakristu kongera uburyo bwo gusenga nubwo bari iwabo mu rugo kandi birinda kujya mu ruhame.
Ku kijyane n’uburyo bakiramo amaturo yagize ati “Nta ngamba twagifatiye kuko siyo y’ingenzi, duhuzwa n’abakristu no kubabwira ijambo ry’Imana no kubakangurira iby’agakiza, iyo hagize ushaka kuyatanga akoresha Mobile Money kuko ababitsi b’amaparuwasi barazwi.”
Umuyobozi w’Itorero Foursquare Rwanda, Dr Bishop Fidèle Masengo, we yabwiye IGIHE bo bari gukoresha YouTube na Facebook y’Itorero mu kugeza ubutumwa bwiza ku bakristu.
Ku kijyanye n’uburyo bakira amaturo yagize ati “Dufite itangazo riba rinyura hasi ryereka abantu uburyo batangamo amaturo bifashishije Mobile Money na konti z’urusengero gusa ntabwo tubitindaho cyane kuko abantu batari kuza mu rusengero.”
Mu itangazo ryashyizwe hanze n’Itorero ry’Abadiventisiti b’Umunsi wa Karindwi ryashyizweho umukono na Pasiteri Habyarimana Jean François rivuga ko ku isabato buri muryango uzateranira mu rugo, kandi gahunda zose nk’uko zikorwa ku isabato zizakurikizwa (ishuri ryo ku isabato, indirimbo, gutanga icyacumi n’amaturo…)”
Rikomeza rigira riti “Buri muryango ni itorero ayo maraporo azashyikirizwe abayobozi b’igihande nabo bayageze ku mubitsi. Abatabona uko bahura n’umubitsi w’itorero ariko bakaba babona uburyo bagera kuri banki, turabaha numero za konti mwashyiraho ibyera by’Uwiteka mwakoresha n’ubundi buryo bw’ikoranabuhanga.”
Kugeza ubu Minisiteri y’Ubuzima imaze gutangaza ko mu Rwanda abantu 11 ari bo bamaze kugaragaza ibimenyetso by’uko banduye icyorezo cya COVID-19 giterwa Coronavirus.
Abaturarwanda bose bakaba basabwa gukomeza kwitwararika, bakurikiza amabwiriza y’inzego z’ubuzima hibandwa cyane cyane ku gukaraba intoki, kwirinda kujya ahantu hateraniye abantu benshi no kwirinda ingendo zitari ngombwa.
",https://m.igihe.com/iyobokamana/amadini/article/amadini-yahinduye-umuvuno-mu-misengere-no-kwakira-amaturo-y-abayoboke,Gospel
Kigali: Yibye igikoresho gitagatifu ‘Ostensoir’ muri Kiliziya azi ko ari zahabu,"Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Mu gitondo cyo kuri uyu wa Gatatu tariki ya 26 Gashyantare 2020, nibwo uwo musore yahengereye umukirisitu wa nyuma wari muri iyi Paruwasi ya Gikondo asohotse, na we ahita yinjira yiba Ostensoir.
Padiri wa Paruwasi ya Gikondo, Rwasa Chrysante, yabwiye IGIHE ko uwo musore yibye iki gitereko cy’isakaramentu azi ko abonye zahabu.
Yagize ati “Umusore yaje ejo mu gitondo mbere ya misa aterura isakaramentu aragenda. Nta bantu bari barimo, yacunze uwa nyuma asohotse muri ako kanya aragenda arayitwara.”
Rwasa yavuze ko bahise bamenyesha inzego z’umutekano kandi ngo hari amakuru y’ibanze ashobora gutuma uwibye icyo gikoresho afatwa.
Yavuze ko abajura bakunze kwiba za Ostensoirs bakeka ko ari zahabu y’umwimerere, nyamara ziba zikozwe muri zahabu y’umwomekano.
Ostensoir yibwe ifite agaciro kari hagati y’ibihumbi 600 na miliyoni 1 y’amafaranga y’u Rwanda.
",https://m.igihe.com/iyobokamana/article/kigali-yibye-igikoresho-gitagatifu-ostensoir-muri-kiliziya-azi-ko-ari-zahabu,Gospel
Itorero Angilikani mu Rwanda ryemeje ishyirwaho rya Diyoseze nshya n’Umwepisikopi wayo wa mbere,"Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Byemejwe n’inama y’Inama y’Abepisikopi (House of Bishops ) yateraniye mu Karere ka Musanze muri Diyoseze ya Shyira ku wa Gatanu tariki 15 Gashyantare 2020.
Itangazo ryashyizweho umukono n’Umwepisikopi Mukuru w’Itorero Angilikani mu Rwanda, Dr.Laurent Mbanda ryerekana ko byo iyo nama yemeje harimo gushyiraho Diyoseze ya Karongi izaba igizwe n’iyahoze ari Intara ya Kibuye.
Iyo nama yanatoye uzaba Umwepisikopi wa mbere w’iyo Diyoseze nshya Rev. Jean Pierre Methode Rukundo uzimikwa ubwo izaba itahwa ku mugaragaro ku itariki ya 31 Gicurasi 2020.
Itorero rya Angilikani rifite abayoboke barenga miliyoni imwe kuva ritangiye mu Rwanda mu 1992 ryari rigizwe na Diyosezi 11, ubu zikaba zibaye 12.
Rev. Jean Pierre Methode Rukundo afite impamyabumenyi ihanitse muri Tewologiya n’Iterambere (Theology and Development) yayikuye i Nairobi muri Kenya.
Yakoze imirimo itandukanye harimo kuba Pasitoro muri za Paruwasi, kuyobora ishami ry’iterambere muri Diyosezi ya Shyogwe. Ubu ni Umunyamabanga Mukuru w’Itorero Anglikani ry’u Rwanda.
Kubera ubuzima bubi yakuriyemo nyuma y’uko ababyeyi be batandukanye afite imyaka ine bigatuma amara umwaka mu buzima bwo ku muhanda ariko akaza kugira amahirwe ya kabiri yamufashije kwiga, Rev. Jean Pierre Methode Rukundo yashinze umuryango yise amahirwe ya kabiri “Second Chance Rukundo Ministry” ufasha abagize ibibazo bitandukanye kongera kugaruka mu buzima.
",https://m.igihe.com/iyobokamana/amadini/article/itorero-angilikani-mu-rwanda-ryemeje-ishyirwaho-rya-diyoseze-nshya-n,Gospel
Korali Iriba y’i Huye igiye kwizihiza isabukuru y’imyaka 25 imaze mu ivugabutumwa,"Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Iyi korali yashinzwe ku wa 15 Gashyantare 1995, yatangijwe n’abantu 18. Izina ryayo ryamenyekanye cyane mu ndirimbo zirimo ‘‘Nta kibasha’’, ‘‘Witinya’’, ‘‘Turiho ku bw’ubuntu’’, ‘‘Urakomeye’’ na ‘‘Icyampa’’.
Mu kwizihiza isabukuru y’imyaka 25 imaze ishinzwe, Korali Iriba yatangije ibikorwa byagutse byiswe “IribaWeek” bibanziriza ibyo birori biteganyijwe ku wa 16 Gashyantare 2020.
Korali Iriba yinjiye mu cyumweru cy’ibikorwa bibimburira isabukuru y’imyaka 25 biteganyijwe ku 3-9 Gashyantare 2020. Ni icyumweru cyateguwemo ibikorwa byo kubakira ubwiherero imiryango itanu itishoboye n’ibindi bikorwa by’urukundo.
Abajijwe impamvu bahisemo kubakira abatishoboye, Umuyobozi wa Korali Iriba, Mukasine Jeanne D’arc, yavuze ko bifuje kuvuga ubutumwa mu bikorwa.
Yagize ati “Twahisemo noneho kuvuga ubutumwa mu bikorwa kuko binazamura imibereho y’abantu, iki gikorwa kizakomeza n’ibindi twateguye.’’
Biteganyijwe ko ku wa 15 Gashyantare, Korali Iriba izagira umwiherero wo gushima Imana, naho ku wa 16 Gashyantare 2020 kuva saa Munani, ikore igitaramo cy’amashimwe akubiye muri Zaburi ya 107, kizabera ku rusengero rwa ADEPR Taba mu Karere ka Huye.
Abazacyitabira bazataramirwa na Korali Iriba ifatanyije na Korali Itabaza. Umuvugabutumwa uzakibwirizamo ni Umuvugizi wa ADEPR, Karuranga Ephrem.
Mu myaka 25, Korali Iriba ishima buri wese wagize uruhare mu kugira ngo umurimo ukomeze gutera imbere.
Korali Iriba igizwe n’abarenga 130 bari mu byiciro bitandukanye biganjemo abatuye mu duce two mu Mujyi wa Huye turimo Matyazo no ku Itaba n’abakorera mu bindi bice by’igihugu.
Mu myaka 25 imaze mu ivugabutumwa, Korali Iriba yashyize hanze album enye z’amajwi n’eshatu z’amashusho.
",https://m.igihe.com/iyobokamana/ibiterane/article/korali-iriba-y-i-huye-igiye-kwizihiza-isabukuru-y-imyaka-25-imaze-mu,Gospel
"Gatsibo: Umupasiteri n’Umubwiriza barwaniye mu materaniro, harakekwa ko bapfuye amaturo","Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Amakuru agera kuri IGIHE aravuga ko abo bagabo barwaniye imbere y’abayoboke b’ishami ry’Itorero Inkuru Nziza, riherereye mu Murenge wa Ngarama mu Karere ka Gatsibo.
Abakristu bahise batabaza inzego z’umutekano, ubu abo bagabo bombi bacumbikiwe kuri Sitasiyo y’Urwego rw’Ubugenzacyaha ya Ngarama.
Umunyamabanga Nshingwabikorwa w’Umurenge wa Ngarama Rugaravu Jean Claude yabwiye IGIHE ko basanze bapfa amakimbirane bari bafitanye ashingiye ku kutubahana nubwo hari amakuru avuga ko baba bapfuye amaturo.
Ati “Barwanye bari bafitanye amatiku mu Itorero ryabo yo gusuzugurana, ejo rero barashwanye barwanira mu rusengero bari mu materaniro.”
Yavuze ko abakristu bahise babatabaza nk’inzego z’ibanze bafatanyije n’iz’umutekano basanga koko bari gushwana.
Ati “Twahise tuhagera abakristu badutabaje, dusanga barimo bashwana birumvikana bagombaga guhita bafatwa bagafungwa kuko bari bateje amakimbirane mu bakristu.”
Rugaravu yabwiye IGIHE ko iryo shami ry’itorero Inkuru Nziza bari baranarifungiye urusengero rikoreramo kubera rutujuje ibyangombwa, nyuma riza gukomeza amateraniro rwihishwa.
Ati “Ni itorero ubona ritanashinga twari twaranarifunze nyuma biza kugaragara ko baje kugenda bagasubiramo bataratubwira ariko ntabwo bapfa amaturo kuko si itorero rifatika. Barafunzwe bari muri RIB Ngarama.”
Rugaravu asaba abaturage kwirinda amakimbirane ariko na none afatiye kuri iryo torero asaba abakristu gusengera mu nsengero zujuje ibyangombwa.
Si ubwa mbere humvikana imirwano mu bayoboke b’itorero ry’Inkuru Nziza kuko nko mu 2017 abayobozi baryo bo mu Karere ka Ngoma ahitwa ku Cyasemakamba bafatanye mu mashati barwanira imbere y’imbaga y’abayoboke yari yagiye kumva ijambo ry’Imana bapfa amaturo no kuba bamwe barimuwe bakanga kujya aho bimuriwe bitwaje ko nta maturo atubutse ahaboneka.
Icyo gihe bamwe baranakomeretse kuko byageze n’aho bakristu bajya muri iyo mirwano yashyamiranyije abari bahasanzwe n’abari bahimuriwe.
Amakimbirane mu matorero akomeje kuvugwa no mu bindi bihugu. Mu minsi ishize mu mujyi wa Mombasa, muri Kenya, Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
",https://m.igihe.com/iyobokamana/amadini/article/gatsibo-umupasiteri-n-umubwiriza-barwaniye-mu-materaniro-harakekwa-ko-bapfuye,Gospel
I Kibeho ku butaka butagatifu hagiye kubakwa Bazilika,"Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Nyuma y’aho Igishushanyo mbonera cyerekana imiterere y’iyi Basilika kigiriye hanze, kuwa 9 Mutarama Ubuyobozi bw’Akarere ka Nyaruguru n’ubwa Kiliziya Gatolika bwahuye n’abazayubaka kugira ngo harebwe uburyo imirimo yo kuyubaka izashyirwa mu bikorwa.
Umuyobozi w’Akarere ka Nyaruguru Habitegeko François yavuze ko imirimo y’ibanze yo kubaka iyi Bazilika igeze kure ndetse ko mu 2021 izaba yuzuye.
Yagize ati “Izuzura mu Ugushyingo 2021. Imirimo y’ibanze irimo iy’inyigo no gushyiraho ikigega kigamije gukusanya inkunga yararangiye”.
Iyi Bazilika izaba yubatse ku butaka butagatifu bw’i Kibeho busanzwe bugendererwa n’Abakirisitu batari bake kubera amabonekerwa yahabereye mu myaka ya 1980.
Kuri ubu inzego zose bireba zarangije gusuzuma ibikenewe, bikaba biteganyijwe ko imirimo yo kubaka iyi Bazilika izatwara amafaranga y’u Rwanda agera kuri miliyari 70.
Binyuze kuri Twitter, ubuyobozi bw’Akarere ka Nyaruguru bwasabye abikorera gushora imari muri Nyaruguru, cyane cyane mu bijyanye n’ibikorwa remezo by’ubukerarugendo n’amahoteli.
Ubuyobozi bw’Akarere ka Nyaruguru buvuga ko kandi iyi Bazilika izaba ifite ibindi bikorwa remezo birimo inzu z’amacumbi zishobora basanzwe bagenderera aka karere buri mwaka mu ngendo z’iyobokamana, by’umwihariko abaza ku munsi wizihizwaho kujya mu ijuru kwa Bikira Mariya.
Tariki 28 Ugushyingo 1981, ni bwo Bikira Mariya yabonekeye umukobwa wa mbere witwa Mumureke Alphonsine wigaga mu Rwunge rw’Amashuri rwa Mère du Verbe i Kibeho.
Nyuma y’umwaka umwe, yongeye kubonekera uwitwa Mukamazimpaka Anathalie, nyuma yongera kubonekera Mukangango Marie Claire na bo bigaga kuri iryo shuri. Bose yabahaga ubutumwa bagomba kugeza ku batuye Isi.
",https://m.igihe.com/iyobokamana/article/i-kibeho-ku-butaka-butagatifu-hagiye-kubakwa-bazilika,Gospel
"Iki cyorezo cyagaragaje ko nta gihangange, dukeneye ubufasha bw’Imana- Mgr Kambanda","Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Musenyeri Kambanda yabitangarije IGIHE kuri iki Cyumweru, mu gihe abayoboke ba Kiliziya Gatolika bizihiza umunsi wa Mashami bazirikanaho umunsi Yezu Kristu yinjiraga mu Murwa wa Yeruzalemu nk’Umwami, abaturage bakamusasira imyenda yabo.
Mgr Kambanda yavuze ko muri Kiliziya Gatolika ari umunsi ukomeye cyane batangiriraho icyumweru gitagatifu.
Ati “Ni icyumweru gikomeye mu mateka y’ukwemera kwacu. Ni icyumweru kitwinjiza muri Pasika nyir’izina nyuma y’iminsi 40 tumaze mu gisibo twibuka ububabare bwa Nyagasani, ari n’igihe cyo kwihana kugira ngo dushobore gutunganira Imana.”
Mu bihe bisanzwe, umunsi nk’uyu abakirisitu baturutse imihanda yose babaga bari mu nsengero bafite amashami y’imikindo bishimira kwakira Yezu nk’umwami wabo.
Kuri iki Cyumweru si ko biri bugende kuko abaturarwanda bari mu ngo zabo, bubahiriza amabwiriza yashyizweho na Guverinoma yo kwirinda icyorezo cya coronavirus gikomeje guhitana imbaga hirya no hino.
Kuba abantu bari mu ngo, Musenyeri Kambanda ntabibonamo ikibazo ahubwo avuga ko ari umwanya mwiza wo gusenga batakambira Imana kugira ngo itange ubufasha mu gutsinda Coronavirus kuko abatuye Isi bananiwe.
Ati “Kuguma mu nzu biduha umwanya wo gusenga cyane cyane no kubona ko Imana ariyo ifite ububasha. Iki cyorezo cyagaragaraje ko nta mukuru, nta muto, nta gihangange. Ko nta mukire, nta mukene, twese twicisha bugufi. Abafite ubushobozi n’intwaro zikomeye ntawe ushobora kukirwanya ngo agitsinde, bigaragara ko dukeneye ubufasha bw’Imana.”
Yavuze ko kuba ibihe bya Pasika bisanze abakirisitu bari mu ngo zabo, nta mpungenge biteye ku kwizihiza uwo munsi Yezu yatsinzeho urupfu, ngo kuko n’Abiyisilaheli bizihirizaga Pasika mu ngo iwabo.
Ati “Pasika Abiyisilaheli buri umwe yayizihirizaga mu rugo rwe, ngo Imana ibakingire urupfu baraye iri bubakure mu bucakara mu Misiri. Urugo rwarateranaga rukizihiza Pasika, rugasangira intama ya Pasika. Biratwibutsa rero ko natwe dushobora kwizihiza Pasika mu ngo zacu, umukuru w’umuryango agateranya umuryango, agasenga bakumva ijambo ry’Imana.”
Ni ibihe byo kuzirikana ba nyakabyizi…
Gusabwa kuguma mu ngo, hari abo byabereye ihurizo cyane abaryaga ari uko bavuye gukora, bazwi nka ba nyakabyizi.
Leta yashyize uburyo bwo gufasha abantu nk’abo badafite icyo barya muri ibi bihe, ariko siko bigera kuri buri wese bitewe n’ubwinshi bw’abakeneye ubufasha.
Musenyeri Kambanda yavuze ko muri ibi bihe, abakirisitu bafite ubushobozi bakwiriye kugoboka bagenzi babo batishoboye, bakagendera ku byo amategeko y’Imana abasaba.
Ati “Urukundo rwa kivandimwe ari ryo tegeko rikuru ry’Imana rudusaba ko tumenya abaturanyi, ba Lazaro b’abakene duturanye tukabasangiza ku byo dufite bityo Imana yatwoherereje umwana wayo akemera kutubera igitambo ngo adutsindire urupfu, inaduherekeze mu gutsinda urupfu n’iki cyorezo cyugarije isi.”
Yavuze ko no ku rwego rwa Kiliziya Gatolika, batangiye gushishikariza imiryango remezo gukusanya inkunga, abishoboye bagafasha abakene.
Umuryango ufasha, Caritas wa Kiliziya Gatolika nawo watangiye kwegeranya inkunga y’ibiribwa bikagezwa muri Paruwasi zitandukanye kugira ngo abatishoboye bagobokwe muri ibi bihe.
Musenyeri Kambanda yavuze ko bahereye cyane mu bice by’imijyi kuko ariho hakenewe ubufasha kurusha ahandi.
Ati “Niho bibabaje cyane kuko mu cyaro ho iyo umuntu afite urutoki munsi y’urugo, umurima w’imyumbati cyangwa uw’ibijumba, ntabwo aba amerewe nabi nk’uri hano mu mujyi. Turashishikariza abari mu cyaro mu mirima guhinga kuko iki ni igihe cyo guhinga , ntibibacike kugira ngo ejo bazaramire n’abandi.”
Kugeza kuri uyu wa Gatandatu tariki 4 Mata 2020, Minisiteri y’Ubuzima mu Rwanda yagaragazaga ko umubare w’abanduye coronavirus umaze kugera ku 102, mu gihe ku isi hose basaga miliyoni imwe. Bane nibo bamaze gusezererwa mu bitaro mu Rwanda.
",https://m.igihe.com/iyobokamana/article/iki-cyorezo-cyagaragaje-ko-nta-gihangange-dukeneye-ubufasha-bw-imana-mgr,Gospel
Icyo Imana idushakaho muri ibi bihe bya Pasika,"Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Iki cyumweru kandi kitwinjiza mu cyumweru gitagatifu aho tuzirikana ku mateka y’ugucungurwa kwacu, cyane cyane mu minsi nyabutatu ibanziriza Pasika: Uwa Kane Mutagatifu aho turarikirwa kuzazirikana ku isangira rya nyuma n’umwami wacu Yezu Kristu. Ku wa Gatanu Mutagagatifu nk’umunsi w’ubutayu no kuzirikana ku mpamvu yo kwifatanya bucece na Yezu Kristu muri iyo nzira y’umusaraba izatugeza ku gutsinda. Naho ku wa Gatandatu mutagatifu duhimbaza igitaramo cya Pasika kitwinjiza mu kuzirikana ku Izuka rya Kristu ari naryo shingiro ry’ukwizera kwacu, kuko nk’uko Pawulo Mutagatifu abivuga “niba Kristu atarazutse, ukwemera kwacu kwaba ari amanjwe” (Reba 1Kor 15, 17).
Iki gihe kandi cyo kwitegura Pasika, kije mu gihe isi yose iri mu bihe bidasanzwe byo guhangana n’icyorezo cya Coronavirus, aho abantu bakomeje gupfa ari benshi hirya no hino ku isi. Ni igihe cyo kwiyinjiramo buri wese ukwe kugira ngo azabashe guhimbaza Pasika neza. Kimwe mu byatuma duhimbaza Pasika neza ni ukwisuzuma, tukamenya ko turi abanyabyaha, tugasaba imbabazi Imana n’abo twahemukiye kandi buri wese akiyunga n’umutima we.
Igihe cy’ububabare cyegereje, Yezu yajyanye na bake mu bigishwa be ku musozi gusenga. Arababwira ati “Umutima wanjye urashavuye byo gupfa, Nimugume aha kandi mube maso hamwe nanjye mu gihe ngiye gusenga” (Mt 26, 38). Yezu agarutse yasanze basinziriye, abwira umwe muri bo witwa Petero ati“Ni ibyo byawe, ntiwashoboye kuba maso nibura isaha imwe hamwe nanjye!” (Mt 26, 41). Yezu yarebye ukuntu bananiwe arababwira ati“Umutima w’Umuntu uharanira ibyiza ariko umubiri ukagira imbaraga nke”!
Ni nk’aho yakavuze ati “Yooo! Nabo bifuzaga kugumana nanjye muri ibi bihe ariko dore barananiwe”. Yarongeye ajya gusenga ubwa kabiri na none ariko asiga abakanguye ngo bagerageze babe maso. Agarutse nabwo asanga barasinziriye, umugono ari wose! Icyakora arabihorera kuko ngo yabonaga amaso yabo aremerewe! Asubirayo ubwa gatatu, agarutse asanga bamwe basinziriye abandi bakirwana n’ibitotsi, arababwira ati “Noneho nimusinzire muruhuke”! Nuko abaguma iruhande kugeza igihe bukereye. (Reba Mt 26, 45-46).
Turasabwa kugumana n’Imana mu isengesho
Muri ibi bihe bikomeye Nyagasani aradusaba kumuguma iruhande. Tukagumana na we nibura isaha imwe mu isengesho buri munsi aho turi mu ngo zacu, kugira ngo tutagwa mu bishuko bitandukanye: Kwiheba, kugira ubwoba, kwiba, kwandavura, ubugugu, ubwikunde, intonganya n’ibindi.
Turi abanyantegenke:
Imana izi neza intege nke zacu, iyo tunaniwe iratwihanganira. Kugira ngo tuzahimbaze Pasika neza, twisuzume tutihenze, twicuze ibyaha byacu kuko burya turi abanyantegenke nk’uko Pawulo Mutagatifu abivuga ati“Kuko icyiza nifuza ntagikora, naho ikibi ntashaka akaba aricyo nkora” (Rm 7, 19). Iki gihe turimo ni icyo kwigorora n’Imana, n’abavandimwe bacu ndetse no kwiyunga n’umutima wacu. Turi abanyantege nkeya kandi buri wese yifitemo umusemburo wo gusenyuka kwe. Twicuze, koko burya nta mahoro y’umunyabyaha udashaka kubivamo.
Icyubahiro cy’isi ni icy’akanya gato
Byinshi mu bicumuza bene muntu ni ugushakisha ubutunzi, gushakisha imbaraga zishingiye ku cyubahiro n’ibindi.
Igihe turimo kirimo isomo rikomeye: Yezu yatemberejwe mu mujyi wa Yeruzalemu, bamuririmbira ngo “Hozana, nihasingizwe uje mu izina rya Nyagasani”! Ngo “niwe Mwami wa Israel, inkomoko nyacyubahiro ya Dawudi”! Nyamara ntibyamaze kabiri, baramushushubikanye ngo akwiye urwo gupfa! Maze abo yagaburiye bagahaga bamwicisha inzara, abo yahaye Divayi nziza bagatangara bo bamuha Divayi irura! Abo yakijije uburwayi bamutera inguma umubiri wose!
 Ibyo dukora byose dushakishe ubukungu mu ijuru kuko isi yo ntigira inyiturano. Tubitse ubukungu bwacu aho imungu zitagera. Ubibuko nyabwo buri mu mutima wita ku bandi kandi udategereje gushimwa nabo.
Iki ni igihe cyo kubabazwa n’ikibi twakoze
Bavandimwe, iki ni igihe cyo kubabazwa n’ikibi cyaturutse mu ruhande rwacu. Usanga kenshi hari igihe twigira “abahigi b’ibyaha by’abandi”, tukabangukirwa no gucira abandi imanza aho kwikebuka ngo buri wese yirebe atihenze maze ababazwe n’ikibi yakoze kabone n’iyo nta wundi muntu waba ukizi.
 Hari abantu twakuraho isomo dusanga mu Ivangili ya Matayo hari hati “Umutegeka hamwe n’abasirikare be barindaga Yezu, babonye umutingito w’isi n’ibyari bibaye, bagira ubwoba bwinshi baravuga bati: “Uyu koko yari Umwana w’Imana!” (Mt 26, 54).
Dusenge:
Nyagasani Mana, wavuze ko abakomera ku Ijambo ryawe batazakorwa n’ikimwaro (Reba Yh 8, 51 na Zab 22), muri ibi bihe twugarijwe n’icyorezo gikomeye cya Coronavirus gihuriranye no kwitegura Pasika, duhe umutima wo kukugarukira, umutima wo kwiyunga nawe, umutima wo kwiyunga n’abavandimwe bacu ndetse no kwiyunga natwe ubwacu. Turi abantu ntabwo turi abamalayika, aho twaguye tubyutse dukomeze urugendo. Aho turwaye udukize, ni wowe Muganga utagira gisumbwa, tabara abana bawe bari mu kato cyangwa ubundi bubanare buzwi nawe wenyine, uri imbabazi zimenya imbabare.
Turinde ubwoba no kwiheba. Bana natwe ibihe byose, by’umwihariko muri iki cyumweru gitagatifu twinjiyemo maze uko dusangiye ububabare bwa hano ku isi, tuzanasangire nawe ibyishimo by’izuka. Tubisabye twizeye, ku izina ry’Imana Data na Mwana na Roho Mutagatifu, Amen!
Padiri Victor AMERIKA

",https://m.igihe.com/iyobokamana/article/icyo-imana-idushakaho-muri-ibi-bihe-bya-pasika,Gospel
Gisèle Precious yasohoye indirimbo ‘Mbega Urukundo’ yibutsa ab’Isi ko hari uwabitangiye,"Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Gisèle Precious ari mu bahanzi bahimbaza Imana b’igitsina gore mu babarizwa mu Itorero rya ADEPR, bari gukora cyane. Indirimbo ye nshya ‘Mbega Urukundo’ yatunganyijwe na Producer Clement The Guitarist mu buryo bw’amajwi.
Uyu muhanzi yabwiye IGIHE ko yayanditse ashaka gutanga ubutumwa bwibutsa abantu urukundo Yesu yakunze ab’Isi kandi badakwiriye.
Yagize ati “Ni indirimbo nziza ikangurira abantu gufatanyiriza hamwe kuririmba urwo rukundo kugira ngo n’abatararumenya barumenye!’’
Gisèle Precious yavuze ko mu gihe hakomeje gukazwa ingamba zo kurwanya Coronavirus yugarije Isi, bikwiye ko baniyubaka mu buryo bw’umwuka.
Ati “Turusheho no gufata izindi ngamba zubaka ubugingo bwacu turushaho kwegere Imana, gusenga cyane kandi ntiduterwe ubwoba n’ibiriho ngo bitwibagize n’ibindi bikomeye Imana yatunyujijemo ntibiduhitane.’’
Mu mishinga ye, Gisèle Precious arateganya gukora indirimbo nyinshi no gutegura ibitaramo mu bice bitandukanye by’igihugu bijyanye n’uko Uwiteka azamushoboza.
Izina rya Gisèle Precious ryatangiye kumenyekana mu ruhame mu 2018 ubwo yatumirwaga mu gitaramo cyo gutangiza iserukiramuco rya Gikirisitu ryiswe “Rabagirana Worship Festival” ku wa 4 Ugushyingo 2018.
Icyo gihe uyu mukobwa waserukanye gitari ye, akayicuranga bya gihanga yishimiwe na benshi, banyurwa n’umuziki we.
Tariki ya 16 Kamena 2019 yongeye kwandika amateka mashya mu rugendo rwe rwa muzika kuko nibwo yakoze igitaramo cye cya mbere cyiswe “Imbaraga Live Concert” cyabereye kuri ADEPR Gisenyi.
Nsabimana Precious yatangiye kuririmba akiri umwana. Urugendo rw’ubuhanzi ku giti cye yarutangiye mu 2017. Asengera muri ADEPR Gatenga ndetse umubyeyi we ni pasiteri muri iri torero. Kuva atangiye umuziki amaze gushyira hanze indirimbo zirindwi zirimo “Imbaraga z’amasengesho”, “Urampagije”, “Niwe”, “Inzira zayo” n’izindi.
Mu mwaka ushize kandi Precious yatangije Anointed Band, itsinda rihuriyemo abakobwa n’abagore bahimbaza Imana. Yaserutse bwa mbere iririmba muri Rabagirana Worship Festival yabereye muri Dove Hotel ku Gisozi ku wa 10 Ugushyingo 2019.
 	Umva Mbega Urukundo ya Gisèle Precious
",https://m.igihe.com/iyobokamana/article/gisele-precious-yasohoye-indirimbo-mbega-urukundo-yibutsa-abantu-ko-hari,Gospel
Burya dusangiye gupfa no gukira!,"Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Iki cyorezo cyadushyize ku munzani w’ubuzima kandi cyitwereka ko iby’ingenzi ari ibyo duhuje kurusha ibidutandukanya.
Abakomeye n’aboroheje, abami n’abatware bahuje icyifuzo n’aboro! Twese turasaba Imana kubaho. Intambara zari zarananiranye zerekanye ko burya turwaniraga ubusa, nazo ziraceceka! Twese twabonye akanya ko kwitekerezaho, maze tubona ko dusangiye gupfa no gukira koko!
Dusangiye gukira: Twese twaremwe mu ishusho y’Imana kandi iduha Ubuhanga, Ubwenge, ubwigenge n’umutima ukunda kugira ngo tubashe gukora ugushaka kwayo, harimo kugenga ibindi biremwa no kubana neza mu rukundo n’abandi. Twese twaremewe gusingiza Imana no kubana nayo (Reba Yh 17).
Dusangiye gupfa: Dusangiye gupfa nk’uko dusangiye ingaruka z’icyaha cy’inkomoko. Kuva ubwo Muntu yasuzuguraga Imana, agashaka kunganya ubwenge nayo ndetse akumva ashaka no kuyirusha, Imana yamusubije mu mwanya we ariko iranamuhana. Bityo aba asemeye bene muntu twese.
Uhoraho abwira umugore ati “Nzongera imiruho yawe igihe utwite, maze uzabyare ubabaye, uzahora wifuza umugabo wawe”. None se Babyeyi babyaye, ni nde wabyaye atababaye cyangwa atamennye amaraso? Kuva ubwo twese dusangiye gupfa no gukira. (Intg 3, 16).
 Uhoraho abwira n’umugabo ati ‘Kuko wansuzuguye, Umugati wawe uzawurya wiyushye akuya kugeza ubwo uzasubira mu gitaka, kuko ari cyo wavuyemo. Koko rero uri umukungugu, kandi uzasubira mu mukungugu”. (Intg 3, 17-19). Ibi se ntitubihuriyeho, ntiturya ari uko twiyushye akuya? Nyamara tujye twibuka ko dusangiye gupfa no gukira.
Iki gihe rero si igihe cyo gushakisha inkomoko y’icyorezo gusa ahubwo ni igihe cyo gufashanya nk’abahuje gupfa no gukira. Niba twese duhuje ibibazo niduhuze no gushakisha ibisubizo, cyane cyane twita ku mbabare n’abatishoboye. Ni igihe kandi cyo kugendera mu gushaka kw’Imana!
Bavandimwe nk’uko tubibonye umubabaro n’ibyago byacu byakomotse ku gusuzugura Imana; aho umuntu wa mbere yihaye gushaka kuresha nayo! N’uyu munsi hari ibyo tubona ukabona ko Muntu yagiye ashyira imbere ubuhanga, ubwenge bwe ndetse agakora ibyo yishakiye aho kugira ngo byose bigende uko Imana yabigennye.
Dukomeze gusenga twizeye ngo Imana idukize ibyaha byacu kandi iturengere idukize iki cyorezo.
Dusenge Nk’uko Uhoraho yabibwiye Dawudi ati “Ntacyo ntagukoreye niba kandi bidahagije nzongeraho n’ibindi (2 Sam 12, 7-8) Natwe, turagushimira Nyagasani kubera ibyiza byose wadukoreye ariko kandi tugarutse imbere yawe n’umutima unyuzwe nabyo, tunagusaba ngo wongereho n’ibindi byiza, utugirire Impuhwe maze udutabare ikibi cyugarije isi. Ni wowe wivugiye ngo igihe kirageze ngo ndengere umuryango wanjye: turengere nk’uko warengeye Daniyeli ukamukura mu rwobo rw’intare zishonje, nk’uko warengeye abayisiraheli bakurikiranywe n’ingabo za Farawo.
 Dutabare nk’uko watabaye Pahulo mu Nzu y’imbohe, maze inzugi z’uburoko zigafunguka, turwanirire ishyaka nk’uko warirwaniriye abavandimwe batatu (Meshaki, Sadaraka na Abedenego) baciriwe urwo gupfa, bakarohwa mu muriro ugurumana ariko ukohereza umumalayika wawe agatemberana nabo mu muriro, maze bose bagatangarira izina ryawe. Ubwo twiyemeje kukugarukira no kongera kukubera abana, ngwino utubere Imana, natwe tuguhoranire icyubahiro hejuru ya byose. Ku bwa Yezu Kristu Umwami wacu. Amen”.
",https://m.igihe.com/iyobokamana/article/burya-dusangiye-gupfa-no-gukira,Gospel
Amasengesho dusengera mu rugo muri ibi bihe Imana irayumva?,"Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Kuri ubu abayobozi bari kudusaba kuguma mu rugo, hari uwakwibaza ati “ese ubu ko ntari mu Kiliziya cyangwa mu rusengero Imana yanyumva? Cyane rwose! Na Yezu igihe cyarageze yerekana ko ufite ukwemera yakirizwa aho ari ho hose.
Mu gihe natwe twugarijwe n’icyorezo, tumeze nka ziriya mpumyi ebyiri tumaze kumva, amasengesho yabaye menshi, turatabaza tuti ""Nyagasani tugirire impuhwe"". Nk’uko aha Yezu yicekekeye, natwe turabona ntacyo ari gukora. Bamwe batangiye kurambirwa, nyamara nyagasani aradusaba gukomeza kugendana na we.
Nitugera mu ngo zacu, twicarane na we dutuze, nta kabuza natwe aratubaza ati “Mwemera ko nshobora guhagarika iki cyorezo” Dusubirize rimwe nka za mpumyi duti “Yego Nyagasani urabishoboye”.
Nyagasani aratwibutsa ku buryo bwa gihanuzi ko yaduhaye Yezu Kristu ngo abe ikimenyetso cy’urukundo rwe ruhoraho iteka rwagati muri twe. Ni “Emanweli”. Imana hamwe natwe mu bihe byose n’ahantu hose.
Zaburi ya 40, iratumurikira mu gufata umugambi ukwiye, iti “ngaha ndaje Nyagasani niyemeje gukora ibigushimisha”. Iki gihe turimo ni icyo gusanga Imana kurushaho dukora ibiyishimisha.
Bavandimwe, mu ibaruwa yandikiwe Abaheburayi (Heb 10, 4-10), aratwibutsa ko ibitambo by’amaraso y’ibimasa na za Ruhaya bitakuyeho ibyaha byacu, ahubwo ko twacungujwe amaraso y’igiciro gikomeye. Ya maraso ya Kristu yameneye ku musaraba. Kristu ni Alufa na Omega, ni we Ntangiriro n’iherezo . Ni we wenyine ushobora kuturengera kuko ari cyo cyamuzanye.
Muri Yohani: 10, 10 Yezu ubwe agira ati “Nazanywe no kugira ngo mugire ubuzima kandi mubugire busendereye.” Niwe kandi ukomeza agira ati “Nyagasani abo wampaye bakomeze mu bumwe... Singusabye kubakura ku isi ahubwo ndagusabye ngo ubarinde ikibi” (Reba Yh 17, 14-21).
Muri Luka 1, 26-38, Bikiramariya yakiriye ibyari bimubayeho byo gusama kandi yari yifitiye izindi gahunda zo kubana n’uwo yakunze. Mbese umuntu yavuga ko Imana yamuvangiye, natwe rero twemere ko Imana ituvangira. Bikiramariya yabyakiranye ukwemera agira ati “Yego Nyagasani”. Maze n’ibyo ubwenge bwa muntu bwakumva ko bidashoboka ati “Koko nta kinanira Imana”!
Bavandimwe, natwe twari dufite gahunda nyinshi muri uyu mwaka, none zose zarahagaze, nimureke ibi tubishakemo umugambi w’Imana kuri twe kandi twizere ko ntakinanira Imana.
Dusenge: Nyagasani Mana, si ubwa mbere waba utabaye abantu ukabasubiza ubuzima, umunezero n’ibyishimo, nk’uko wohereje umwana wawe ku isi ngo acungure abantu. Turengere, twizeye impuhwe zawe muri ibi bihe turimo.
Mubyeyi Bikiramariya, duhakirwe ku Mana, wowe wamenye ugushaka kwayo kare kandi ugahamya ko nta kinanira Imana. Nk’uko wadusuye iwacu i Kibeho mu Rwanda ugaragara nk’uduhangayikiye cyane, duhangayikire na none tubone ikuzo ry’Imana muri ibi bihe turimo. Vomerera indabo zawe zigiye kumirana. Tubisabye twizeye ku bwa Yezu Kristu Umwami wacu. Amen
",https://m.igihe.com/iyobokamana/Amasengesho-dusengera-mu-rugo-muri-ibi-bihe-Imana-irayumva,Gospel
Ibihe turimo birusheho gutuma twiyegereza Imana,"Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Natwe, turibaza tuti ko Icyorezo cya Coronavirus gikomeje kurimbura imbaga, igisubizo kizava he!
Isi iri mu bihe bikomeye byo guhangana n’icyorezo cya Coronavirus. Ibintu byose byahagaze! Abantu bikingiranye mu nzu zabo. Bamwe babonye akanya ko gutekereza ku buzima muri iyi si, ubuzima twakira ariko kandi bukaducika tubureba! Abandi nabo bahugiye mu gushaka inkomoko y’iki cyorezo babaye nk’abigishwa ba Yezu, bo bamubajije igihe bahuraga n’umuntu wavutse afite ubuhumyi, bati “Mwigisha, uwacumuye ni nde! Ni uyu muntu cyangwa ni ababyeyi be”( Yh 9, 2)! Natwe muri ibi bihe dushobora kubaza Imana tuti “Ni nde waduteje iki cyorezo koko! Ni nde Nyirabayazana?”
Bavandimwe, icy’ingenzi si uguhugira mu kwibaza icyateye iyi ndwara. Ahubwo icy’ingenzi ni ukuyirwanya uko dushoboye no kuyikuramo isomo rikomeye ndetse rishobora guhindura imyumvire n’imibereho yacu, imbere y’abandi n’imbere y’Imana.
Twari dusanzwe tubona igihe cyo gusenga tukagikoresha nabi, Imana tukayiburira umwanya, Umunsi w’Imana tukawusimbuza ibindi twaburiye umwanya cyangwa ibindi byo kwinezeza! None rero iki gihe tugarukire Imana no kuyihungiraho kuko ari yo yonyine mutabazi. Tumurikirwe n’iri jambo riri mu gitabo cy’umuhanuzi Hozeya rigira riti “Nimuze tugarukire Uhoraho. Niwe wadukomerekeje kandi niwe uzatuvura, niwe wadukubise, ni nawe uzomora ibikomere byacu” (Hoz 6, 1).
Twari tuzi ko abahanga n’abanyabwenge n’iyi si ntacyabasoba kuko bakoze n’ibindi byinshi byiza tugatangara! Nk’uko Zaburi ya 23 ibidusaba dukurikire ibyo Nyagasani adusaba kuko ari we mushumba wacu. Niwe dukwiye kwiringira aho kwiringira umwana w’umuntu.
Bamwe bibwiraga ko bari hejuru y’abandi kubera ubutunzi bw’isi barushanywa icyubahiro, ubwiza bw’isura, inkomoko, amavuko n’ibindi! None twabonye ko hari igihe ibiremwa byose bireshya, usumba abandi akaba ari uzi guca bugufi imbere y’Imana. Nibyo koko Imana ntireba nk’abantu.
Imana ntireba nk’abantu. Ibyo tubona bisa nk’ibikomeye imbere y’Imana biroroshye. Ibyo tudafitiye igisubizo Nyagasani aragifite. Erega iyo Nyagasani tumusabye ntahite aduha icyo tumusabye aba agira ngo asuzume Ukwihangana kwacu! Nk’uko umuhanuzi Ezekiyeli abivuga ahumuriza abantu bo mu gihe cye ati “Nimuhumure, uhoraho arahibereye” . (Ezk 48, 35)!
Igihe turimo ni igihe cyo kuba maso. Nk’uko Pawulo mutagatifu abitubwira mu ibaruwa yandikiye abanyefezi agira ati ‘Kanguka wowe usinziriye! Haguruka uve mu bapfuye maze Kristu akumurikire” (Ef 5, 14). Abapfuye Pawulo yavugaga ni ababaho mu mwijima bagahunga urumuri rwa Kristu rugaragazwa n’ibikorwa byiza.
Turasabwa kugenza nk’abana b’urumuri. Tukava mu byaha n’ibindi byose bidutandukanya n’Imana kuko aribwo tuzaronka ubutungane nyakuri. (Ef 5, 8-12).
Nyagasani ntiyazanywe no gukiza intungane ahubwo yazanywe no kiza abarwayi n’abanyabyaha. Nka wa Muntu wari waravutse afite ubuhumyi, dupfukamire Imana, tuyinginge kandi duhamye ukwemera kwacu. (Yh 9, 35-38).
Dusenge: “Nyagasani, icyi Cyumweru cyari icy’ubucengezanema ku bitegura kubatizwa ari bakuru. Natwe turapfukamye ngo uducengezemo inema zawe, tumenye neza ugushaka kwawe muri ibi bihe, maze icyo ushaka abe aricyo gikorwa.
Nyagasani, turakwinginze ngo udukize ibyago byose, ibi bihe turimo ubisakazemo amahoro aturuka iwawe. Impuhwe zawe niziturengere, zidukize icyaha cyose, ziturinde amakuba yose, Mu gihe tugitegereje ya mizero mahire n’ukuza k’Umukiza wacu Yezu Kristu. Kuko ubwami n’ububasha n’ikuzo ari ibyawe iteka ryose. Amen”.
Nyagasani Yezu nabane namwe!
Padiri Victor AMERIKA
",https://m.igihe.com/iyobokamana/article/ibihe-turimo-birusheho-gutuma-twiyegereza-imana,Gospel
Willy M. Gakunzi yashyize hanze indirimbo ‘‘Mu mababa yawe’’ yanditse mu myaka icyenda,"Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
‘‘Mu mababa yawe’’ ni indirimbo ifite iminota itandatu n’amasegonda 49, amajwi yayo yakozwe na Kibwe Thomas mu gihe amashusho yatunganyijwe na William Muyuku.
Gakunzi Willy wayanditse asanzwe atuye muri Canada, aho anakorera ibikorwa birimo n’iby’umuziki uhimbaza Imana.
Uyu muhanzi ni we washinze Umuryango Heart of Worship in Action Foundation ufite icyicaro muri Canada, ariko ibikorwa byawo byo gufasha abatishoboye bikorerwa mu Rwanda aho watangijwe mu 2019.
Uyu muryango washinzwe mu 2004 ufite intego yo gushyigikira ibikorwa bigamije guhindura ubuzima bwa benshi binyuze mu kubaka no kongerera ubushobozi bw’abari muri sosiyete runaka.
Gakunzi yasohoye “Mu mababa’’, indirimbo afata nk’isengesho ry’umutima we, inakubiyemo ubutumwa bw’ihumure ku Isi. Yayanditse mu byiciro bitandukanye kuko byamufashe imyaka icyenda.
Yabwiye IGIHE ko iyi ndirimbo yatangiye kuyandika akiri ku ntebe y’ishuri. Ati “Umugoroba umwe ndi mu gihe cyo kwegerana n’Imana, ubwo nasomaga ijambo riri muri Zaburi 91, numvise hari injyana ije mu mutima wanjye. Nahise ntangira kwandika amagambo y’indirimbo. Yaje ifite imbaraga zidasanzwe ku buryo kuva icyo gihe yahindutse isengesho ry’umutima wanjye.’’
Nyuma y’imyaka icyenda nibwo Gakunzi yanditse igice cya kabiri cy’iyo ndirimbo.
Inganzo yacyo yashibutse mu gihe cy’amasengesho yo mu rugo rwe, bivuye ku mugore we Gatera Estelle [witabye Imana ku wa 8 Ugushyingo 2018], waririmbaga undi na we akandika ayo magambo. Gatera yanditse iyo nyikirizo ariko ntihagira ibindi bitero byandikwa kugeza asoje urugendo rwe ku Isi.
Gakunzi yakomeje avuga ko “Imana yashyize ku mutima wanjye umukoro wo kusa ikivi no gushyira mu bikorwa imigambi yose itarasohoye irimo no gushyira hanze indirimbo.’’
“Mu mababa yawe’’ ni indirimbo ya kabiri mu zizasohorwa muri uwo mushinga.
Yakomeje ati “Ubwo nasubiraga mu bubiko ngo mpitemo indirimbo zizajya kuri album, nabonye ibice bibiri by’indirimbo. Nafashe gitari ntangira kubiririmba byombi ndetse iza no kuba nziza mu buryo ntatekerezaga. Imana yateguraga umutima wanjye mu buryo ntatekerezaga.’’
Gakunzi avuga ko atigeze yibwira ko umunsi umwe azasohora indirimbo atari kumwe n’umugore we.
Yagize ati “Sinari nzi ko iyi ndirimbo izajya hanze, umugore wanjye yaratabarutse. Imana ni yo yari izi impamvu yaduhaye iyi ndirimbo.
Willy Gakunzi yasabye abakunzi b’umuziki uhimbaza Imana kugira indirimbo “Mu mababa yawe’’, isengesho ryabo rya buri munsi. Iki gihangano kuri ubu kigaragara ku mbuga zicuruza muzika zirimo YouTube, iTunes, Apple Music na Spotify.
Gakunzi afite Impamyabumenyi y’Icyiciro cya Gatatu cya Kaminuza mu bijyanye n’Ubukungu, International Economics and Business, yakuye muri Kaminuza ya Utrecht mu Buholandi. Anafite icyemezo nk’umuhanga mu gutegura igenamigambi (Functional Business Architect) yakuye mu Ishuri rya CEVORA na Kaminuza ya Antwerp mu Bubiligi.
Gakunzi afite ubunararibonye mu gukorana n’ibigo by’imari mu bice bitandukanye ku Isi. Mu nshingano ze abifasha gushaka no gushyiraho uburyo bwo guhangana n’ibyago byatuma bigwa mu gihombo.
Uyu mugabo afatanya izi nshingano no kwandika indirimbo akaba n’umuramyi. Yashinze amatsinda yo kuramya no guhimbaza Imana ku Isi.
",https://m.igihe.com/iyobokamana/article/willy-m-gakunzi-yashyize-hanze-indirimbo-mu-mababa-yawe-yanditse-mu-myaka,Gospel
Amadini yahinduye umuvuno mu misengere no kwakira amaturo y’abayoboke ,"Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva iki cyemezo cyafatwa amadini n’amatorero yasabye abakirisitu babo gusengera mu ngo, amwe yifashisha za radiyo, Televiziyo na YouTube mu gukomeza gufasha abakristu bayo kumva inyigisho z’ijambo ry’Imana.
Ibi bisobanuye ko amaturo yatangwaga mu gihe cya misa n’amateraniro atatanzwe ku cyumweru nk’ubwo byari bisanzwe bigenda.
IGIHE yamenye ko hari amwe mu madini yasabye abayoboke bayo kujya bakusanya ayo maturo bagashaka umunsi bakayohereza. Urugero ni ubutumwa bwa Paruwasi Gatolika ya Rwamagana, busaba abakirisitu kwegeranya ubushobozi bwabo bakajya babwohereza buri cyumweru.
Umwe mu bakirisitu Gatulika utashatse kuvuga amazina ye, yabwiye IGIHE ko kuba bakusanya amaturo bakayatanga nta kibazo bitwaye ngo ikibazo ni uko byaba itegeko, yavuze ko n’ubusanzwe umuntu aba afite ituro yageneye gutanga buri cyumweru bitewe n’icyo yaronse.
Bamwe mu bayobozi b’amadini n’amatorero babwiye IGIHE uburyo bari gukoresha mu kugeza ubutumwa bwiza ku bakristu babo ndetse n’uburyo bari kwifashisha mu kubona amaturo.
Umushumba wa Arikidiyosezi ya Kigali, Musenyeri Antoine Kambanda, yavuze ko kuri ubu bari kwifashisha za radiyo, televiziyo na YouTube mu kwegereza abakristu ijambo ry’Imana.
Ati “Inyigisho turi kwifashisha ziranyura kuri Radiyo Maria, buri munsi haba igitambo cy’Ukaristiya mu gitondo na saa 12h15 mu karuhuko, hanyuma ku cyumweru twifashishije radiyo na televiziyo by’igihugu, turi no gusaba ngo kuri iki cyumweru bazaduhe umwanya kuko inyigisho twatanze zafashije abantu. Nimugoroba twifashisha televiziyo ya Isango Star ari nako dutoza abakristu gusengera mu rugo bifashishije umukuru w’umuryango.”
Ku kijyanye n’uburyo abakristu batanga amaturo, Musenyeri Kambanda, yavuze ko bifashisha nimero z’abapadiri bakuru abakristu baba basanganwe bakoherezaho amaturo bakoresheje uburyo bwa Mobile Money.
Ati “Amaturo rero hari abakristu kugeza ubu babizirikana bakaba batwoherereza kuri Mobile Money, mu rwego rwo gushyigikira imirimo y’abasaseridoti ni iyo mirimo y’ubutumwa, kandi niyo hagize uzana ituro ry’abakene kuko buriya tuba tunazirikana n’abakene batugana bashonje, gusa ntabwo turashyiraho uburyo bufatika ubu bikorwa n’abakristu babizirikana.”
Yavuze ko abakirisitu akenshi baba bafite nimero za Padiri Mukuru “Uko n’ubundi bamuhamagara bamwiyambaza kuri serivisi zinyuranye umwe umwe, ni nako babikora gusa turi gutekereza uko twabinoza.”
Umushumba wa Diyosezi ya Gahini mu Itorero ry’Abangilikani, Dr Gahima Manasseh we yavuze ko kuva amateraniro yo mu ruhame ahagaritswe basabye abakristu kongera uburyo bwo gusenga nubwo bari iwabo mu rugo kandi birinda kujya mu ruhame.
Ku kijyane n’uburyo bakiramo amaturo yagize ati “Nta ngamba twagifatiye kuko siyo y’ingenzi, duhuzwa n’abakristu no kubabwira ijambo ry’Imana no kubakangurira iby’agakiza, iyo hagize ushaka kuyatanga akoresha Mobile Money kuko ababitsi b’amaparuwasi barazwi.”
Umuyobozi w’Itorero Foursquare Rwanda, Dr Bishop Fidèle Masengo, we yabwiye IGIHE bo bari gukoresha YouTube na Facebook y’Itorero mu kugeza ubutumwa bwiza ku bakristu.
Ku kijyanye n’uburyo bakira amaturo yagize ati “Dufite itangazo riba rinyura hasi ryereka abantu uburyo batangamo amaturo bifashishije Mobile Money na konti z’urusengero gusa ntabwo tubitindaho cyane kuko abantu batari kuza mu rusengero.”
Mu itangazo ryashyizwe hanze n’Itorero ry’Abadiventisiti b’Umunsi wa Karindwi ryashyizweho umukono na Pasiteri Habyarimana Jean François rivuga ko ku isabato buri muryango uzateranira mu rugo, kandi gahunda zose nk’uko zikorwa ku isabato zizakurikizwa (ishuri ryo ku isabato, indirimbo, gutanga icyacumi n’amaturo…)”
Rikomeza rigira riti “Buri muryango ni itorero ayo maraporo azashyikirizwe abayobozi b’igihande nabo bayageze ku mubitsi. Abatabona uko bahura n’umubitsi w’itorero ariko bakaba babona uburyo bagera kuri banki, turabaha numero za konti mwashyiraho ibyera by’Uwiteka mwakoresha n’ubundi buryo bw’ikoranabuhanga.”
Kugeza ubu Minisiteri y’Ubuzima imaze gutangaza ko mu Rwanda abantu 11 ari bo bamaze kugaragaza ibimenyetso by’uko banduye icyorezo cya COVID-19 giterwa Coronavirus.
Abaturarwanda bose bakaba basabwa gukomeza kwitwararika, bakurikiza amabwiriza y’inzego z’ubuzima hibandwa cyane cyane ku gukaraba intoki, kwirinda kujya ahantu hateraniye abantu benshi no kwirinda ingendo zitari ngombwa.
",https://m.igihe.com/iyobokamana/amadini/article/amadini-yahinduye-umuvuno-mu-misengere-no-kwakira-amaturo-y-abayoboke,Gospel
Tumaini Byinshi uba muri Amerika yatanze ihumure mu ndirimbo ‘‘Abafite ikimenyetso’’,"Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Tumaini Byinshi ari mu bahanzi bafite izina mu muziki wo kuramya bawukorera hanze y’u Rwanda. Azwi mu ndirimbo zirimo “Ibanga ry’akarago” yahuriyemo na Bosco Nshuti uri mu bafite igikundiro, “Ndabihamya”, “Nzakwamamaza” n’izindi.
Amashusho ya “Abafite ikimenyetso’’, Byinshi yashyize hanze ni ay’indirimbo yagiye hanze mu mwaka ushize wa 2019.
“Abafite ikimenyetso’’ ni indirimbo ifite iminota itanu n’amasegonda 52, amajwi yayo yatunganyijwe na Producer Bruce mu gihe amashusho yafashwe na Happy Pro. Byinshi yayanditse ari mu bihe byiza byo gusenga no kwegerana n’Imana.
Ni indirimbo yumvikanamo amagambo avuga ko “Ku bw’imihigo myinshi mwahize ko mutazacogora, nubwo amashyo yashira mu biraro mwizere isezerano. Nubwo ba nyir’icumbi bavuga ko yadutaye, ariko abafite ikimenyetso bizere isezerano.’’
Byinshi Tumaini yabwiye IGIHE ko indirimbo ye ikubiyemo ubutumwa bw’ihumure ku bafite imitima yihebye.
Yakomeje ati ‘‘Ubutumwa buri muri iyi ndirimbo ni ubwihumure, burahumuriza Itorero rya Kirisitu. Nahisemo gutambutsa ubu butumwa muri iki gihe cyane ko aricyo Imana yashimye ko mbikora ngo mpumurize itorero.’’
Byinshi ari mu mushinga wo gutegura album izaba igizwe n’indirimo umunani. Murizo amaze gukora enye. Ati ‘‘Muri uyu mwaka niteguye gukora cyane.’’
Uyu muhanzi w’imyaka 28 y’amavuko ni Umunyarwanda wavukiye muri Repubulika Iharanira Demokarasi ya Congo (RDC). Amaze imyaka isaga ine muri Amerika aho akorera umuziki. Yatangiye kuririmba akiri muto, atangiriye muri korali, ni umwanditsi mwiza w’indirimbo kuko aho yanyuze muri korali yarazandikiraga.
Byinshi yasabye abakunzi b’ibihangano bye n’ibihimbaza Imana muri rusange kurushaho kwegera Imana no gushyigikira umurimo w’Imana kuko bazahabwa ingororano.
",https://m.igihe.com/iyobokamana/article/tumaini-byinshi-uba-muri-amerika-yatanze-ihumure-mu-ndirimbo-abafite,Gospel
Igihe turimo si icyo kwitotombera Imana!,"Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Dushobora kuba nka ba bigishwa batabaje Yezu igihe cy’umuhengeri bamubwira bati “Ntacyo bikubwiye kuba tugiye gushira ?” (Reba Mt 4, 35 - 41) cyangwa nk’abayisiraheli bitotombeye Musa bati “Kuki watuvanye mu Misiri! Ni ukugira ngo twicirwe n’inzara hano? maze natwe tukaba twagira tuti “ Kuki waturemye mu ishusho yawe none icyorezo kikaba kigiye kutumara?”!
Bavandimwe, igihe turimo si icyo kwitotombera Imana! Si icyo kwibwira ko Imana yacu isinziriye, ahubwo ni igihe cyo gusenga kurushaho, ni igihe cyo kugarukira Imana, ni igihe cyo gukomera mu kwemera. Erega Nyagasani ntiyadusezeranyije ubuzima bworoshye ahubwo yadusezeranyije kuzagendana natwe kugeza ku iherezo!
Nyagasani ubwe yarivugiye ati “Nimuhumure, dore ndi kumwe namwe iminsi yose kugeza igihe isi izashirira” (Mt 28, 20b). Nta kabuza rero Nyagasani turi kumwe igihe cyose haba mu gihe cy’ibyishimo n’igihe cy’amakuba.
Hari ibyanditswe bitagatifu bigaragaza ko Imana itigeze itureka na rimwe. Nyagasani ubwe yarivugiye ati “Sinzareka kuguhihibikanirira” (Reba Iz 62, 1-5), arongera ati “ Witinya kuko ndi kumwe nawe, aho uzaca hose nzaba ndi kumwe nawe” ( Reba Iz 43, 1-5). We ubwe kandi yaravuze ati “ Humura turi kumwe ndagutabara” ( Yer 1,4-8).
Nk’uko Pawulo Mutagatifu abivuga, tuzagirwa intungane n’ukwemera. Nidushake amahoro akomoka ku Mana muri Yezu Kirisitu. Nk’uko Umuhanuzi Habakuki abivuga kandi ati “N’iyo twahura n’ibigeragezo n’ubukene, n’uburwayi n’ibyorezo […] tuzakomeza twishimire muri Nyagasani Imana yacu (Reba Habakuki 3, 16-18).
Nyagasani ibyo turi kunyuramo arabizi kandi aradutabara nkuko yahumurije Musa ati “Amagorwa y’umuryango wanjye Isiraheli narayitegereje, imiborogo yabo narayumvise n’imiruho barimo ndayizi […] none ndamanutse ngo mbagobotore mu maboko y’abanyamisiri.” (Reba Iyim 3, 6 -8).
Dusenge : Nyagasani Yezu, wowe wasabye Umugore wo kuri Samariya amazi yo kunywa kuko wari ufite inyota, natwe turakwinginze dukize iki cyorezo cya Coronavirus kigiye koreka abo wacunguye ku musaraba! Duhe igisubizo gikwiye mu gihe gikwiye, twiringiye impuhwe ugira kuko urukundo udukunda rusumbye ibyiyumviro byacu.
Padiri Victor Amerika
",https://m.igihe.com/iyobokamana/article/igihe-turimo-si-icyo-kwitotombera-imana,Gospel
Chorale Christus Regnat yasubiyemo indirimbo ‘Kuzwa Iteka’ yamamaye muri Kiliziya Gatolika,"Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Indirimbo yakorewe muri The Sound Studio ya Producer Bob mu buryo bw’amajwi n’aho amashusho akorwa na Papa Emile Pro.
Kuzwa iteka si indirimbo nshya mu matwi y’abantu benshi, kuko ari indirimbo ya kera. Abakirisitu Gatolika bayizi cyane mu masengesho menshi anyuranye nko mu Gusingiza Imana, Gushengerera ndetse no mu Misa mu gihe cyo gushimira.
Chorale Christus Regnat yahisemo gusubiramo (Remix) iyi ndirimbo kugira ngo ikomeze gufasha Abakrisitu gusingiza Imana yo ikwiye guharirwa ikuzo n’ibisingizo.
Bizimana Jérémie usanzwe ari umuhimbyi, umwarimu w’indirimbo ndetse akanamamaza ibikorwa by’iyi korali yabwiye IGIHE ko kuri bo iyi ndirimbo ari nziza ku buryo yari ikenewe gukorwa neza kugira ngo ikomeze gufasha abantu kwegera Imana.
Yanavuze ko bafite umushinga mugari wo gukora indirimbo nyinshi mu buryo bw’amajwi n’amashusho nk’uko abakunzi babo bahoraga babibasaba.
Chorale Christus Regnat ni Chorale ibarizwa muri Kiriziya Gatolika muri Paruwasi yitiriwe Umwamikazi w’Amahoro (Regina Pacis) i Remera, Arikidiyosezi ya Kigali.
Tariki ya 12 Gashyantare 2020 nibwo Chorale Christus Regnat bashyize hanze indirimbo “Mama Shenge” yagaragayemo Yverry Rugamba na Andy Bumuntu, abahanzi bagezweho muri iyi minsi. Iyo ndirimbo “Mama Shenge” yishimiwe ku rwego rwo hejuru n’abatari bake nk’uko bigaragara kuri Youtube Channel yabo, aho imaze kurebwa n’abarenga ibihumbi Magana abiri na makumyabiri mu minsi 29.
",https://m.igihe.com/iyobokamana/article/chorale-christus-regnat-yasubiyemo-indirimbo-kuzwa-iteka-yamamaye-muri-kiliziya,Gospel
"Apôtre Muhire arasaba ko ururimi rw’Umwuka Wera rwemerwa, Abanyarwanda bakaganira n’Imana (Video)","Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Ingingo ya munani y’Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015 ivuga ko ururimi rw’Igihugu ari Ikinyarwanda naho muri rusange indimi zemewe mu butegetsi ari Ikinyarwanda, Icyongereza n’Igifaransa. Igiswahili giherutse kongerwamo.
Inteko y’ururimi n’umuco isobanura ko ururimi ari igikoresho nyamuryango cy’ubwumvane gishingiye ku gukoresha ubushobozi kamere abantu bifitemo bwo kumvikana bakoresheje amajwi yatuye abantu bagize umuryango nyarurimi umwe baba baremeranyijeho.
Ururimi rufasha abantu gushyikirana, kugezanyaho amakuru, kuranga ibibakikije, gushyira ku murongo ibitekerezo no kubigaragaza, kugaragaza imbamutima n’ibindi.
Indimi zose zifite uko zandikwa n’uburyo zivugwa ku buryo abantu bazikoresha bumvikana, hakaba n’amategeko n’amabwiriza ku bazikoresha ku buryo ushaka kurwiga arumenya.
Ibyo bitandukanye n’ururimi rw’Umwuka Wera kuko uruvuga adashobora kumvikana n’abo bari kumwe, akenshi ibyo avuga byumvwa na we wenyine keretse iyo abisobanuriye abo bari kumwe mu rurimi bumva.
Muhire James avuga ko ururimi rw’Umwuka Wera ‘ari ururimi rwatanzwe n’Imana rutangiwe mu Mwuka Wera.’ Akavuga ko yifuza ko rwajya mu ndimi zemewe z’ubutegetsi mu Rwanda.
Ati “Icyifuzo dufite ni uko rwakwemerwa mu Itegeko Nshinga rya Repubulika y’u Rwanda. Naratekereje nsanga ururimi rw’Imana narwo rwemewe n’itegeko Nshinga rikuru ry’igihugu cyanjye cyaba ari igikorwa cyiza gihambaye imbere y’Imana. Nzabisaba mu nzego zose zishoboka.”
Uyu mugabo avuga ko icyo gitekerezo atazakigeza mu Rwanda gusa ahubwo yifuza ko byakorwa hirya no hino mu bindi bihugu. Ati “Sinzandikira igihugu cyanjye gusa, n’ibindi bihugu nzabyandikira.”
Ururimi rw’Umwuka Wera si ururimi abantu bagenda baganira cyangwa bakoresha mu itumanaho mu bundi buryo cyangwa ngo umuntu naruvuga umwegereye arwumve. Urugero rwo muri Bibiliya muri Matayo umutwe wa 17 umurongo wa 46 n’uwa 47 yerekana ko urwo rurimi rumenywa n’uruvuze.
Mu rwandiko rw’Abakolinto ba mbere umutwe wa 12, havuga ko Abakirisito bahawe impano zitandukanye barimo n’abasobanura izo ndimi.
Ubwo Pawulo yasobanuriraga abakirisito b’i Korinto uko impano z’umwuka zitandukanye, yababwiye ko hari impano nyinshi z’umwuka ariko umwuka ari umwe. Mu gice cya 10 yabandikiye ati “Undi agahabwa gukora ibitangaza, undi agahabwa guhanura, undi agahabwa kurobanura imyuka, undi agahabwa kuvuga indimi nyinshi, undi agahabwa gusobanura indimi.”
 Kuki ashaka ko rujya mu Itegeko Nshinga?
Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015, ritanga umwitangirizwa wo kongera cyangwa kugabanya indimi zemewe z’ubutegetsi. Riteganya ko Itegeko Ngenga rishobora kongera cyangwa kugabanya indimi zemewe mu butegetsi.
Muhire James ashaka ko abantu bamenya urwo rurimi kugira ngo babashe kuganira n’Imana.
Ati “Impamvu nifuza ko uru rurimi rujya mu ndimi zemewe ni ukugira ngo bitere imbaraga abenegihugu. Umuturage nagira amatsiko yo kuvuga urwo rurimi ni ko kuva mu byaha, niko kuva mu bidatunganye, niko kubaha Imana. Byanze bikunze umuntu wese uvuga uru rurimi rw’Umwuka Wera ni umuntu wageze ikirenge mu cya Kristo.”
Avuga ko mu matorero yo mu Rwanda hari abanyarwanda bazi urwo rurimi kandi buzuzwa bakaruvuga, abo ngo nirwemerwa hari izindi mbaraga bazagira.
Ati ""Abanyarwamda benshi bararuzi, bararuvuga hirya no hino mu matorero kuko buzuzwa Umwuka Wera, ariko hari izindi mbaraga abanyamadini cyangwa abanyarwanda bazagira uru rurimi niruramuka rwemejwe abanyarwamda bose bazagira amatsiko yo kurumenya.”
Abadepite bazarwemeza basoma Bibiliya
Ntibyoroshye gusuzuma ururimi rudafite inyandiko nyejwi cyangwa nyemvugo izwi abantu bahuriyeho.
Muhire James avuga ko bizasaba abarusuzuma kwizera. Ati “Ndatekereza ko abagize inteko bashatse gusuzuma uru rurimi, icya mbere ni ugusoma Bibiliya ijambo ry’Imana, icya kabiri ni ukwizera ikintu cyose cyiza ubona. Burya hari n’abantu benshi hanze aha batarakizwa kuko Imana idusaba ko tuyizera bazasuzuma uru rurimi mu byanditswe byera mu Ijambo ry’Imana. Bazarusuzumira mu kwizera.
Muhire avuga ko ubutumwa bwiza Imana yatanze butagenewe abanyamadini n’aboroheje gusa, ngo n’abayobozi burabareba.
Ati “Nabo bagomba kwizera ubutumwa bwiza ntabwo ari ubw’abanyamadini n’abantu bo hasi bose. N’abanyapolitiki n’abaminisitiri n’abategetsi b’Isi yose bagomba gukizwa kuko na bo Imana irabashaka mu bwami bwayo.”
Umunyamakuru yasabye Apôtre Muhire James kuvuga amagambo make muri urwo rurimi , avuga ko umuntu atarukoresha uko yishakiye kandi ko rutiganwa icyiza ari uko umuntu arwiyuzurira rumujemo.
Uyu mugabo amaze imyaka 20 mu ivugabutumwa aho yaritangiriye muri Uganda afite imyaka 18. Arubatse afite umugore n’umwana. Ibyo agiye gusaba ari kubikora ku giti cye bitari mu izina ry’itorero abarizwamo yewe ngo nta n’ubwo arabiganira n’abo bakorana umurimo w’Imana.
",https://m.igihe.com/iyobokamana/article/apotre-muhire-arasaba-ko-ururimi-rw-umwuka-wera-rwemerwa-abanyarwanda,Gospel
Pastor Bugembe na Nkundabose wamamaye muri Alarm Ministries batumiwe mu giterane gikomeye ,"Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Ni igiterane cyiswe ‘Youth Connection’ kizabera ku rusengero rushya rwa Foursquare Gospel Church ruherereye Kimironko mu Mujyi wa Kigali.
‘Youth Connection’ ni igiterane kigamije kwigisha urubyiruko no kuruhugura, kuruhuza rukina imikino itandukanye no gutaha urusengero rushya rw’iri torero riri mu akomeye mu Rwanda.
Wilson Mugwema ushinzwe Itumanaho muri Foursquare Gospel Church Kimironko yavuze ko batekereje guhuza urubyiruko kugira ngo barwigishe kwihangira imirimo no kurwanya ibiyobyabwenge.
Ati “Hazaba harimo ibikorwa bizahuza urubyiruko rutandukanye rwo muri za Kaminuza kugira ngo tugire urubyiruko rwinshi ruze tubaganirize ku bikorwa bitandukanye birimo kurwanya ibibyabwenge n’uko umuntu yakwihangira umurimo.”
Kizatangira ku wa 15 Werurwe 2020 kimare icyumweru cyose. Mbere y’uko gitangira hazaba igitaramo kinini kizatumirwamo amakorali akomeye mu Rwanda n’abandi bahanzi bataratangazwa.
Patrick Nkundabose wamamaye muri Alarm Ministries usanzwe aba muri Suède we yamaze kugera mu Rwanda yitabiriye iki giterane. Uyu muhanzi wamamaye atera indirimbo zitandukanye z’uyu muryango w’ivugabutumwa zirimo ‘Hariho Impamvu’ n’izindi yakoze nk’uwigenga.
Pastor Wilson Bugembe we ategerejwe gususurutsa igiterane ku wa Mbere no ku wa Kabiri tariki 16 na 17 Werurwe 2020.
Uyu muhanzi ukomoka muri Uganda yaherukaga mu Rwanda mu gitaramo cya Kingdom of God Ministries cyiswe ‘Victorious album launch’ cyabereye mu ihema rya Kigali Conference and Exhibition Village ahahoze hitwa Camp Kigali, ku wa 12 Gicurasi 2019.
Cyari cyatumiwemo abaramyi bakomeye mu Rwanda barimo Arsène Tuyi [wegukanye igihembo cy’umuhanzi mwiza ukizamuka muri Groove Awards Rwanda 2016], Bosco Nshuti [ufite igihembo cy’umuhanzi w’umwaka muri Groove Awards 2018]. Bafatanyije n’amatsinda yo kuramya no guhimbaza Imana ya Alarm Ministries na Healing Worship Team n’umuhanzikazi Liza Kamikazi wamamaye mu ndirimbo zisanzwe ariko akaza kwiyegurira Uwiteka.
",https://m.igihe.com/iyobokamana/ibiterane/article/pastor-bugembe-na-nkundabose-wamamaye-muri-alarm-ministries-batumiwe-mu,Gospel
Bwa mbere Itorero ‘Impact Centre Chrétien’ rigiye gukorera igiterane gikomeye mu Rwanda ,"Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Iki giterane kizamara iminsi itatu, kizatangira ku wa 19 kigere ku wa 21 Werurwe 2020, kuri Kigali Convention Centre, aho kwinjira bizaba ari ubuntu.
Abazacyitabira bazasobanurirwa byimbitse ‘Ijambo rya Yesu Kirisitu’ ndetse n’akamaro k’umubiri wa Kirisitu by’umwihariko ku Rwanda.
Umuyobozi ushinzwe Itumanaho mu Itorero ICC, Karen Mambiki, yavuze ko nta muntu uwo ari we wese n’imyemerere ye uzahezwa mu giterane kizitabirwa n’abavugabutumwa bahagarariye iri torero mu bice bitandukanye by’Isi n’abo mu Rwanda.
Yagize ati ""Inyigisho zizahatangirwa zizafasha abantu kubohoka no kurushaho kumenya ‘Yesu Kirisitu.’’
Iri torero riyobowe na Pasiteri Yvan Castanou, na we uzaba ari i Kigali gusangiza ijambo ry’Imana abazitabira icyo giterane.
ICC imaze kugira amashami asaga 85 hirya no hino ku Isi by’umwihariko mu bihugu byose bivuga Ururimi rw’Igifaransa, Francophonie.
Inyigisho zizatangirwa muri iki giterane zizaba ziri mu rurimi rw’Igifaransa ariko zisemurwe mu Kinyarwanda. Abagiteguye bahamya ko kizaba ari n’umwanya mwiza wo gutangiza ku mugaragaro iri torero mu Rwanda.
Gahunda y’iki giterane iteganya ko ku wa Kane tariki ya 19 Werurwe no kuwa Gatanu tariki ya 20 Werurwe 2020, kizajya gitangira saa Kumi n’Ebyiri kugeza saa Tatu z’umugoroba. Ku wa Gatandatu tariki ya 21 Werurwe, igiterane kizatangira saa kumi kigeze saa Moya z’umugoroba.
Itorero rya Impact Centre Chrétien ryashinzwe mu 2002, rifite inkomoko i Paris mu Bufaransa, ari na ho hari icyicaro gikuru. Iri torero ryatangiye gukorera mu Rwanda mu mwaka ushize.
Buri cyumweru abayoboke baryo bakora amateraniro 106, agahuza abayoboke barenga 26 400.
Kubera inyigisho zifasha abatari bake zishingiye ku butumwa bw’Umwami Yesu Kirisitu, abayoboke ba Impact Centre Chrétien biyongera ku rugero rwa 27% buri mwaka.
",https://m.igihe.com/iyobokamana/ibiterane/article/bwa-mbere-itorero-impact-centre-chretien-rigiye-gukorera-igiterane-gikomeye-mu,Gospel
Kigali: Yibye igikoresho gitagatifu ‘Ostensoir’ muri Kiliziya azi ko ari zahabu,"Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Mu gitondo cyo kuri uyu wa Gatatu tariki ya 26 Gashyantare 2020, nibwo uwo musore yahengereye umukirisitu wa nyuma wari muri iyi Paruwasi ya Gikondo asohotse, na we ahita yinjira yiba Ostensoir.
Padiri wa Paruwasi ya Gikondo, Rwasa Chrysante, yabwiye IGIHE ko uwo musore yibye iki gitereko cy’isakaramentu azi ko abonye zahabu.
Yagize ati “Umusore yaje ejo mu gitondo mbere ya misa aterura isakaramentu aragenda. Nta bantu bari barimo, yacunze uwa nyuma asohotse muri ako kanya aragenda arayitwara.”
Rwasa yavuze ko bahise bamenyesha inzego z’umutekano kandi ngo hari amakuru y’ibanze ashobora gutuma uwibye icyo gikoresho afatwa.
Yavuze ko abajura bakunze kwiba za Ostensoirs bakeka ko ari zahabu y’umwimerere, nyamara ziba zikozwe muri zahabu y’umwomekano.
Ostensoir yibwe ifite agaciro kari hagati y’ibihumbi 600 na miliyoni 1 y’amafaranga y’u Rwanda.
",https://m.igihe.com/iyobokamana/article/kigali-yibye-igikoresho-gitagatifu-ostensoir-muri-kiliziya-azi-ko-ari-zahabu,Gospel
Itorero Angilikani ry’ u Rwanda riri gushaka miliyoni 115 zo gushyigikira diyosezi nshya ya Karongi,"Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Iri torero ryagaragaje ko rikeneye nibura miliyoni 115 Frw zo gushyigikira imirimo y’iyo diyosezi nshya mu gihe cy’imyaka itatu, kugira ngo nayo itangire kwibeshaho.
Kuri uyu wa Gatandatu, iryo torero ryatangije ubukangurambaga bwiswe ‘25 Km walking Challenge in Suppot of Karongi Missionary Diocese’ mu rugendo rw’ibirometero 25. Abarwitabiriye bagiye n’amaguru guhera i Nyanza mu Karere ka Kicukiro kugera i Nyamata mu karere ka Bugesera.
Intego y’urwo rugendo kwari ugukusanya ubushobozi bwo gushyigikira Diyosezi nshya ya Karongi izatangizwa tariki ya 31 Gicurasi uyu mwaka.
Ni urugendo rw’amasaha atanu rwatangijwe n’Umwepisikopi Mukuru w’itorero Angilikani ry’u Rwanda Dr.Laurent Mbanda , rukitabirwa n’abakristo b’itorero Angilikani.
Iri torero rigaragaza ko mu mwaka wa mbere wa Diyosezi ya Karongi hakenewe byibura 86,000,000 Frw. Buri Diyosezi ya Angilikani mu zisanzweho yiyemeje gutanga 3. 500.000 Frw.
Ayo mafaranga azafasha mu gushaka imodoka y’Umwepiskopi, Umushahara we, gukodesha inzu mu gihe Diyoseze itaragira inyubako zayo, ibikoresho by’ibanze byo mu biro, gufasha za paruwasi n’amakanisa, gusana no kubaka insengero zitujuje ibisabwa, kwigisha no guhugura abapasitoro.
Rev.Prof .Ndikumana Viateur, umwe mu bitabiriye urugendo rwo gushakira amikoro Diyosezi ya Karongi yagize ati "" Uru rugendo rwatunejeje, ni urugendo rw’amateka rugaragaza ubumwe mu gukora umurimo w’Imana. Biratwereka ko tuzagera kure nidufashanya kandi tugatahiriza umugozi umwe mu kubaka ubwami bw’Imana.”
Rev.Rukundo Jean Pierre Methode watowe n’inama y’Abepisikopi kuzayobora Diyosezi nshya ya Karongi , yavuze ko Diyosezi ya Karongi niboneka izafasha gukomeza iyogezabutumwa rikagera kuri benshi.
Yagize ati “Iyo Diyosezi izunganira abandi bari basanzwe bakora muri kariya gace mu kwamamaza Inkuru nziza y’ Agakiza ka Yesu no kuzana Iterambere ryuzuye, dore ko kariya gace ka Nyamasheke, na Rutsiro turi mu duce tubarizwamo abaturage bakennye kurusha abandi mu Rwanda.”
Umwepisikopi Mukuru w’itorero Angilikani ry’u Rwanda Dr.Laurent Mbanda, yavuze ko bakeneye inkunga yo gushyigikira Diyosezi nshya ya Karongi, no gutegura umunsi nyirizina wo kuyitaha.
Yavuze ko kuri uyu wa Gatandatu hakusanyijwe miliyoni zirenga enye, bakaba bagiye no gukomereza mu zindi Diyosezi kugira ngo amafaranga akenewe aboneke.
Diyosezi nshya ya Karongi izaba ifite imbibi z’icyahoze ari perefegitura ya Kibuye, ubu ikaba igizwe na Paruwase 9 zabarizwaga muri Diyosezi ya Kivu.
",https://m.igihe.com/iyobokamana/article/itorero-angilikani-ry-u-rwanda-riri-gushaka-miliyoni-115-zo-gushyigikira,Gospel
Patient Bizimana yatumiwe mu gitaramo gikomeye mu Buholandi ,"Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Iki gitaramo cyiswe “Thanksgiving Celebration Live Concert” giteganyijwe kubera Kerkplein1 mu Buholandi ku wa 4-5 Mata 2020. Cyateguwe na Family Fellowship Ministries.
Patient Bizimana azagihuriramo n’umuramyi Fortran Bigirimana ukomoka mu Burundi, akaba afite ibingano binyura benshi mu bakunda umuziki uhimbaza Imana.
Bigirimana yakunzwe mu Rwanda binyuze mu ndirimbo zirimo “Ntaco Nzoba”, ‘‘Ni amahoro” n’izindi.
Amakuru agera kuri IGIHE ni uko Patient Bizimana azahaguruka mu Rwanda mu mpera za Werurwe yerekeza mu Buholandi.
Agiye gusubira gutaramira i Burayi nyuma y’amezi asaga abiri ahavuye. Ubwo aherukayo mu mwaka ushize, urugendo rwe yarusoje mu gitaramo yahuriyemo na Gentil Misigaro cyabereye mu Mujyi wa Bruxelles mu Bubiligi ku wa 31 Ukuboza 2019.
Uyu muramyi yabwiye IGIHE ko yiteguye neza kuzataramana n’abakunzi b’ibihangano bye ku Mugabane w’u Burayi.
Yagize ati “Ni ubwa mbere nzaba ndirimbye muri iki gihugu; ikindi kandi guhurirayo na Fortrand uzaba uvuye mu Bufaransa nabyo bizatuma igitaramo kirushaho kuba cyiza.”
Bizimana Patient yizeye ko igitaramo kizaba cyiza cyane ko amaze kumenyera ikirere cyaho n’uburyo abatuye muri ibi bihugu baba bafite inyota yo kuramya Imana.
Uyu muhanzi usengera muri Evangelical Restoration Church yakoreye ibitaramo mu bihugu hafi ya byose bya Afurika y’Uburasirazuba, yaririmbiye mu Burayi n’ahandi henshi. Ni we muhanzi rukumbi mu bakora umuziki uhimbaza Imana mu Rwanda umaze gukora ibitaramo bikomeye ndetse bikagaragaramo abahanzi bubatse izina.
Ategura ibitaramo ngarukamwaka bya ‘East Celebration’ byitabirwa n’ibihumbi by’abakunda umuziki we. Mu 2016 yatumiye Solly Mahlangu, umunyempano ukomeye wo muri Afurika y’Epfo, Umunya-Nigeria Osinachi Joseph [Sinach] (2018) na Alka Mbumba wiyita ’Umusazi wa Yesu’ (2019) n’abandi.
Umuziki yawutangiye akiri muto, agitangira kwiyumvamo impano yatangiye kwihatira kwiga gucuranga piano mu rusengero hanyuma bigeze mu 2007 asohora indirimbo ye bwite yitwa ‘Andyohera’ ari nabwo benshi batangiye kumubwira ko afite ijwi ryiza. Yakunzwe bihambaye mu ndirimbo nka ‘Iyo neza’, ‘Amagambo yanjye’, ‘Menye neza’, ‘Andyohera’ n’izindi.
 	Reba indirimbo “Ijambo rya nyuma” ya Patient Bizimana
",https://m.igihe.com/iyobokamana/ibiterane/article/patient-bizimana-yatumiwe-mu-gitaramo-gikomeye-mu-buholandi,Gospel
Itorero Angilikani mu Rwanda ryemeje ishyirwaho rya Diyoseze nshya n’Umwepisikopi wayo wa mbere,"Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Byemejwe n’inama y’Inama y’Abepisikopi (House of Bishops ) yateraniye mu Karere ka Musanze muri Diyoseze ya Shyira ku wa Gatanu tariki 15 Gashyantare 2020.
Itangazo ryashyizweho umukono n’Umwepisikopi Mukuru w’Itorero Angilikani mu Rwanda, Dr.Laurent Mbanda ryerekana ko byo iyo nama yemeje harimo gushyiraho Diyoseze ya Karongi izaba igizwe n’iyahoze ari Intara ya Kibuye.
Iyo nama yanatoye uzaba Umwepisikopi wa mbere w’iyo Diyoseze nshya Rev. Jean Pierre Methode Rukundo uzimikwa ubwo izaba itahwa ku mugaragaro ku itariki ya 31 Gicurasi 2020.
Itorero rya Angilikani rifite abayoboke barenga miliyoni imwe kuva ritangiye mu Rwanda mu 1992 ryari rigizwe na Diyosezi 11, ubu zikaba zibaye 12.
Rev. Jean Pierre Methode Rukundo afite impamyabumenyi ihanitse muri Tewologiya n’Iterambere (Theology and Development) yayikuye i Nairobi muri Kenya.
Yakoze imirimo itandukanye harimo kuba Pasitoro muri za Paruwasi, kuyobora ishami ry’iterambere muri Diyosezi ya Shyogwe. Ubu ni Umunyamabanga Mukuru w’Itorero Anglikani ry’u Rwanda.
Kubera ubuzima bubi yakuriyemo nyuma y’uko ababyeyi be batandukanye afite imyaka ine bigatuma amara umwaka mu buzima bwo ku muhanda ariko akaza kugira amahirwe ya kabiri yamufashije kwiga, Rev. Jean Pierre Methode Rukundo yashinze umuryango yise amahirwe ya kabiri “Second Chance Rukundo Ministry” ufasha abagize ibibazo bitandukanye kongera kugaruka mu buzima.
",https://m.igihe.com/iyobokamana/amadini/article/itorero-angilikani-mu-rwanda-ryemeje-ishyirwaho-rya-diyoseze-nshya-n,Gospel
James na Daniella bahurije couple z’abaramyi mu gitaramo cy’amateka gitegerejwe i Kigali,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Aba bombi iyo bavuga amateka yabo bavuga ko batangiye baririmbana ariko mu 2019 bakaza gufata umwanzuro wo gutangira kuririmba nyuma y’uko baririmbiraga mu rugo bakumva ni byiza cyane.
James ati “Twararirimbaga tutarabana ubundi tugahurira mu matsinda atandukanye. Tumaze kubana dutangira kujya turirimbana ariko bitari mu buryo bweruye. Uyu mwaka nibwo nk’itsinda ryacu nibwo twagiye muri studio dukora indirimbo ya mbere twise ‘Mpa Amavuta’.”
Daniella avuga ko urukundo rwabo rwatangiye gututumba mu 2008 cyangwa 2009, mu 2012 bajya kwiga muri Uganda, umugabo yiga iby’Ububanyi n’Amahanga mu gihe umugore icyo gihe yigaga Ibaruramari.
Ati “Twamenyanye kera kuko twari abaturanyi Kimironko nyuma tugiye kwiga muri Uganda nibwo twaje kubana. Mu 2008 cyangwa 2009 nibwo twamenyanye noneho mu 2012 tujya kwiga kaminuza, tuyirangiza mu 2015 aba ari nabwo tuba umuryango.”
Ubu bamaze gushyira hanze indirimbo zirimo ‘Mpa Amavuta’ bahereyeho imaze no kurebwa n’abasaga miliyoni ku rubuga rwa Youtube, “Nkoresha”, “Ububyutse” na “Narakijijwe”.
Kuba ari couple ikora umurimo w’Imana wo kuririmba, bavuga ko ari ikintu kibafasha kuko kuba bafite icyerekezo kimwe ari ikintu gihambaye ama-couple yose yakabaye yitaho cyane.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
 	Reba ‘Mpa Amavuta’ ya James&Daniella
",https://m.igihe.com/iyobokamana/ibiterane/article/james-na-daniella-bahurije-couple-z-abaramyi-mu-gitaramo-cy-amateka-gitegerejwe,Gospel
Papa Francis yanze icyifuzo cyo kuba abapadiri ku bagabo bafite abagore muri Amazon,"Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Abasenyeri bo muri ako gace bari bashyigikiye uwo mwanzuro umwaka ushize, ariko byagombaga kwemezwa na Papa.
Ubusanzwe abapadiri ba Kiliziya Gatolika basabwa gukomeza kuba imanzi igihe cyose bahamagariwe uwo murimo.
Ubwo abagabo muri Amazon basabirwaga kwemererwa kuba abapadiri bafite abagore, byararwanyijwe cyane mu bice by’Uburayi na Amerika, bavuga ko byaba biganisha ku kwemerera abapadiri bose ku isi gushaka abagore ari umwe mu myihariko Kiliziya yari ifite.
Itangazo ryavuye i Vatikani rigira riti “Amazon yaduhaye umukoro, Papa arandika, agamije ko tuva mu kibazo gihari bya nyabyo aho kwinezeza mu bisubizo bitanga umuti w’ikibazo igice.”
Papa yavuze ko hakenewe abapadiri bumva neza ikibazo kiri muri Amazon n’umuco wo muri ako gace. Yasabye abashumba gusengera abantu ngo bagire umuhamagaro w’ubupadiri ku bwinshi.
Umwaka ushize abasenyeri 184 bahuriye i Vatikani biga ku hazaza ha Kiliziya mu gace ka Amazon. Hanaganiriwe niba abagabo bakuze n’abashatse abagore bakwemererwa kuba abapadiri.
Bivugwa ko nibura 85 % by’uduce two muri Amazon batabasha guhimbaza misa buri cyumweru kubera ko nta bapadiri bahagije bahari. Hari abavuga ko babona padiri rimwe mu mwaka.
",https://m.igihe.com/iyobokamana/article/papa-francis-yanze-icyifuzo-cyo-kuba-abapadiri-ku-bagabo-bafite-abagore-muri,Gospel
Pasiteri Antoine Rutayisire agiye kujya mu kiruhuko cy’izabukuru,"Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Itorero Angilikani riteganya ko Pasiteri cyangwa Musenyeri wujuje imyaka 65 ku munsi yizihirijeho isabukuru y’imyaka 65 ahita ajya mu kiruhuko cy’izabukuru.
Hashize iminsi ku mbuga nkoranyamabaga hacicikana amakuru y’uko Rev. Past. Dr. Antoine Rutayisire agiye kujya mu kirihuko cy’izabukuru ariko ugasanga abantu batabivugaho rumwe benshi bavuga ko agikenewe mu murimo w’Imana.
Mu kiganiro yagiranye na IGIHE, Rutayisire yavuze ko ayo makuru ari ukuri kandi ko agenda abyibutsa abantu iyo avuga ubutumwa mu materaniro atandukanye.
Ati “Ibyo ni ukuri nta kinyoma kirimo kubera ko twebwe buriya mu Itorero Angilikani iyo wujuje imyaka 65 ujya mu kiruhuko cy’izabukuru. Nta muntu wabimpimbiye ni njye wabivuze. Nkunze no kubivuga muri iyi minsi.”
Kugeza ubu Rev. Past. Dr. Antoine Rutayisire afite imyaka 62. Yavuze ko ku itariki 29 Gicurasi 2023 azaba asoje imirimo ahabwa n’itorero, gusa avuga ko atazahagarika ivugabutumwa.
Ati “Ku itariki 29 z’ukwezi kwa Gatanu nzabyuka ntakiri umukozi wa Diyoseze. Ntabwo nzaba nahagaritse ubutumwa ariko nzaba nahagaritse kuyobora Paruwasi n’indi mirimo yose.”
Uyu mugabo wize imiyoborere avuga ko iyo umuntu asigaje imyaka itanu ngo ajye mu kiruhuko cy’iza bukuru aba agomba gutegura ubuzima bwe buri imbere kandi ngo we yarabirangije.
Yavuze ko iyo ari kwigisha ijambo ry’Imana bimunezeza ariko ko hari n’undi munezero yumva ategereje kandi ngo ntibizamubuza gutanga umusanzu mu itorero atari mu buyobozi.
Ati ""Mfite undi munezero numva ntegereje imbere Imana nintiza ubuzima burenga imyaka 65. Namaze gukora gahunda y’akazi k’ubuzima bwanjye, uko nzasaza ntabwo nzasaza nsaziye mu biro, ntabwo mbyifuza.”
Akomoza ku byo azibandaho mu kiruhuko cy’izabukuru, yavuze ko azakomeza kwandika ibitabo akarushaho no kwishimana n’umuryango we cyane abuzukuru be.
Ati “Maze kugira abuzukuru, byanezeza nicaye hamwe nkajya njyana abuzukuru ku ishuri ba nyina na ba se bagiye mu kazi nkajya kubabafatira bakaza nkabagaburira nkicarana nabo nkasekana nabo nkagira igihe cyo kunezerwa.”
Rev. Past. Dr. Antoine Rutayisire yatangiye ivugabutumwa 1983 akimara gukizwa. Mu 1990 yaretse akazi ko kuba mwalimu igihe cye agiharira kwigisha ijambo ry’Imana. Icyo gihe yahise ajya kuyobora Umuryango w’ivugabutumwa rishingiye kuri Bibiliya w’abanyeshuri ba Kaminuza, akaba ariwe wabaye Umunyamabanga mukuru wawo wa mbere kugeza mu 1994.
Nyuma Jenoside yakorewe Abatutsi, yayoboye umuryango w’ivugabutumwa wa AEE. Mu 2008 ayobora paruwasi ya Saint Etienne mu Biryogo ahava ajya kuyobora Paruwasi ya Remera arimo kugeza ubu.
",https://m.igihe.com/iyobokamana/article/pasiteri-antoine-rutayisire-agiye-kujya-mu-kiruhuko-cy-izabukuru,Gospel
Korali Iriba y’i Huye igiye kwizihiza isabukuru y’imyaka 25 imaze mu ivugabutumwa,"Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Iyi korali yashinzwe ku wa 15 Gashyantare 1995, yatangijwe n’abantu 18. Izina ryayo ryamenyekanye cyane mu ndirimbo zirimo ‘‘Nta kibasha’’, ‘‘Witinya’’, ‘‘Turiho ku bw’ubuntu’’, ‘‘Urakomeye’’ na ‘‘Icyampa’’.
Mu kwizihiza isabukuru y’imyaka 25 imaze ishinzwe, Korali Iriba yatangije ibikorwa byagutse byiswe “IribaWeek” bibanziriza ibyo birori biteganyijwe ku wa 16 Gashyantare 2020.
Korali Iriba yinjiye mu cyumweru cy’ibikorwa bibimburira isabukuru y’imyaka 25 biteganyijwe ku 3-9 Gashyantare 2020. Ni icyumweru cyateguwemo ibikorwa byo kubakira ubwiherero imiryango itanu itishoboye n’ibindi bikorwa by’urukundo.
Abajijwe impamvu bahisemo kubakira abatishoboye, Umuyobozi wa Korali Iriba, Mukasine Jeanne D’arc, yavuze ko bifuje kuvuga ubutumwa mu bikorwa.
Yagize ati “Twahisemo noneho kuvuga ubutumwa mu bikorwa kuko binazamura imibereho y’abantu, iki gikorwa kizakomeza n’ibindi twateguye.’’
Biteganyijwe ko ku wa 15 Gashyantare, Korali Iriba izagira umwiherero wo gushima Imana, naho ku wa 16 Gashyantare 2020 kuva saa Munani, ikore igitaramo cy’amashimwe akubiye muri Zaburi ya 107, kizabera ku rusengero rwa ADEPR Taba mu Karere ka Huye.
Abazacyitabira bazataramirwa na Korali Iriba ifatanyije na Korali Itabaza. Umuvugabutumwa uzakibwirizamo ni Umuvugizi wa ADEPR, Karuranga Ephrem.
Mu myaka 25, Korali Iriba ishima buri wese wagize uruhare mu kugira ngo umurimo ukomeze gutera imbere.
Korali Iriba igizwe n’abarenga 130 bari mu byiciro bitandukanye biganjemo abatuye mu duce two mu Mujyi wa Huye turimo Matyazo no ku Itaba n’abakorera mu bindi bice by’igihugu.
Mu myaka 25 imaze mu ivugabutumwa, Korali Iriba yashyize hanze album enye z’amajwi n’eshatu z’amashusho.
",https://m.igihe.com/iyobokamana/ibiterane/article/korali-iriba-y-i-huye-igiye-kwizihiza-isabukuru-y-imyaka-25-imaze-mu,Gospel
Tanzania: Abantu 20 baguye mu mubyigano wabereye mu rusengero ,"Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nyuma y’igiterane cyabaye kuri iki Cyumweru, Umuyobozi w’umujyi wa Moshi uherereye mu Majyaruguru ya Tanzania ibyo byabereyemo, Kippi Warioba, yavuze ko atewe impungenge n’uko umubare w’abapfuye ushobora gukomeza kwiyongera biturutse kuri uwo mubyigano.
Ati “Kugeza ubu abantu 20 bapfuye ariko imibare ishobora kwiyongera kuko hari abakomeretse.” Abakomeretse habarurwa 16.
Ibyo byago byabaye ubwo abantu benshi bari bitabiriye igiterane cyayobowe n’umupasiteri ukunzwe cyane muri icyo gihugu, Boniface Mwamposa, uyoboye itorero Arise and Shine Ministry ryo muri Tanzania.
Jennifer Temu wari muri ayo materaniro yabwiye Ibiro Ntaramakuru by’Abafaransa, AFP, ko ikibazo cyaje kuvuka ubwo Mwamposa wiyita intumwa y’Imana, ""Apôtre"", yasukaga ibyo yise amavuta yera hasi abantu bakabyiganira kuyakoramo.
Mwamposa yahise ahunga. Umuyobozi wa Polisi muri icyo gihugu Simon Sirro wemeje ko hapfuye abantu 20 mu kiganiro kuri Televisiyo y’igihugu muri Tanzania, TBC1, yasabye Mwamposa kwishyikiriza Polisi kuko ari umuntu uzwi, ntaho yacikira.
Yavuze ko Polisi igiye kureba uburyo amadini n’amatorero ategura amateraniro arimo abantu benshi.
Perezida John Magufuli na we yavuze ko ababajwe n’abantu 20 baguye i Moshi ndetse n’abandi 20 bahitanywe n’imyuzure mu Majyepfo ya Tanzania, mu Karere ka Lindi mu cyumweru gishize.
",https://m.igihe.com/iyobokamana/amadini/article/tanzania-abantu-20-baguye-mu-mubyigano-wabereye-mu-rusengero,Gospel
"Gatsibo: Umupasiteri n’Umubwiriza barwaniye mu materaniro, harakekwa ko bapfuye amaturo","Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Amakuru agera kuri IGIHE aravuga ko abo bagabo barwaniye imbere y’abayoboke b’ishami ry’Itorero Inkuru Nziza, riherereye mu Murenge wa Ngarama mu Karere ka Gatsibo.
Abakristu bahise batabaza inzego z’umutekano, ubu abo bagabo bombi bacumbikiwe kuri Sitasiyo y’Urwego rw’Ubugenzacyaha ya Ngarama.
Umunyamabanga Nshingwabikorwa w’Umurenge wa Ngarama Rugaravu Jean Claude yabwiye IGIHE ko basanze bapfa amakimbirane bari bafitanye ashingiye ku kutubahana nubwo hari amakuru avuga ko baba bapfuye amaturo.
Ati “Barwanye bari bafitanye amatiku mu Itorero ryabo yo gusuzugurana, ejo rero barashwanye barwanira mu rusengero bari mu materaniro.”
Yavuze ko abakristu bahise babatabaza nk’inzego z’ibanze bafatanyije n’iz’umutekano basanga koko bari gushwana.
Ati “Twahise tuhagera abakristu badutabaje, dusanga barimo bashwana birumvikana bagombaga guhita bafatwa bagafungwa kuko bari bateje amakimbirane mu bakristu.”
Rugaravu yabwiye IGIHE ko iryo shami ry’itorero Inkuru Nziza bari baranarifungiye urusengero rikoreramo kubera rutujuje ibyangombwa, nyuma riza gukomeza amateraniro rwihishwa.
Ati “Ni itorero ubona ritanashinga twari twaranarifunze nyuma biza kugaragara ko baje kugenda bagasubiramo bataratubwira ariko ntabwo bapfa amaturo kuko si itorero rifatika. Barafunzwe bari muri RIB Ngarama.”
Rugaravu asaba abaturage kwirinda amakimbirane ariko na none afatiye kuri iryo torero asaba abakristu gusengera mu nsengero zujuje ibyangombwa.
Si ubwa mbere humvikana imirwano mu bayoboke b’itorero ry’Inkuru Nziza kuko nko mu 2017 abayobozi baryo bo mu Karere ka Ngoma ahitwa ku Cyasemakamba bafatanye mu mashati barwanira imbere y’imbaga y’abayoboke yari yagiye kumva ijambo ry’Imana bapfa amaturo no kuba bamwe barimuwe bakanga kujya aho bimuriwe bitwaje ko nta maturo atubutse ahaboneka.
Icyo gihe bamwe baranakomeretse kuko byageze n’aho bakristu bajya muri iyo mirwano yashyamiranyije abari bahasanzwe n’abari bahimuriwe.
Amakimbirane mu matorero akomeje kuvugwa no mu bindi bihugu. Mu minsi ishize mu mujyi wa Mombasa, muri Kenya, Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
",https://m.igihe.com/iyobokamana/amadini/article/gatsibo-umupasiteri-n-umubwiriza-barwaniye-mu-materaniro-harakekwa-ko-bapfuye,Gospel
Uko Kiliziya Gatolika yeguriwe ahahoze gereza ya 1930 ngo hubakwe katederali y’abantu 5000,"Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto ku buryo ibikorwa binini bitabasha kuhabera.
Umwaka ushize ubwo Musenyeri wa Arkidiyosezi ya Kigali, Antoine Kambanda, yimikwaga, ibirori byabereye muri Stade Amahoro i Remera.
Icyo gihe kandi yagaragarije abanya-Kigali, icyifuzo cyo kubaka ingoro y’Imana, Katederali y’umujyi kandi ihesha Imana icyubahiro.
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu kiganiro Musenyeri Kambanda yagiranye na TVR, yashimiye Umukuru w’Igihugu ko imvugo ye ari yo ngiro, kubera ko ubu yabafashije bagahabwa ikibanza.
Ati “Nyuma y’aho twagiye dusaba tureba n’ubuyobozi bw’umujyi, n’ubwa Minisiteri y’ubutegetsi bw’igihugu idushinzwe, tugenda tureba ahashoboka mu mujyi atari kure y’umujyi, ariko kandi hanatunganye, habereye, hanashoboka”.
Mgr Kambanda avuga ko byahuriranye n’uko ahahoze gereza ya 1930 hari ikibanza kandi ubuyobozi bw’umujyi bwifuza ko hakorerwa ikindi kintu.
Ati “Muri ibyo bintu rero byari byifujwe natwe twashyizemo igitekerezo cya katederali. Nyakubahwa Perezida wa Repubulika yarabyumvise kandi igitekerezo aragishyigikira tukaba tumushimira ko bahaduhaye ngo habe hakubakwa kiliziya ibereye umujyi”.
Mgr Kambanda avuga ko ubu harimo gukorwa igishushanyo kigendanye n’icyerekezo 2050 u Rwanda rufite.
Ati “Turateganya kiliziya yajyamo abantu 5000, ariko ikagira n’umwanya imbere ya kiliziya, iyo habaye nk’iminsi mikuru katederali igira umwanya imbere yayo aho abantu bashobora guteranira bageze nko ku 10 000 no kugeza kuri 20 000”.
Mgr Kambanda avuga ko hataramenyekana agaciro kubaka iyi katederali izatwara.
Ubuyobozi bw’Umujyi wa Kigali buherutse gutangaza ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Bwavuze kandi ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Mgr Kambanda yemeje ko ibyo bumvikanyeho n’umujyi ari ugukora inyigo y’uburyo amateka ya gereza yajya agaragara no mu kuhasura abantu bakamenya amateka yahabaye n’uko hahindutse ahantu h’umugisha.
Avuga ko kuba ahari gereza hagiye kujya Kiliziya ‘nk’abakristu tubibonamo ubutumwa bukomeye, ni ukuvuga ngo ahari ahantu ho gucibwa n’urupfu, ubungubu hagiye kuba ahantu h’umukiro n’ubuzima’.
Mgr Kambanda avuga ko ahubatse katederali ya St Michel hataratekerezwa ikizahakorerwa kuko ari ibintu byo kwigwahoku bufatanye n’ubuyobozi. Yahakanye kandi ko aho bahawe ari ingurane ya St Michel.
",https://m.igihe.com/iyobokamana/article/uko-kiliziya-gatolika-yeguriwe-ahahoze-gereza-ya-1930-ngo-hubakwe-katederali-y,Gospel
Ese gusenga uhumirije hari icyo byongera ku Isengesho ?,"Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
N’ubwo gufunga amaso igihe umuntu ari gusenga byabaye nk’ihame mu madini atandukanye, nta byahumetswe byera na bimwe bigaragaza ko ari ngombwa kubikora igihe ugiye gusenga, bitandukanye n’ibindi Bibiliya yagiye itegeka nko kujya ahantu hatuje.
Umuyobozi wa Zion Temple mu ntara y’amajyepfo Pasiteri Eric Ruhagararabahunga avuga ko n’ubwo ntaho uyu muco wo gusenga umuntu ahumirije wanditse muri Bibiliya, ko ariko ufasha usenga kutarangara.
Ati “Ntaho twahita tubibona muri Bibiliya ako kanya ariko guhumiriza bigufasha kutarangara, usenze ureba hari igihe urangara, ikinyuraho cyose uba ukireba rero ntabwo uba witaye cyane kuri uriya muntu uri gusabana nawe, niyo mpamvu rero akenshi umuntu afunga amaso, n’ubwo ntaho Bibiliya ivuga ngo muzasenge mufunze amaso”.
Past. Ruhagararabahunga yongeyeho ko iyo usenze uhumirije Imana ibona ko ibyo uvuga bikuvuye ku mutima “Urumva ko iyo usenze uhumirije icya mbere nturangara ikindi n’uriya uri kuramya biratuma abona ko ukomeje mu byo ukora, bituma Imana ibona ko uyihanze amaso”.
N’ubwo gusenga bifasha usenga kutarangara, Pasiteri Ruhagararabahunga, avuga ko umuntu usenga areba kandi akabikora neza nta kosa aba akoze.
Umutoni Sandrine, Umukirisitu usengera muri Kiliziya Gatolika avuga ko kuri we gusenga ahumirije bigira icyo byongera ku isengesho.
Ati “Iyo mumpirije mba numva niyumva mu isengesho, nkumva ibyo ndi kuvuga bimvuye ku mutima, ariko iyo uri kureba hari ibintu byinshi bikurangaza ni yo waba uri ahantu hatari kunyura abantu”.
N’ubwo abakirisitu bavuga ko uyu muco wo guhumiriza ubafasha kutarangara, ku rundi ruhande abahanga mu mateka bo bavuga ko umuco wo gusenga umuntu ahumirije ukomoka mu bihe by’abami, aho umuntu atashoboraga kujya imbere y’umwami cyangwa undi muyobozi ngo amuhange amaso.
Kureba umuyobozi cyangwa umwami byafatwagwa nk’ikinyabupfura gike, ni yo mpamvu uwabajyaga imbere yafungaga amaso cyangwa akareba hasi.
Ibi byaje gukomeza no mu muco w’amadini, gufunga amaso mu gihe uri gusenga biba ikimenyetso cyo kwiyoroshya no kubaha uwo uri kubwira.
",https://m.igihe.com/iyobokamana/article/ese-gusega-uhumirije-hari-icyo-byongera-ku-isengesho,Gospel
Kiliziya Gatolika igiye kubaka Katederali nshya ya Kigali ahahoze gereza ya 1930,"Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto kandi ikaba ishaje.
Umuyobozi w’ishami ry’imiturire n’imitunganyirize y’Umujyi wa Kigali, Eng Mugisha Fred, avuga ko ubutaka bw’ahahoze gereza bungana hegitari 5.5, Kiliziya Gatolika yamaze kwemererwa gukora igenamigambi y’uko yabukoresha nubwo ari igitekerezo kikiri mu ntangiriro.
Ati “Hari igitekerezo cyo kwegurira ubutaka Kiliziya Gatolika yerekanye ubushake bwo kubwubakamo katederali. Barimo gukora ku mushinga ugaragaza ubwoko bw’inyubako bifuza kuhashyira hanyuma tububegurire”.
Mugisha avuga ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Akomeza avuga ko icyo Umujyi wa Kigali ushaka ari ukubungabunga ibimenyetso by’amateka ku buryo byaba n’ibisurwa n’abakerarugendo. Uyu akaba ari umurongo w’ibanze wahawe kiliziya.
Mugisha avuga ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Mu birori byo kwakira Musenyeri Antoine Kambanda nka Arikiyepisikopi wa Kigali asimbuye Musenyeri Thaddée Ntihinyurwa wagiye mu kiruhuko cy’izabukuru, yagaragaje inyota nyinshi yo kubaka katederali.
Icyo gihe yagize ati “Bakirisitu b’uyu mujyi, icyifuzo ni uko twazubaka ingoro y’Imana, Katederali y’uyu mujyi kandi ihesha Imana icyubahiro.”
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu gitambo cya Misa ya Noheli iheruka, Musenyeri wa Arkidiyosezi ya Kigali, Antoine Kambanda, yakomoje kuri iyi katederali avuga ko umushinga wo kuyubaka urimo kugenda neza.
",https://m.igihe.com/iyobokamana/article/kiliziya-gatolika-igiye-kubaka-katederali-nshya-ya-kigali-ahahoze-gereza-ya,Gospel
Korali Shalom y’i Nyarugenge yasohoye indirimbo ibimburira iziri kuri album yayo nshya,"Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Iyi ndirimbo yiswe “Wampaye amahoro’’ yubakiye ku buhamya bw’abantu Imana yatuye imitwaro yari ibaremereye ikabaha amahoro yo mu mutima, bakaba basigaye bagenda bemye.
Korali Shalom imaze kugwiza igikundiro mu ruhando rw’abakunzi b’umuziki uhimbaza Imana iri mu zigezweho muri ADEPR.
Urukundo igirirwa rwazamuwe n’indirimbo zifitemo ubutumwa bwururutsa imitima y’abababaye zirimo “Nzirata’’, “Abami n’abategetsi’’, “Nzamamaza”, ‘‘Nyabihanga’’ n’izindi.
‘Wampaye amahoro’ ni indirimbo ya mbere igiye hanze yatanzwe nk’impano ku bakunzi b’ibihangano bihimbaza Imana mu mwaka wa 2020.
Visi Perezida wa Korali Shalom, Ngamijimana Charles, yabwiye IGIHE ko iyi ndirimbo itangiza umushinga wa album nshya iri gutegurwa.
Yagize ati “Indirimbo yitwa ‘Wampaye amahoro’ ni yo twatangiranye umwaka wa 2020, ibimburiye izindi ziri kuri album y’amajwi y’indirimbo umunani izajya hanze mu 2020.’’
Ubutumwa buri muri iki gihangano cy’iminota ine n’amasegonda 52 buganisha ku ‘mahoro atangwa n’Uwiteka ku wamwisunze arushye.’
Ngamijimana yavuze ko uyu mwaka bazakomeza kwegera abakunzi b’ibihangano byabo no kubategurira ibikorwa byagutse cyane ko mu 2019, Korali Shalom yibanze cyane mu ngendo z’ivugabutumwa.
Ati “Ntitwagiye kure y’abakunzi bacu. Uyu mwaka dufitemo igitaramo cyagutse turi gutegura. Umwaka ushize twawuhariye ingendo, twagiye aho twatumiwe kuvuga ubutumwa.’’
Korali Shalom yakoreye ingendo mu bice bitandukanye by’igihugu birimo ibitaramo yakoreye mu turere twa Rubavu (Rubona), Rwamagana (Rwikubo), Musanze (Nyarubande), Huye (Matyazo) no mu Mujyi wa Kigali aho yaririmbye mu Umucyo Live Concert yabereye muri Dove Hotel, Ibihamya Live concert yabereye muri ADEPR Gatenga, mu Bibare i Remera no kuri Maison des Jeunes Kimisagara aho batangiye ubutumwa mu gikorwa cyo kurwanya ibiyobyabwenge.
Umwaka wa 2019 wayibereye mwiza kuko yanakoze ibitaramo mu yandi madini arimo irya Methodiste Libre n’iry’Abangilikani mu Giporoso kwa Rev. Pasiteri Rutayisire Antoine. Yanaremeye abatishoboye aho yakoreye umuganda rusange mu Karere ka Nyabihu.
Korali Shalom imaze imyaka 34 itangijwe ni ubuheta mu makorali y’i Nyarugenge nyuma ya Hoziana yayitanze mu ivugabutumwa ry’indirimbo.
Yashinzwe mu 1986 ari korali y’abana bato, yitwaga “Umunezero”. Icyo gihe muri ADEPR Nyarugenge hari korali nkuru imwe ariyo Hoziyana. Mu 1990 yemerewe kwitwa izina, ifata “Shalom” rimaze gushinga imizi. Iyi korali imaze gukora album enye z’amajwi n’ebyiri z’amashusho.
Iya kabiri iriho indirimbo umunani izamurikwa mu 2020. Amashusho yayo yafatiwe mu gitaramo gikomeye cya Korali Shalom cyiswe ‘‘Imbere ni heza’’ cyabereye muri Kigali Convention Centre mu 2018.
Korali Shalom igizwe n’abaririmbyi 105 hatabariwemo ababa hanze y’u Rwanda.
 	Umva hano indirimbo ya Korali Shalom
",https://m.igihe.com/iyobokamana/article/korali-shalom-y-i-nyarugenge-yasohoye-indirimbo-ibimburira-iziri-kuri-album,Gospel
I Kibeho ku butaka butagatifu hagiye kubakwa Bazilika,"Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Nyuma y’aho Igishushanyo mbonera cyerekana imiterere y’iyi Basilika kigiriye hanze, kuwa 9 Mutarama Ubuyobozi bw’Akarere ka Nyaruguru n’ubwa Kiliziya Gatolika bwahuye n’abazayubaka kugira ngo harebwe uburyo imirimo yo kuyubaka izashyirwa mu bikorwa.
Umuyobozi w’Akarere ka Nyaruguru Habitegeko François yavuze ko imirimo y’ibanze yo kubaka iyi Bazilika igeze kure ndetse ko mu 2021 izaba yuzuye.
Yagize ati “Izuzura mu Ugushyingo 2021. Imirimo y’ibanze irimo iy’inyigo no gushyiraho ikigega kigamije gukusanya inkunga yararangiye”.
Iyi Bazilika izaba yubatse ku butaka butagatifu bw’i Kibeho busanzwe bugendererwa n’Abakirisitu batari bake kubera amabonekerwa yahabereye mu myaka ya 1980.
Kuri ubu inzego zose bireba zarangije gusuzuma ibikenewe, bikaba biteganyijwe ko imirimo yo kubaka iyi Bazilika izatwara amafaranga y’u Rwanda agera kuri miliyari 70.
Binyuze kuri Twitter, ubuyobozi bw’Akarere ka Nyaruguru bwasabye abikorera gushora imari muri Nyaruguru, cyane cyane mu bijyanye n’ibikorwa remezo by’ubukerarugendo n’amahoteli.
Ubuyobozi bw’Akarere ka Nyaruguru buvuga ko kandi iyi Bazilika izaba ifite ibindi bikorwa remezo birimo inzu z’amacumbi zishobora basanzwe bagenderera aka karere buri mwaka mu ngendo z’iyobokamana, by’umwihariko abaza ku munsi wizihizwaho kujya mu ijuru kwa Bikira Mariya.
Tariki 28 Ugushyingo 1981, ni bwo Bikira Mariya yabonekeye umukobwa wa mbere witwa Mumureke Alphonsine wigaga mu Rwunge rw’Amashuri rwa Mère du Verbe i Kibeho.
Nyuma y’umwaka umwe, yongeye kubonekera uwitwa Mukamazimpaka Anathalie, nyuma yongera kubonekera Mukangango Marie Claire na bo bigaga kuri iryo shuri. Bose yabahaga ubutumwa bagomba kugeza ku batuye Isi.
",https://m.igihe.com/iyobokamana/article/i-kibeho-ku-butaka-butagatifu-hagiye-kubakwa-bazilika,Gospel
Abayobozi bagera kuri 700 bitabiriye amasengesho yo gusengera igihugu (Amafoto),"Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Aya masengesho yitabiriwe n’abagera kuri 700, abaye mu gihe u Rwanda rusoje icyerekezo 2020 cy’iterambere, no gutangiza icyerekezo 2050.
Ategurwa n’Umuryango, Rwanda Leaders Fellowship, akaba afite insanganyamatsiko igira iti “Imiyoborere Izana Impinduka:Kwishimira aho tugeze-Dutegura ejo hahaza.”
Aya masengesho yatangijwe mu 1995 agamije gushyira hamwe abayobozi bakuru mu kwiyegereza Imana, bagasangira, hakabaho gusengera igihugu n’abayobozi bacyo ndetse bagasangira ijambo ry’Imana.
Ku nshuro ya mbere yabereye muri Hotel Hotel des Mille Collines tariki 1 Nzeri 1995, kuva icyo gihe iki gikorwa kitabirwa n’abayobozi batandukanye n’abandi.
Ay’uyu mwaka azaba ari ayo gushimira ibyo Imana yakoreye Igihugu ariko no gusengera abayobozi bacyo bagashyirwa mu maboko y’Imana.
Aya masengesho abaye ahurirana kandi n’igihe u Rwanda rurimo kwishimira ibyo rwagezeho mu cyerekezo 2020 rwari rwarihaye no gutangira icyerekezo 2020.
Hagendewe kuri iyi nsanganyamatsiko, aya masengesho afite intego yo kureba ibyakozwe no gushimira urugendo rwagenzwe, ariko no kureba aho baganisha igihugu.
Agamije kandi kugira umuco wo gushimira bitari gusa Imana ahubwo n’abo yakoresheje ngo babe bagejeje aho igihugu kiri uyu munsi, kwiga ibyakozwe n’indangagaciro z’Imana yashyize mu bantu, ibi bigafasha kubaha inzira nziza yo gukomeza imbere.
Mu masengesho y’umwaka ushize, Perezida Kagame yavuze ko bidakwiye ko umuyobozi abaho neza mu gihe abo areberera bafite ibibazo, ashimangira ko biteye isoni kumubona ashyiriye Imana abaturage yamuhaye kuyobora barwaye bwaki.
Yagize ati “Njye rwose mpora mfite impungenge ku kuzashorera abantu barwaye bwaki, bashonje, bameze nabi nkavuga nti ‘Mana ng’aba abantu bawe wanshinze’. Ntabwo umutima wanjye ujyanye na byo. Numva bidakwiye. Kugira ngo utazashorera abantu bameze batyo, ikintu cya mbere ni uko buri muyobozi bikwiye kumutera isoni. Mugomba kugira isoni. Iyo wemera indangagaciro ukazibura bikwiriye kugutera isoni.”
Yakomeje avuga ko iterambere rirambye rikwiye gushingira ku ndangagaciro y’imikorere hagati y’abayobozi n’abayoborwa.
Amafoto: Niyonzima Moses
",https://m.igihe.com/iyobokamana/article/abayobozi-bagera-kuri-700-bitabiriye-amasengesho-yo-gusengera-igihugu-amafoto,Gospel
"Prophet Sultan yasabye korali ye kuririmba injyana zigezweho, ashimagiza Kinyatrap ya Bushali","Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Ni ubutumwa yatanze mu materaniro yo ku wa 5 Mutarama 2019 yabereye Cosmos i Nyamirambo aho itorero riri; yibanze ku ntego y’uko abakirisitu bakwiriye gusenga mu kuri no mu mwuka.
Ubwo yari ageze mu mwanya wo kwakira amashimwe ku buhanuzi bwasohoye, Munyemana Eric [Prophet Sultan] yavuze ko akunda umuraperi Bushali ndetse ko azamuha impano.
Yatangiye aririmba ati “Ese ni muebue, ni tuebue?’’ Abari mu iteraniro bahise basekera rimwe. Yateye Hallelujah, akomeza n’indirimbo ya Bushali yitwa ‘‘Kinyatrap’’.
Yakomeje ati ‘‘Umwana w’umwirabura, ….Kinyatrap ku mugongo [akabisubiramo].’’
Ibi yabikoraga anabyina nk’ugerageza kwigana Bushali, akabaza ati ‘‘Hallelujah! Siko babyina?’’ abakirisitu bakamwikiriza banamwenyura.
Prophet Sultan ati ‘‘Abaziranye na we bazamubwire ko hari umuhanuzi umukunda. Amahoro abe kuri Bushali, akomeze kuzamuka, abahanzi bacu bakomeze kuzamuka mu izina rya Yesu. Nta kibazo mfitanye na bo, bataramana neza.’’
Prophet Sultan yasabye Korali Voice of Life yo mu itorero rye kugendana n’ibigezweho no kuririmba injyana zikunzwe.
Ati “Korali musirimuke, murusheho kuba abasirimu, muse neza. Korali yacu yarazamutse. Imana yacu ishaka ibintu bishya. Ishaka ko tuyisenga twambaye amakote agezweho kuko ari Imana ijyana n’ibigezweho. Ni Imana y’abazima n’ibizima.’’
Abajije injyana ikunzwe cyane, yasubijwe ko ari Trap. Ati “Niyo ba Cardi B baririmba?’’
Belcalis Marlenis Almánzar azwi mu muziki nka Cardi B. Uyu muraperikazi w’imyaka 27 ari mu bagezweho muri Amerika; akora injyana ya Trap ifatwa nka hip hop igezweho ariko yavukiye mu Majyepfo ya Leta Zunze Ubumwe za Amerika ahagana mu 1990.
Mu bahanzi bakora iyi njyana harimo T.I., Gucci Mane, Waka Flocka Flame, 2 Chainz, Lil Uzi Vert na 21 Savage.
Bushali washimagijwe na Prophet Sultan aheruka kwishimirwa bidasanzwe mu gitaramo ngarukamwaka cya East African Party cyabereye i Kigali ku wa 1 Mutarama 2019.
Umwaka wa 2019, Bushali ni wo wamuzamuriye igikundiro, yitabiriye ibitaramo bikomeye birimo Iwacu Muzika Festival, MTN Izihirwe n’ibindi.
Bushali yatangiye umuziki mu mpera za 2013. Izina rye ryazamuwe n’indirimbo ‘Nituebue’ yahuriyemo na B-Threy n’uwitwa Slum Drip.
Afite album zirimo ‘Nyiramubande’ n’iyo yise ‘Ku gasima’ iriho indirimbo zikunzwe; iyi iriho indirimbo 12 zirimo iyitwa ‘Kinyatrap’, ‘Sindi Mubi’, ‘Zunguzayi’, ‘Ipafu’, ‘Kinyarock’, ‘Mamayiwe’, ‘Kugasima’, ‘Inganjyi’, ‘Ayura’, ‘Bitinze’, ‘Impanda’ na ‘Niyibizi’.
Prophet ni umuhanuzi uvuga ko yasigiwe guhanurira amahanga. Mu ntangiriro za 2018, yahaye abakirisitu be ‘papier mouchoir’ zo kwifashisha mu gukemura ibibazo.
Imyemerere y’abayoboke be ishingiye ku kuba Yesu yaratanze imbabazi z’iteka ryose ku byaha bakoze, ibyo bakora ubu n’ibyo bazakora mu bihe bizaza.
Hari abakirisitu yatuyeho gukira indwara zirimo ibibyimba byo mu nda na kanseri ndetse hari n’abatanze ubuhamya ko bakize, banitwaza inyandiko zo kwa muganga zibishimangira.
Amafoto: Muhizi Serge na Munyarugerero Gift
",https://m.igihe.com/iyobokamana/article/prophet-sultan-yasabye-korali-ye-kuririmba-injyana-zigezweho-ashimagiza,Gospel
Kenya: Umupasiteri yiyahuye nyuma yo kwicira umugore mu rusengero,"Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Uyu mugabo yishe umugore we amuziza ko yamwangiye kureba abana be nyuma yo gutandukana ndetse agashaka no gutwara itorero bafatanyije gushinga.
Mtengo Amuri, umwe mu bagize iryo torero, yatangaje ko Misiko n’umugore we bari bamaze imyaka umunani bashinze iryo torero, nyamara bakunze gushwana kenshi bapfa imitungo no kuryegukana.
Kuri iki Cyumweru ahagana saa tatu za mu gitondo, nibwo Misiko yinjiye mu rusengero ruri ahitwa Chembani, ahita yicara iruhande rw’umugore we. Abakirisitu bakomeje amateraniro bisanzwe.
Mu gihe amateraniro yari agezemo hagati, Misiko yarahagurutse yegera umugore we ahita amutera icyuma mu mugongo inshuro nyinshi. Mu gihe yari agiye kumukata ingoto, umugore yamufasha amaboko, undi amutera ikindi cyuma mu kiganza aramukomeretsa.
Abakirisitu bahise bahagoboka bafata uwo mugabo, umugore bahita bamujyana kwa muganga. Mu gihe bari bagikubana bajyana umugore ku bitaro, umugabo na we yabaciye mu rihumye yitera icyuma mu ijosi arapfa.
Umugore yajyanywe kwa muganga, agezeyo ahita apfa kubera ibikomere byinshi.
Bamwe mu nshuti z’uyu muryango batangaje ko bahoranaga amakimbirane ndetse ngo bari baherutse gutandukana.
Uhagararariye Polisi mu gace ka Kisauni, Julius Kiragu yavuze ko uyu mugore yatewe icyuma mu mugongo , mu kiganza ndetso no mu nda ari nabyo byamuviriyemo urupfu.
 Yakomeje avuga ko Misiko yari yarabigambiriye nkuko yabigaragaje mu rwandiko yasize yanditse mbere yo kwiyahura.
Misiko mu rwandiko yavuze ko uwo mugore yari yaramubujije kureba abana be nyuma yuko batandukanye ndetse akanashaka kwikubira itorero bafatanyije gushinga, kandi bari bacyishyura ideni rya banki bafashe ngo barishinge.
Itorero Ground of God ‘s gospel Ministries ryatangiye mu myaka 8 ishize aho yari imaze kugira abayoboke benshi mu gihugu ariko kubera intonganya z’abarishinze, bari batangiye kurivamo, nkuko Daily Nation yabitangaje.
",https://m.igihe.com/iyobokamana/article/kenya-umupasiteri-yiyahuye-nyuma-yo-kwicira-umugore-mu-rusengero,Gospel
Apôtre Gitwaza yimitse abashumba barimo Pasiteri Ndizeye wayoboye GBU-KHI,"Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Uyu muhango wabereye muri Zion Temple Gatenga ku wa Gatandatu, tariki ya 4 Mutarama 2020.
Abasizwe amavuta y’ubushumba bari baherekejwe n’abafasha babo baturutse muri paruwase zitandukanye yo mu Rwanda. Barimo Gisore Richard w’i Rusizi, Sentozi August uhagarariye Rwamagana, Ngendahayo Jacques wotorewe guhagararira itorero rya Nyamagabe akaba yungirijwe na Habyarimana Alphonse, Ndizeye Olivier uhagarariye Itorero rya Ntarama na Wironja David w’i Bukavu.
Apôtre Gitwaza yasabye abasizwe amavuta kugira ubunyangamugayo no kubaha neza inshingano bahawe.
Yakomeje avuga ko ‘‘Ubu iyi ndahiro ibari ku mutwe kubera ko mwabivugiye imbere y’abamalayika n’itorero. Ikibazo muzagira muzaze munyegere tuzagikemura kandi mukomeze mukorere Imana.’’
Mu byo bahamagariwe harimo kwamamaza ubutumwa bwiza, umuzuko wa Kirisitu no kurinda itorero.
Gitwaza yabasabye kuba abungeri beza, ba bandi batabona isega igeze mu bana b’intama bagahunga.
Yakomeje ati “Ni umugambi w’Imana kuduha abungeri, ni umugambi w’Imana kwita ku ntama kandi buri ntama ikeneye umwungeri ariko siko buri mwungeri wese ari mwiza. Hari abungeri bakorera ibihembo n’abakoreshwa n’umuhamagaro.”
“Bibiliya iravuga ngo nzabaha abungeri bahwanye n’umutima wanjye. Umutima wa Yesu, umutima w’Imana ni umutima w’ubwungeri kuko Yesu ni Umwungeri usumba abandi. Bibiliya iravuga ngo Umwungeri mukuru naza azatanga ingororano.”
Pasiteri Ndizeye Olivier uhagarariye Itorero rya Ntarama rimaze umwaka rifunguye azwiho kugira ishyaka ryo guhindura benshi kuza kuri Kirisitu yatangarije IGIHE yishimiye inshingano nshya yahawe.
Ati “Ncishijwe bugufi imbere y’Imana n’abantu guhabwa inshingano zo kuba umushumba w’Imana n’abantu. Ni umurimo ukomeye ariko ibyo Imana inshakaho nari mfite isezerano guhera mu 2005 ryo kuzayobora ubwoko bw’Imana. Imyaka 15 irashize none uyu munsi birasohoye ; gusigwa bizana izindi mbaraga; nciye bugufi izo mbaraga zizankoreremo kugira ngo nkore ibyo Imana ishaka muri iki gihe.’’
Pasiteri Ndizeye yabaye Umuyobozi w’Umuryango w’Ivugabutumwa mu Ishuri rikuru ry’Ubuvuzi rya Kigali (KHI) rizwi nka GBU-KHI Nyamishaba.
Yashimiye cyane umufasha we Benimana Nadège umuba hafi cyane mu murimo Imana yamuhamagariye no kumusunikira neza mu muhamagaro we.
Pasiteri Ndizeye yakiriye agakiza ku wa 4 Ugushyingo 2001 ubwo yigaga mu mwaka wa kane w’amashuri yisumbuye kuri Groupe Scolaire de Rilima, ari naho yatangiriye umurimo w’ivugabutumwa, akomereza muri Groupe Scolaire de Kabare aho yagiye ayobora ivugabutumwa no gutoza abigishwa.
Yayoboye Umuryango w’Ivugabutumwa muri Kaminuza (Groupe Biblique Universitaire) muri KHI akaba ari n’umwe mu bakomeje gushyigikira uyu murimo muri za Kaminuza mu itsinda rigizwe n’abarangije kaminuza banyuze muri GBU bari mu kazi. Yakuriye anakorera umurimo w’Imana mu Itorero rya Miracle Center Rubirizi ari naho yasengewe bwa mbere nk’umukuru w’itorero.
Abashumba bimitswe batanze isezerano ryo kubaha umuhamagaro, kuba abizerwa no kwamamaza ubutumwa bwa Yesu Kirisitu nta kujenjeka.
",https://m.igihe.com/iyobokamana/article/apotre-gitwaza-yimitse-abashumba-barimo-pasiteri-ndizeye-wayoboye-gbu-khi,Gospel
USA: Itorero ry’aba-méthodiste rigiye gucikamo ibice kubera gushyingira abahuje ibitsina,"Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’iri torero bafata uyu mugambi nk’igisubizo kirambye ku makimbirane amaze igihe muri iri torero, kandi biteguye kuwemeza bidasubirwaho muri Gicurasi uyu mwaka, nk’uko byemejwe kuri uyu wa Gatanu.
Iri torero ryigaruriye abayoboke hafi miliyoni 13 ku isi hose, ni irya kabiri rifite abayoboke benshi mu madini ya giporotesitanti muri Leta Zunze Ubumwe za Amerika.
Uyu mugambi wo gutandukana niwemezwa bidasubirwaho, hazavuka ibice bibiri muri iri torero, aho abadashyigikiye ishyingirwa ry’abaryamana bahuje ibitsina bazarema itorero ryabo rishya; naho abashyigikiye iryo shyingirwa bagakomeza igice cyabo cyigenga, kandi bagaha amasakamentu abo baryamana bahuje ibitsina.
Muri Gashyantare 2019, mu nama rusange y’itorero ry’aba-méthodiste yabereye ahitwa Saint Louis, muri Leta ya Missouri, haganiriwe mu buryo bwihariye ku bijyanye n’imibonano mpuzabitsina ndetse n’ubumwe bw’itorero.
Icyo gihe hanabaye amatora aho 53% by’abari bahagarariye abandi, batoye bamagana ishyingirwa ry’abaryamana bahuje imiterere y’umubiri.
Nyuma yo kutumvikana kuri iyo ngingo, abagize inama nyobozi y’itorero banzuye ko gutandukana ari bwo buryo bwiza bwo guhosha uko kutumvikana, mu rwego rwo guha uburenganzira buri ruhande rugakomeza imyizerere yarwo.
Muri Gicurasi 2020, nibwo hateganyijwe inama rusange izemeza bidasubirwaho uwo mushinga wo gutandukana, ikazabera mu mujyi wa Minneapolis.
Umuyobozi w’abashyigikiye gushyingira abaryamana bahuje imiterere y’umubiri muri iri torero, Thomas Berlin, yavuze ko anejejwe cyane n’iki cyemezo kuko itorero ry’aba-méthodiste ryabonye uburyo buzana igisubizo ku makimbirane yari amaze igihe.
Uku gutandukana nikuramuka kugezweho, uruhande rw’abadashyigikiye gushyingira abaryamana bahuje imiterere y’umubiri ruzahabwa miliyoni 25 z’amadolari ya Amerika.
",https://m.igihe.com/iyobokamana/article/usa-itorero-ry-aba-methodiste-rigiye-gucikamo-ibice-kubera-gushyingira-abahuje,Gospel
"Iki cyorezo cyagaragaje ko nta gihangange, dukeneye ubufasha bw’Imana- Mgr Kambanda","Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Musenyeri Kambanda yabitangarije IGIHE kuri iki Cyumweru, mu gihe abayoboke ba Kiliziya Gatolika bizihiza umunsi wa Mashami bazirikanaho umunsi Yezu Kristu yinjiraga mu Murwa wa Yeruzalemu nk’Umwami, abaturage bakamusasira imyenda yabo.
Mgr Kambanda yavuze ko muri Kiliziya Gatolika ari umunsi ukomeye cyane batangiriraho icyumweru gitagatifu.
Ati “Ni icyumweru gikomeye mu mateka y’ukwemera kwacu. Ni icyumweru kitwinjiza muri Pasika nyir’izina nyuma y’iminsi 40 tumaze mu gisibo twibuka ububabare bwa Nyagasani, ari n’igihe cyo kwihana kugira ngo dushobore gutunganira Imana.”
Mu bihe bisanzwe, umunsi nk’uyu abakirisitu baturutse imihanda yose babaga bari mu nsengero bafite amashami y’imikindo bishimira kwakira Yezu nk’umwami wabo.
Kuri iki Cyumweru si ko biri bugende kuko abaturarwanda bari mu ngo zabo, bubahiriza amabwiriza yashyizweho na Guverinoma yo kwirinda icyorezo cya coronavirus gikomeje guhitana imbaga hirya no hino.
Kuba abantu bari mu ngo, Musenyeri Kambanda ntabibonamo ikibazo ahubwo avuga ko ari umwanya mwiza wo gusenga batakambira Imana kugira ngo itange ubufasha mu gutsinda Coronavirus kuko abatuye Isi bananiwe.
Ati “Kuguma mu nzu biduha umwanya wo gusenga cyane cyane no kubona ko Imana ariyo ifite ububasha. Iki cyorezo cyagaragaraje ko nta mukuru, nta muto, nta gihangange. Ko nta mukire, nta mukene, twese twicisha bugufi. Abafite ubushobozi n’intwaro zikomeye ntawe ushobora kukirwanya ngo agitsinde, bigaragara ko dukeneye ubufasha bw’Imana.”
Yavuze ko kuba ibihe bya Pasika bisanze abakirisitu bari mu ngo zabo, nta mpungenge biteye ku kwizihiza uwo munsi Yezu yatsinzeho urupfu, ngo kuko n’Abiyisilaheli bizihirizaga Pasika mu ngo iwabo.
Ati “Pasika Abiyisilaheli buri umwe yayizihirizaga mu rugo rwe, ngo Imana ibakingire urupfu baraye iri bubakure mu bucakara mu Misiri. Urugo rwarateranaga rukizihiza Pasika, rugasangira intama ya Pasika. Biratwibutsa rero ko natwe dushobora kwizihiza Pasika mu ngo zacu, umukuru w’umuryango agateranya umuryango, agasenga bakumva ijambo ry’Imana.”
Ni ibihe byo kuzirikana ba nyakabyizi…
Gusabwa kuguma mu ngo, hari abo byabereye ihurizo cyane abaryaga ari uko bavuye gukora, bazwi nka ba nyakabyizi.
Leta yashyize uburyo bwo gufasha abantu nk’abo badafite icyo barya muri ibi bihe, ariko siko bigera kuri buri wese bitewe n’ubwinshi bw’abakeneye ubufasha.
Musenyeri Kambanda yavuze ko muri ibi bihe, abakirisitu bafite ubushobozi bakwiriye kugoboka bagenzi babo batishoboye, bakagendera ku byo amategeko y’Imana abasaba.
Ati “Urukundo rwa kivandimwe ari ryo tegeko rikuru ry’Imana rudusaba ko tumenya abaturanyi, ba Lazaro b’abakene duturanye tukabasangiza ku byo dufite bityo Imana yatwoherereje umwana wayo akemera kutubera igitambo ngo adutsindire urupfu, inaduherekeze mu gutsinda urupfu n’iki cyorezo cyugarije isi.”
Yavuze ko no ku rwego rwa Kiliziya Gatolika, batangiye gushishikariza imiryango remezo gukusanya inkunga, abishoboye bagafasha abakene.
Umuryango ufasha, Caritas wa Kiliziya Gatolika nawo watangiye kwegeranya inkunga y’ibiribwa bikagezwa muri Paruwasi zitandukanye kugira ngo abatishoboye bagobokwe muri ibi bihe.
Musenyeri Kambanda yavuze ko bahereye cyane mu bice by’imijyi kuko ariho hakenewe ubufasha kurusha ahandi.
Ati “Niho bibabaje cyane kuko mu cyaro ho iyo umuntu afite urutoki munsi y’urugo, umurima w’imyumbati cyangwa uw’ibijumba, ntabwo aba amerewe nabi nk’uri hano mu mujyi. Turashishikariza abari mu cyaro mu mirima guhinga kuko iki ni igihe cyo guhinga , ntibibacike kugira ngo ejo bazaramire n’abandi.”
Kugeza kuri uyu wa Gatandatu tariki 4 Mata 2020, Minisiteri y’Ubuzima mu Rwanda yagaragazaga ko umubare w’abanduye coronavirus umaze kugera ku 102, mu gihe ku isi hose basaga miliyoni imwe. Bane nibo bamaze gusezererwa mu bitaro mu Rwanda.
",https://m.igihe.com/iyobokamana/article/iki-cyorezo-cyagaragaje-ko-nta-gihangange-dukeneye-ubufasha-bw-imana-mgr,Gospel
Icyo Imana idushakaho muri ibi bihe bya Pasika,"Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Iki cyumweru kandi kitwinjiza mu cyumweru gitagatifu aho tuzirikana ku mateka y’ugucungurwa kwacu, cyane cyane mu minsi nyabutatu ibanziriza Pasika: Uwa Kane Mutagatifu aho turarikirwa kuzazirikana ku isangira rya nyuma n’umwami wacu Yezu Kristu. Ku wa Gatanu Mutagagatifu nk’umunsi w’ubutayu no kuzirikana ku mpamvu yo kwifatanya bucece na Yezu Kristu muri iyo nzira y’umusaraba izatugeza ku gutsinda. Naho ku wa Gatandatu mutagatifu duhimbaza igitaramo cya Pasika kitwinjiza mu kuzirikana ku Izuka rya Kristu ari naryo shingiro ry’ukwizera kwacu, kuko nk’uko Pawulo Mutagatifu abivuga “niba Kristu atarazutse, ukwemera kwacu kwaba ari amanjwe” (Reba 1Kor 15, 17).
Iki gihe kandi cyo kwitegura Pasika, kije mu gihe isi yose iri mu bihe bidasanzwe byo guhangana n’icyorezo cya Coronavirus, aho abantu bakomeje gupfa ari benshi hirya no hino ku isi. Ni igihe cyo kwiyinjiramo buri wese ukwe kugira ngo azabashe guhimbaza Pasika neza. Kimwe mu byatuma duhimbaza Pasika neza ni ukwisuzuma, tukamenya ko turi abanyabyaha, tugasaba imbabazi Imana n’abo twahemukiye kandi buri wese akiyunga n’umutima we.
Igihe cy’ububabare cyegereje, Yezu yajyanye na bake mu bigishwa be ku musozi gusenga. Arababwira ati “Umutima wanjye urashavuye byo gupfa, Nimugume aha kandi mube maso hamwe nanjye mu gihe ngiye gusenga” (Mt 26, 38). Yezu agarutse yasanze basinziriye, abwira umwe muri bo witwa Petero ati“Ni ibyo byawe, ntiwashoboye kuba maso nibura isaha imwe hamwe nanjye!” (Mt 26, 41). Yezu yarebye ukuntu bananiwe arababwira ati“Umutima w’Umuntu uharanira ibyiza ariko umubiri ukagira imbaraga nke”!
Ni nk’aho yakavuze ati “Yooo! Nabo bifuzaga kugumana nanjye muri ibi bihe ariko dore barananiwe”. Yarongeye ajya gusenga ubwa kabiri na none ariko asiga abakanguye ngo bagerageze babe maso. Agarutse nabwo asanga barasinziriye, umugono ari wose! Icyakora arabihorera kuko ngo yabonaga amaso yabo aremerewe! Asubirayo ubwa gatatu, agarutse asanga bamwe basinziriye abandi bakirwana n’ibitotsi, arababwira ati “Noneho nimusinzire muruhuke”! Nuko abaguma iruhande kugeza igihe bukereye. (Reba Mt 26, 45-46).
Turasabwa kugumana n’Imana mu isengesho
Muri ibi bihe bikomeye Nyagasani aradusaba kumuguma iruhande. Tukagumana na we nibura isaha imwe mu isengesho buri munsi aho turi mu ngo zacu, kugira ngo tutagwa mu bishuko bitandukanye: Kwiheba, kugira ubwoba, kwiba, kwandavura, ubugugu, ubwikunde, intonganya n’ibindi.
Turi abanyantegenke:
Imana izi neza intege nke zacu, iyo tunaniwe iratwihanganira. Kugira ngo tuzahimbaze Pasika neza, twisuzume tutihenze, twicuze ibyaha byacu kuko burya turi abanyantegenke nk’uko Pawulo Mutagatifu abivuga ati“Kuko icyiza nifuza ntagikora, naho ikibi ntashaka akaba aricyo nkora” (Rm 7, 19). Iki gihe turimo ni icyo kwigorora n’Imana, n’abavandimwe bacu ndetse no kwiyunga n’umutima wacu. Turi abanyantege nkeya kandi buri wese yifitemo umusemburo wo gusenyuka kwe. Twicuze, koko burya nta mahoro y’umunyabyaha udashaka kubivamo.
Icyubahiro cy’isi ni icy’akanya gato
Byinshi mu bicumuza bene muntu ni ugushakisha ubutunzi, gushakisha imbaraga zishingiye ku cyubahiro n’ibindi.
Igihe turimo kirimo isomo rikomeye: Yezu yatemberejwe mu mujyi wa Yeruzalemu, bamuririmbira ngo “Hozana, nihasingizwe uje mu izina rya Nyagasani”! Ngo “niwe Mwami wa Israel, inkomoko nyacyubahiro ya Dawudi”! Nyamara ntibyamaze kabiri, baramushushubikanye ngo akwiye urwo gupfa! Maze abo yagaburiye bagahaga bamwicisha inzara, abo yahaye Divayi nziza bagatangara bo bamuha Divayi irura! Abo yakijije uburwayi bamutera inguma umubiri wose!
 Ibyo dukora byose dushakishe ubukungu mu ijuru kuko isi yo ntigira inyiturano. Tubitse ubukungu bwacu aho imungu zitagera. Ubibuko nyabwo buri mu mutima wita ku bandi kandi udategereje gushimwa nabo.
Iki ni igihe cyo kubabazwa n’ikibi twakoze
Bavandimwe, iki ni igihe cyo kubabazwa n’ikibi cyaturutse mu ruhande rwacu. Usanga kenshi hari igihe twigira “abahigi b’ibyaha by’abandi”, tukabangukirwa no gucira abandi imanza aho kwikebuka ngo buri wese yirebe atihenze maze ababazwe n’ikibi yakoze kabone n’iyo nta wundi muntu waba ukizi.
 Hari abantu twakuraho isomo dusanga mu Ivangili ya Matayo hari hati “Umutegeka hamwe n’abasirikare be barindaga Yezu, babonye umutingito w’isi n’ibyari bibaye, bagira ubwoba bwinshi baravuga bati: “Uyu koko yari Umwana w’Imana!” (Mt 26, 54).
Dusenge:
Nyagasani Mana, wavuze ko abakomera ku Ijambo ryawe batazakorwa n’ikimwaro (Reba Yh 8, 51 na Zab 22), muri ibi bihe twugarijwe n’icyorezo gikomeye cya Coronavirus gihuriranye no kwitegura Pasika, duhe umutima wo kukugarukira, umutima wo kwiyunga nawe, umutima wo kwiyunga n’abavandimwe bacu ndetse no kwiyunga natwe ubwacu. Turi abantu ntabwo turi abamalayika, aho twaguye tubyutse dukomeze urugendo. Aho turwaye udukize, ni wowe Muganga utagira gisumbwa, tabara abana bawe bari mu kato cyangwa ubundi bubanare buzwi nawe wenyine, uri imbabazi zimenya imbabare.
Turinde ubwoba no kwiheba. Bana natwe ibihe byose, by’umwihariko muri iki cyumweru gitagatifu twinjiyemo maze uko dusangiye ububabare bwa hano ku isi, tuzanasangire nawe ibyishimo by’izuka. Tubisabye twizeye, ku izina ry’Imana Data na Mwana na Roho Mutagatifu, Amen!
Padiri Victor AMERIKA

",https://m.igihe.com/iyobokamana/article/icyo-imana-idushakaho-muri-ibi-bihe-bya-pasika,Gospel
Gisèle Precious yasohoye indirimbo ‘Mbega Urukundo’ yibutsa ab’Isi ko hari uwabitangiye,"Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Gisèle Precious ari mu bahanzi bahimbaza Imana b’igitsina gore mu babarizwa mu Itorero rya ADEPR, bari gukora cyane. Indirimbo ye nshya ‘Mbega Urukundo’ yatunganyijwe na Producer Clement The Guitarist mu buryo bw’amajwi.
Uyu muhanzi yabwiye IGIHE ko yayanditse ashaka gutanga ubutumwa bwibutsa abantu urukundo Yesu yakunze ab’Isi kandi badakwiriye.
Yagize ati “Ni indirimbo nziza ikangurira abantu gufatanyiriza hamwe kuririmba urwo rukundo kugira ngo n’abatararumenya barumenye!’’
Gisèle Precious yavuze ko mu gihe hakomeje gukazwa ingamba zo kurwanya Coronavirus yugarije Isi, bikwiye ko baniyubaka mu buryo bw’umwuka.
Ati “Turusheho no gufata izindi ngamba zubaka ubugingo bwacu turushaho kwegere Imana, gusenga cyane kandi ntiduterwe ubwoba n’ibiriho ngo bitwibagize n’ibindi bikomeye Imana yatunyujijemo ntibiduhitane.’’
Mu mishinga ye, Gisèle Precious arateganya gukora indirimbo nyinshi no gutegura ibitaramo mu bice bitandukanye by’igihugu bijyanye n’uko Uwiteka azamushoboza.
Izina rya Gisèle Precious ryatangiye kumenyekana mu ruhame mu 2018 ubwo yatumirwaga mu gitaramo cyo gutangiza iserukiramuco rya Gikirisitu ryiswe “Rabagirana Worship Festival” ku wa 4 Ugushyingo 2018.
Icyo gihe uyu mukobwa waserukanye gitari ye, akayicuranga bya gihanga yishimiwe na benshi, banyurwa n’umuziki we.
Tariki ya 16 Kamena 2019 yongeye kwandika amateka mashya mu rugendo rwe rwa muzika kuko nibwo yakoze igitaramo cye cya mbere cyiswe “Imbaraga Live Concert” cyabereye kuri ADEPR Gisenyi.
Nsabimana Precious yatangiye kuririmba akiri umwana. Urugendo rw’ubuhanzi ku giti cye yarutangiye mu 2017. Asengera muri ADEPR Gatenga ndetse umubyeyi we ni pasiteri muri iri torero. Kuva atangiye umuziki amaze gushyira hanze indirimbo zirindwi zirimo “Imbaraga z’amasengesho”, “Urampagije”, “Niwe”, “Inzira zayo” n’izindi.
Mu mwaka ushize kandi Precious yatangije Anointed Band, itsinda rihuriyemo abakobwa n’abagore bahimbaza Imana. Yaserutse bwa mbere iririmba muri Rabagirana Worship Festival yabereye muri Dove Hotel ku Gisozi ku wa 10 Ugushyingo 2019.
 	Umva Mbega Urukundo ya Gisèle Precious
",https://m.igihe.com/iyobokamana/article/gisele-precious-yasohoye-indirimbo-mbega-urukundo-yibutsa-abantu-ko-hari,Gospel
Burya dusangiye gupfa no gukira!,"Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Iki cyorezo cyadushyize ku munzani w’ubuzima kandi cyitwereka ko iby’ingenzi ari ibyo duhuje kurusha ibidutandukanya.
Abakomeye n’aboroheje, abami n’abatware bahuje icyifuzo n’aboro! Twese turasaba Imana kubaho. Intambara zari zarananiranye zerekanye ko burya turwaniraga ubusa, nazo ziraceceka! Twese twabonye akanya ko kwitekerezaho, maze tubona ko dusangiye gupfa no gukira koko!
Dusangiye gukira: Twese twaremwe mu ishusho y’Imana kandi iduha Ubuhanga, Ubwenge, ubwigenge n’umutima ukunda kugira ngo tubashe gukora ugushaka kwayo, harimo kugenga ibindi biremwa no kubana neza mu rukundo n’abandi. Twese twaremewe gusingiza Imana no kubana nayo (Reba Yh 17).
Dusangiye gupfa: Dusangiye gupfa nk’uko dusangiye ingaruka z’icyaha cy’inkomoko. Kuva ubwo Muntu yasuzuguraga Imana, agashaka kunganya ubwenge nayo ndetse akumva ashaka no kuyirusha, Imana yamusubije mu mwanya we ariko iranamuhana. Bityo aba asemeye bene muntu twese.
Uhoraho abwira umugore ati “Nzongera imiruho yawe igihe utwite, maze uzabyare ubabaye, uzahora wifuza umugabo wawe”. None se Babyeyi babyaye, ni nde wabyaye atababaye cyangwa atamennye amaraso? Kuva ubwo twese dusangiye gupfa no gukira. (Intg 3, 16).
 Uhoraho abwira n’umugabo ati ‘Kuko wansuzuguye, Umugati wawe uzawurya wiyushye akuya kugeza ubwo uzasubira mu gitaka, kuko ari cyo wavuyemo. Koko rero uri umukungugu, kandi uzasubira mu mukungugu”. (Intg 3, 17-19). Ibi se ntitubihuriyeho, ntiturya ari uko twiyushye akuya? Nyamara tujye twibuka ko dusangiye gupfa no gukira.
Iki gihe rero si igihe cyo gushakisha inkomoko y’icyorezo gusa ahubwo ni igihe cyo gufashanya nk’abahuje gupfa no gukira. Niba twese duhuje ibibazo niduhuze no gushakisha ibisubizo, cyane cyane twita ku mbabare n’abatishoboye. Ni igihe kandi cyo kugendera mu gushaka kw’Imana!
Bavandimwe nk’uko tubibonye umubabaro n’ibyago byacu byakomotse ku gusuzugura Imana; aho umuntu wa mbere yihaye gushaka kuresha nayo! N’uyu munsi hari ibyo tubona ukabona ko Muntu yagiye ashyira imbere ubuhanga, ubwenge bwe ndetse agakora ibyo yishakiye aho kugira ngo byose bigende uko Imana yabigennye.
Dukomeze gusenga twizeye ngo Imana idukize ibyaha byacu kandi iturengere idukize iki cyorezo.
Dusenge Nk’uko Uhoraho yabibwiye Dawudi ati “Ntacyo ntagukoreye niba kandi bidahagije nzongeraho n’ibindi (2 Sam 12, 7-8) Natwe, turagushimira Nyagasani kubera ibyiza byose wadukoreye ariko kandi tugarutse imbere yawe n’umutima unyuzwe nabyo, tunagusaba ngo wongereho n’ibindi byiza, utugirire Impuhwe maze udutabare ikibi cyugarije isi. Ni wowe wivugiye ngo igihe kirageze ngo ndengere umuryango wanjye: turengere nk’uko warengeye Daniyeli ukamukura mu rwobo rw’intare zishonje, nk’uko warengeye abayisiraheli bakurikiranywe n’ingabo za Farawo.
 Dutabare nk’uko watabaye Pahulo mu Nzu y’imbohe, maze inzugi z’uburoko zigafunguka, turwanirire ishyaka nk’uko warirwaniriye abavandimwe batatu (Meshaki, Sadaraka na Abedenego) baciriwe urwo gupfa, bakarohwa mu muriro ugurumana ariko ukohereza umumalayika wawe agatemberana nabo mu muriro, maze bose bagatangarira izina ryawe. Ubwo twiyemeje kukugarukira no kongera kukubera abana, ngwino utubere Imana, natwe tuguhoranire icyubahiro hejuru ya byose. Ku bwa Yezu Kristu Umwami wacu. Amen”.
",https://m.igihe.com/iyobokamana/article/burya-dusangiye-gupfa-no-gukira,Gospel
Amasengesho dusengera mu rugo muri ibi bihe Imana irayumva?,"Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Kuri ubu abayobozi bari kudusaba kuguma mu rugo, hari uwakwibaza ati “ese ubu ko ntari mu Kiliziya cyangwa mu rusengero Imana yanyumva? Cyane rwose! Na Yezu igihe cyarageze yerekana ko ufite ukwemera yakirizwa aho ari ho hose.
Mu gihe natwe twugarijwe n’icyorezo, tumeze nka ziriya mpumyi ebyiri tumaze kumva, amasengesho yabaye menshi, turatabaza tuti ""Nyagasani tugirire impuhwe"". Nk’uko aha Yezu yicekekeye, natwe turabona ntacyo ari gukora. Bamwe batangiye kurambirwa, nyamara nyagasani aradusaba gukomeza kugendana na we.
Nitugera mu ngo zacu, twicarane na we dutuze, nta kabuza natwe aratubaza ati “Mwemera ko nshobora guhagarika iki cyorezo” Dusubirize rimwe nka za mpumyi duti “Yego Nyagasani urabishoboye”.
Nyagasani aratwibutsa ku buryo bwa gihanuzi ko yaduhaye Yezu Kristu ngo abe ikimenyetso cy’urukundo rwe ruhoraho iteka rwagati muri twe. Ni “Emanweli”. Imana hamwe natwe mu bihe byose n’ahantu hose.
Zaburi ya 40, iratumurikira mu gufata umugambi ukwiye, iti “ngaha ndaje Nyagasani niyemeje gukora ibigushimisha”. Iki gihe turimo ni icyo gusanga Imana kurushaho dukora ibiyishimisha.
Bavandimwe, mu ibaruwa yandikiwe Abaheburayi (Heb 10, 4-10), aratwibutsa ko ibitambo by’amaraso y’ibimasa na za Ruhaya bitakuyeho ibyaha byacu, ahubwo ko twacungujwe amaraso y’igiciro gikomeye. Ya maraso ya Kristu yameneye ku musaraba. Kristu ni Alufa na Omega, ni we Ntangiriro n’iherezo . Ni we wenyine ushobora kuturengera kuko ari cyo cyamuzanye.
Muri Yohani: 10, 10 Yezu ubwe agira ati “Nazanywe no kugira ngo mugire ubuzima kandi mubugire busendereye.” Niwe kandi ukomeza agira ati “Nyagasani abo wampaye bakomeze mu bumwe... Singusabye kubakura ku isi ahubwo ndagusabye ngo ubarinde ikibi” (Reba Yh 17, 14-21).
Muri Luka 1, 26-38, Bikiramariya yakiriye ibyari bimubayeho byo gusama kandi yari yifitiye izindi gahunda zo kubana n’uwo yakunze. Mbese umuntu yavuga ko Imana yamuvangiye, natwe rero twemere ko Imana ituvangira. Bikiramariya yabyakiranye ukwemera agira ati “Yego Nyagasani”. Maze n’ibyo ubwenge bwa muntu bwakumva ko bidashoboka ati “Koko nta kinanira Imana”!
Bavandimwe, natwe twari dufite gahunda nyinshi muri uyu mwaka, none zose zarahagaze, nimureke ibi tubishakemo umugambi w’Imana kuri twe kandi twizere ko ntakinanira Imana.
Dusenge: Nyagasani Mana, si ubwa mbere waba utabaye abantu ukabasubiza ubuzima, umunezero n’ibyishimo, nk’uko wohereje umwana wawe ku isi ngo acungure abantu. Turengere, twizeye impuhwe zawe muri ibi bihe turimo.
Mubyeyi Bikiramariya, duhakirwe ku Mana, wowe wamenye ugushaka kwayo kare kandi ugahamya ko nta kinanira Imana. Nk’uko wadusuye iwacu i Kibeho mu Rwanda ugaragara nk’uduhangayikiye cyane, duhangayikire na none tubone ikuzo ry’Imana muri ibi bihe turimo. Vomerera indabo zawe zigiye kumirana. Tubisabye twizeye ku bwa Yezu Kristu Umwami wacu. Amen
",https://m.igihe.com/iyobokamana/Amasengesho-dusengera-mu-rugo-muri-ibi-bihe-Imana-irayumva,Gospel
Ibihe turimo birusheho gutuma twiyegereza Imana,"Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Natwe, turibaza tuti ko Icyorezo cya Coronavirus gikomeje kurimbura imbaga, igisubizo kizava he!
Isi iri mu bihe bikomeye byo guhangana n’icyorezo cya Coronavirus. Ibintu byose byahagaze! Abantu bikingiranye mu nzu zabo. Bamwe babonye akanya ko gutekereza ku buzima muri iyi si, ubuzima twakira ariko kandi bukaducika tubureba! Abandi nabo bahugiye mu gushaka inkomoko y’iki cyorezo babaye nk’abigishwa ba Yezu, bo bamubajije igihe bahuraga n’umuntu wavutse afite ubuhumyi, bati “Mwigisha, uwacumuye ni nde! Ni uyu muntu cyangwa ni ababyeyi be”( Yh 9, 2)! Natwe muri ibi bihe dushobora kubaza Imana tuti “Ni nde waduteje iki cyorezo koko! Ni nde Nyirabayazana?”
Bavandimwe, icy’ingenzi si uguhugira mu kwibaza icyateye iyi ndwara. Ahubwo icy’ingenzi ni ukuyirwanya uko dushoboye no kuyikuramo isomo rikomeye ndetse rishobora guhindura imyumvire n’imibereho yacu, imbere y’abandi n’imbere y’Imana.
Twari dusanzwe tubona igihe cyo gusenga tukagikoresha nabi, Imana tukayiburira umwanya, Umunsi w’Imana tukawusimbuza ibindi twaburiye umwanya cyangwa ibindi byo kwinezeza! None rero iki gihe tugarukire Imana no kuyihungiraho kuko ari yo yonyine mutabazi. Tumurikirwe n’iri jambo riri mu gitabo cy’umuhanuzi Hozeya rigira riti “Nimuze tugarukire Uhoraho. Niwe wadukomerekeje kandi niwe uzatuvura, niwe wadukubise, ni nawe uzomora ibikomere byacu” (Hoz 6, 1).
Twari tuzi ko abahanga n’abanyabwenge n’iyi si ntacyabasoba kuko bakoze n’ibindi byinshi byiza tugatangara! Nk’uko Zaburi ya 23 ibidusaba dukurikire ibyo Nyagasani adusaba kuko ari we mushumba wacu. Niwe dukwiye kwiringira aho kwiringira umwana w’umuntu.
Bamwe bibwiraga ko bari hejuru y’abandi kubera ubutunzi bw’isi barushanywa icyubahiro, ubwiza bw’isura, inkomoko, amavuko n’ibindi! None twabonye ko hari igihe ibiremwa byose bireshya, usumba abandi akaba ari uzi guca bugufi imbere y’Imana. Nibyo koko Imana ntireba nk’abantu.
Imana ntireba nk’abantu. Ibyo tubona bisa nk’ibikomeye imbere y’Imana biroroshye. Ibyo tudafitiye igisubizo Nyagasani aragifite. Erega iyo Nyagasani tumusabye ntahite aduha icyo tumusabye aba agira ngo asuzume Ukwihangana kwacu! Nk’uko umuhanuzi Ezekiyeli abivuga ahumuriza abantu bo mu gihe cye ati “Nimuhumure, uhoraho arahibereye” . (Ezk 48, 35)!
Igihe turimo ni igihe cyo kuba maso. Nk’uko Pawulo mutagatifu abitubwira mu ibaruwa yandikiye abanyefezi agira ati ‘Kanguka wowe usinziriye! Haguruka uve mu bapfuye maze Kristu akumurikire” (Ef 5, 14). Abapfuye Pawulo yavugaga ni ababaho mu mwijima bagahunga urumuri rwa Kristu rugaragazwa n’ibikorwa byiza.
Turasabwa kugenza nk’abana b’urumuri. Tukava mu byaha n’ibindi byose bidutandukanya n’Imana kuko aribwo tuzaronka ubutungane nyakuri. (Ef 5, 8-12).
Nyagasani ntiyazanywe no gukiza intungane ahubwo yazanywe no kiza abarwayi n’abanyabyaha. Nka wa Muntu wari waravutse afite ubuhumyi, dupfukamire Imana, tuyinginge kandi duhamye ukwemera kwacu. (Yh 9, 35-38).
Dusenge: “Nyagasani, icyi Cyumweru cyari icy’ubucengezanema ku bitegura kubatizwa ari bakuru. Natwe turapfukamye ngo uducengezemo inema zawe, tumenye neza ugushaka kwawe muri ibi bihe, maze icyo ushaka abe aricyo gikorwa.
Nyagasani, turakwinginze ngo udukize ibyago byose, ibi bihe turimo ubisakazemo amahoro aturuka iwawe. Impuhwe zawe niziturengere, zidukize icyaha cyose, ziturinde amakuba yose, Mu gihe tugitegereje ya mizero mahire n’ukuza k’Umukiza wacu Yezu Kristu. Kuko ubwami n’ububasha n’ikuzo ari ibyawe iteka ryose. Amen”.
Nyagasani Yezu nabane namwe!
Padiri Victor AMERIKA
",https://m.igihe.com/iyobokamana/article/ibihe-turimo-birusheho-gutuma-twiyegereza-imana,Gospel
Willy M. Gakunzi yashyize hanze indirimbo ‘‘Mu mababa yawe’’ yanditse mu myaka icyenda,"Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
‘‘Mu mababa yawe’’ ni indirimbo ifite iminota itandatu n’amasegonda 49, amajwi yayo yakozwe na Kibwe Thomas mu gihe amashusho yatunganyijwe na William Muyuku.
Gakunzi Willy wayanditse asanzwe atuye muri Canada, aho anakorera ibikorwa birimo n’iby’umuziki uhimbaza Imana.
Uyu muhanzi ni we washinze Umuryango Heart of Worship in Action Foundation ufite icyicaro muri Canada, ariko ibikorwa byawo byo gufasha abatishoboye bikorerwa mu Rwanda aho watangijwe mu 2019.
Uyu muryango washinzwe mu 2004 ufite intego yo gushyigikira ibikorwa bigamije guhindura ubuzima bwa benshi binyuze mu kubaka no kongerera ubushobozi bw’abari muri sosiyete runaka.
Gakunzi yasohoye “Mu mababa’’, indirimbo afata nk’isengesho ry’umutima we, inakubiyemo ubutumwa bw’ihumure ku Isi. Yayanditse mu byiciro bitandukanye kuko byamufashe imyaka icyenda.
Yabwiye IGIHE ko iyi ndirimbo yatangiye kuyandika akiri ku ntebe y’ishuri. Ati “Umugoroba umwe ndi mu gihe cyo kwegerana n’Imana, ubwo nasomaga ijambo riri muri Zaburi 91, numvise hari injyana ije mu mutima wanjye. Nahise ntangira kwandika amagambo y’indirimbo. Yaje ifite imbaraga zidasanzwe ku buryo kuva icyo gihe yahindutse isengesho ry’umutima wanjye.’’
Nyuma y’imyaka icyenda nibwo Gakunzi yanditse igice cya kabiri cy’iyo ndirimbo.
Inganzo yacyo yashibutse mu gihe cy’amasengesho yo mu rugo rwe, bivuye ku mugore we Gatera Estelle [witabye Imana ku wa 8 Ugushyingo 2018], waririmbaga undi na we akandika ayo magambo. Gatera yanditse iyo nyikirizo ariko ntihagira ibindi bitero byandikwa kugeza asoje urugendo rwe ku Isi.
Gakunzi yakomeje avuga ko “Imana yashyize ku mutima wanjye umukoro wo kusa ikivi no gushyira mu bikorwa imigambi yose itarasohoye irimo no gushyira hanze indirimbo.’’
“Mu mababa yawe’’ ni indirimbo ya kabiri mu zizasohorwa muri uwo mushinga.
Yakomeje ati “Ubwo nasubiraga mu bubiko ngo mpitemo indirimbo zizajya kuri album, nabonye ibice bibiri by’indirimbo. Nafashe gitari ntangira kubiririmba byombi ndetse iza no kuba nziza mu buryo ntatekerezaga. Imana yateguraga umutima wanjye mu buryo ntatekerezaga.’’
Gakunzi avuga ko atigeze yibwira ko umunsi umwe azasohora indirimbo atari kumwe n’umugore we.
Yagize ati “Sinari nzi ko iyi ndirimbo izajya hanze, umugore wanjye yaratabarutse. Imana ni yo yari izi impamvu yaduhaye iyi ndirimbo.
Willy Gakunzi yasabye abakunzi b’umuziki uhimbaza Imana kugira indirimbo “Mu mababa yawe’’, isengesho ryabo rya buri munsi. Iki gihangano kuri ubu kigaragara ku mbuga zicuruza muzika zirimo YouTube, iTunes, Apple Music na Spotify.
Gakunzi afite Impamyabumenyi y’Icyiciro cya Gatatu cya Kaminuza mu bijyanye n’Ubukungu, International Economics and Business, yakuye muri Kaminuza ya Utrecht mu Buholandi. Anafite icyemezo nk’umuhanga mu gutegura igenamigambi (Functional Business Architect) yakuye mu Ishuri rya CEVORA na Kaminuza ya Antwerp mu Bubiligi.
Gakunzi afite ubunararibonye mu gukorana n’ibigo by’imari mu bice bitandukanye ku Isi. Mu nshingano ze abifasha gushaka no gushyiraho uburyo bwo guhangana n’ibyago byatuma bigwa mu gihombo.
Uyu mugabo afatanya izi nshingano no kwandika indirimbo akaba n’umuramyi. Yashinze amatsinda yo kuramya no guhimbaza Imana ku Isi.
",https://m.igihe.com/iyobokamana/article/willy-m-gakunzi-yashyize-hanze-indirimbo-mu-mababa-yawe-yanditse-mu-myaka,Gospel
Amadini yahinduye umuvuno mu misengere no kwakira amaturo y’abayoboke ,"Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva iki cyemezo cyafatwa amadini n’amatorero yasabye abakirisitu babo gusengera mu ngo, amwe yifashisha za radiyo, Televiziyo na YouTube mu gukomeza gufasha abakristu bayo kumva inyigisho z’ijambo ry’Imana.
Ibi bisobanuye ko amaturo yatangwaga mu gihe cya misa n’amateraniro atatanzwe ku cyumweru nk’ubwo byari bisanzwe bigenda.
IGIHE yamenye ko hari amwe mu madini yasabye abayoboke bayo kujya bakusanya ayo maturo bagashaka umunsi bakayohereza. Urugero ni ubutumwa bwa Paruwasi Gatolika ya Rwamagana, busaba abakirisitu kwegeranya ubushobozi bwabo bakajya babwohereza buri cyumweru.
Umwe mu bakirisitu Gatulika utashatse kuvuga amazina ye, yabwiye IGIHE ko kuba bakusanya amaturo bakayatanga nta kibazo bitwaye ngo ikibazo ni uko byaba itegeko, yavuze ko n’ubusanzwe umuntu aba afite ituro yageneye gutanga buri cyumweru bitewe n’icyo yaronse.
Bamwe mu bayobozi b’amadini n’amatorero babwiye IGIHE uburyo bari gukoresha mu kugeza ubutumwa bwiza ku bakristu babo ndetse n’uburyo bari kwifashisha mu kubona amaturo.
Umushumba wa Arikidiyosezi ya Kigali, Musenyeri Antoine Kambanda, yavuze ko kuri ubu bari kwifashisha za radiyo, televiziyo na YouTube mu kwegereza abakristu ijambo ry’Imana.
Ati “Inyigisho turi kwifashisha ziranyura kuri Radiyo Maria, buri munsi haba igitambo cy’Ukaristiya mu gitondo na saa 12h15 mu karuhuko, hanyuma ku cyumweru twifashishije radiyo na televiziyo by’igihugu, turi no gusaba ngo kuri iki cyumweru bazaduhe umwanya kuko inyigisho twatanze zafashije abantu. Nimugoroba twifashisha televiziyo ya Isango Star ari nako dutoza abakristu gusengera mu rugo bifashishije umukuru w’umuryango.”
Ku kijyanye n’uburyo abakristu batanga amaturo, Musenyeri Kambanda, yavuze ko bifashisha nimero z’abapadiri bakuru abakristu baba basanganwe bakoherezaho amaturo bakoresheje uburyo bwa Mobile Money.
Ati “Amaturo rero hari abakristu kugeza ubu babizirikana bakaba batwoherereza kuri Mobile Money, mu rwego rwo gushyigikira imirimo y’abasaseridoti ni iyo mirimo y’ubutumwa, kandi niyo hagize uzana ituro ry’abakene kuko buriya tuba tunazirikana n’abakene batugana bashonje, gusa ntabwo turashyiraho uburyo bufatika ubu bikorwa n’abakristu babizirikana.”
Yavuze ko abakirisitu akenshi baba bafite nimero za Padiri Mukuru “Uko n’ubundi bamuhamagara bamwiyambaza kuri serivisi zinyuranye umwe umwe, ni nako babikora gusa turi gutekereza uko twabinoza.”
Umushumba wa Diyosezi ya Gahini mu Itorero ry’Abangilikani, Dr Gahima Manasseh we yavuze ko kuva amateraniro yo mu ruhame ahagaritswe basabye abakristu kongera uburyo bwo gusenga nubwo bari iwabo mu rugo kandi birinda kujya mu ruhame.
Ku kijyane n’uburyo bakiramo amaturo yagize ati “Nta ngamba twagifatiye kuko siyo y’ingenzi, duhuzwa n’abakristu no kubabwira ijambo ry’Imana no kubakangurira iby’agakiza, iyo hagize ushaka kuyatanga akoresha Mobile Money kuko ababitsi b’amaparuwasi barazwi.”
Umuyobozi w’Itorero Foursquare Rwanda, Dr Bishop Fidèle Masengo, we yabwiye IGIHE bo bari gukoresha YouTube na Facebook y’Itorero mu kugeza ubutumwa bwiza ku bakristu.
Ku kijyanye n’uburyo bakira amaturo yagize ati “Dufite itangazo riba rinyura hasi ryereka abantu uburyo batangamo amaturo bifashishije Mobile Money na konti z’urusengero gusa ntabwo tubitindaho cyane kuko abantu batari kuza mu rusengero.”
Mu itangazo ryashyizwe hanze n’Itorero ry’Abadiventisiti b’Umunsi wa Karindwi ryashyizweho umukono na Pasiteri Habyarimana Jean François rivuga ko ku isabato buri muryango uzateranira mu rugo, kandi gahunda zose nk’uko zikorwa ku isabato zizakurikizwa (ishuri ryo ku isabato, indirimbo, gutanga icyacumi n’amaturo…)”
Rikomeza rigira riti “Buri muryango ni itorero ayo maraporo azashyikirizwe abayobozi b’igihande nabo bayageze ku mubitsi. Abatabona uko bahura n’umubitsi w’itorero ariko bakaba babona uburyo bagera kuri banki, turabaha numero za konti mwashyiraho ibyera by’Uwiteka mwakoresha n’ubundi buryo bw’ikoranabuhanga.”
Kugeza ubu Minisiteri y’Ubuzima imaze gutangaza ko mu Rwanda abantu 11 ari bo bamaze kugaragaza ibimenyetso by’uko banduye icyorezo cya COVID-19 giterwa Coronavirus.
Abaturarwanda bose bakaba basabwa gukomeza kwitwararika, bakurikiza amabwiriza y’inzego z’ubuzima hibandwa cyane cyane ku gukaraba intoki, kwirinda kujya ahantu hateraniye abantu benshi no kwirinda ingendo zitari ngombwa.
",https://m.igihe.com/iyobokamana/amadini/article/amadini-yahinduye-umuvuno-mu-misengere-no-kwakira-amaturo-y-abayoboke,Gospel
Tumaini Byinshi uba muri Amerika yatanze ihumure mu ndirimbo ‘‘Abafite ikimenyetso’’,"Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Tumaini Byinshi ari mu bahanzi bafite izina mu muziki wo kuramya bawukorera hanze y’u Rwanda. Azwi mu ndirimbo zirimo “Ibanga ry’akarago” yahuriyemo na Bosco Nshuti uri mu bafite igikundiro, “Ndabihamya”, “Nzakwamamaza” n’izindi.
Amashusho ya “Abafite ikimenyetso’’, Byinshi yashyize hanze ni ay’indirimbo yagiye hanze mu mwaka ushize wa 2019.
“Abafite ikimenyetso’’ ni indirimbo ifite iminota itanu n’amasegonda 52, amajwi yayo yatunganyijwe na Producer Bruce mu gihe amashusho yafashwe na Happy Pro. Byinshi yayanditse ari mu bihe byiza byo gusenga no kwegerana n’Imana.
Ni indirimbo yumvikanamo amagambo avuga ko “Ku bw’imihigo myinshi mwahize ko mutazacogora, nubwo amashyo yashira mu biraro mwizere isezerano. Nubwo ba nyir’icumbi bavuga ko yadutaye, ariko abafite ikimenyetso bizere isezerano.’’
Byinshi Tumaini yabwiye IGIHE ko indirimbo ye ikubiyemo ubutumwa bw’ihumure ku bafite imitima yihebye.
Yakomeje ati ‘‘Ubutumwa buri muri iyi ndirimbo ni ubwihumure, burahumuriza Itorero rya Kirisitu. Nahisemo gutambutsa ubu butumwa muri iki gihe cyane ko aricyo Imana yashimye ko mbikora ngo mpumurize itorero.’’
Byinshi ari mu mushinga wo gutegura album izaba igizwe n’indirimo umunani. Murizo amaze gukora enye. Ati ‘‘Muri uyu mwaka niteguye gukora cyane.’’
Uyu muhanzi w’imyaka 28 y’amavuko ni Umunyarwanda wavukiye muri Repubulika Iharanira Demokarasi ya Congo (RDC). Amaze imyaka isaga ine muri Amerika aho akorera umuziki. Yatangiye kuririmba akiri muto, atangiriye muri korali, ni umwanditsi mwiza w’indirimbo kuko aho yanyuze muri korali yarazandikiraga.
Byinshi yasabye abakunzi b’ibihangano bye n’ibihimbaza Imana muri rusange kurushaho kwegera Imana no gushyigikira umurimo w’Imana kuko bazahabwa ingororano.
",https://m.igihe.com/iyobokamana/article/tumaini-byinshi-uba-muri-amerika-yatanze-ihumure-mu-ndirimbo-abafite,Gospel
Igihe turimo si icyo kwitotombera Imana!,"Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Dushobora kuba nka ba bigishwa batabaje Yezu igihe cy’umuhengeri bamubwira bati “Ntacyo bikubwiye kuba tugiye gushira ?” (Reba Mt 4, 35 - 41) cyangwa nk’abayisiraheli bitotombeye Musa bati “Kuki watuvanye mu Misiri! Ni ukugira ngo twicirwe n’inzara hano? maze natwe tukaba twagira tuti “ Kuki waturemye mu ishusho yawe none icyorezo kikaba kigiye kutumara?”!
Bavandimwe, igihe turimo si icyo kwitotombera Imana! Si icyo kwibwira ko Imana yacu isinziriye, ahubwo ni igihe cyo gusenga kurushaho, ni igihe cyo kugarukira Imana, ni igihe cyo gukomera mu kwemera. Erega Nyagasani ntiyadusezeranyije ubuzima bworoshye ahubwo yadusezeranyije kuzagendana natwe kugeza ku iherezo!
Nyagasani ubwe yarivugiye ati “Nimuhumure, dore ndi kumwe namwe iminsi yose kugeza igihe isi izashirira” (Mt 28, 20b). Nta kabuza rero Nyagasani turi kumwe igihe cyose haba mu gihe cy’ibyishimo n’igihe cy’amakuba.
Hari ibyanditswe bitagatifu bigaragaza ko Imana itigeze itureka na rimwe. Nyagasani ubwe yarivugiye ati “Sinzareka kuguhihibikanirira” (Reba Iz 62, 1-5), arongera ati “ Witinya kuko ndi kumwe nawe, aho uzaca hose nzaba ndi kumwe nawe” ( Reba Iz 43, 1-5). We ubwe kandi yaravuze ati “ Humura turi kumwe ndagutabara” ( Yer 1,4-8).
Nk’uko Pawulo Mutagatifu abivuga, tuzagirwa intungane n’ukwemera. Nidushake amahoro akomoka ku Mana muri Yezu Kirisitu. Nk’uko Umuhanuzi Habakuki abivuga kandi ati “N’iyo twahura n’ibigeragezo n’ubukene, n’uburwayi n’ibyorezo […] tuzakomeza twishimire muri Nyagasani Imana yacu (Reba Habakuki 3, 16-18).
Nyagasani ibyo turi kunyuramo arabizi kandi aradutabara nkuko yahumurije Musa ati “Amagorwa y’umuryango wanjye Isiraheli narayitegereje, imiborogo yabo narayumvise n’imiruho barimo ndayizi […] none ndamanutse ngo mbagobotore mu maboko y’abanyamisiri.” (Reba Iyim 3, 6 -8).
Dusenge : Nyagasani Yezu, wowe wasabye Umugore wo kuri Samariya amazi yo kunywa kuko wari ufite inyota, natwe turakwinginze dukize iki cyorezo cya Coronavirus kigiye koreka abo wacunguye ku musaraba! Duhe igisubizo gikwiye mu gihe gikwiye, twiringiye impuhwe ugira kuko urukundo udukunda rusumbye ibyiyumviro byacu.
Padiri Victor Amerika
",https://m.igihe.com/iyobokamana/article/igihe-turimo-si-icyo-kwitotombera-imana,Gospel
Chorale Christus Regnat yasubiyemo indirimbo ‘Kuzwa Iteka’ yamamaye muri Kiliziya Gatolika,"Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Indirimbo yakorewe muri The Sound Studio ya Producer Bob mu buryo bw’amajwi n’aho amashusho akorwa na Papa Emile Pro.
Kuzwa iteka si indirimbo nshya mu matwi y’abantu benshi, kuko ari indirimbo ya kera. Abakirisitu Gatolika bayizi cyane mu masengesho menshi anyuranye nko mu Gusingiza Imana, Gushengerera ndetse no mu Misa mu gihe cyo gushimira.
Chorale Christus Regnat yahisemo gusubiramo (Remix) iyi ndirimbo kugira ngo ikomeze gufasha Abakrisitu gusingiza Imana yo ikwiye guharirwa ikuzo n’ibisingizo.
Bizimana Jérémie usanzwe ari umuhimbyi, umwarimu w’indirimbo ndetse akanamamaza ibikorwa by’iyi korali yabwiye IGIHE ko kuri bo iyi ndirimbo ari nziza ku buryo yari ikenewe gukorwa neza kugira ngo ikomeze gufasha abantu kwegera Imana.
Yanavuze ko bafite umushinga mugari wo gukora indirimbo nyinshi mu buryo bw’amajwi n’amashusho nk’uko abakunzi babo bahoraga babibasaba.
Chorale Christus Regnat ni Chorale ibarizwa muri Kiriziya Gatolika muri Paruwasi yitiriwe Umwamikazi w’Amahoro (Regina Pacis) i Remera, Arikidiyosezi ya Kigali.
Tariki ya 12 Gashyantare 2020 nibwo Chorale Christus Regnat bashyize hanze indirimbo “Mama Shenge” yagaragayemo Yverry Rugamba na Andy Bumuntu, abahanzi bagezweho muri iyi minsi. Iyo ndirimbo “Mama Shenge” yishimiwe ku rwego rwo hejuru n’abatari bake nk’uko bigaragara kuri Youtube Channel yabo, aho imaze kurebwa n’abarenga ibihumbi Magana abiri na makumyabiri mu minsi 29.
",https://m.igihe.com/iyobokamana/article/chorale-christus-regnat-yasubiyemo-indirimbo-kuzwa-iteka-yamamaye-muri-kiliziya,Gospel
"Apôtre Muhire arasaba ko ururimi rw’Umwuka Wera rwemerwa, Abanyarwanda bakaganira n’Imana (Video)","Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Ingingo ya munani y’Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015 ivuga ko ururimi rw’Igihugu ari Ikinyarwanda naho muri rusange indimi zemewe mu butegetsi ari Ikinyarwanda, Icyongereza n’Igifaransa. Igiswahili giherutse kongerwamo.
Inteko y’ururimi n’umuco isobanura ko ururimi ari igikoresho nyamuryango cy’ubwumvane gishingiye ku gukoresha ubushobozi kamere abantu bifitemo bwo kumvikana bakoresheje amajwi yatuye abantu bagize umuryango nyarurimi umwe baba baremeranyijeho.
Ururimi rufasha abantu gushyikirana, kugezanyaho amakuru, kuranga ibibakikije, gushyira ku murongo ibitekerezo no kubigaragaza, kugaragaza imbamutima n’ibindi.
Indimi zose zifite uko zandikwa n’uburyo zivugwa ku buryo abantu bazikoresha bumvikana, hakaba n’amategeko n’amabwiriza ku bazikoresha ku buryo ushaka kurwiga arumenya.
Ibyo bitandukanye n’ururimi rw’Umwuka Wera kuko uruvuga adashobora kumvikana n’abo bari kumwe, akenshi ibyo avuga byumvwa na we wenyine keretse iyo abisobanuriye abo bari kumwe mu rurimi bumva.
Muhire James avuga ko ururimi rw’Umwuka Wera ‘ari ururimi rwatanzwe n’Imana rutangiwe mu Mwuka Wera.’ Akavuga ko yifuza ko rwajya mu ndimi zemewe z’ubutegetsi mu Rwanda.
Ati “Icyifuzo dufite ni uko rwakwemerwa mu Itegeko Nshinga rya Repubulika y’u Rwanda. Naratekereje nsanga ururimi rw’Imana narwo rwemewe n’itegeko Nshinga rikuru ry’igihugu cyanjye cyaba ari igikorwa cyiza gihambaye imbere y’Imana. Nzabisaba mu nzego zose zishoboka.”
Uyu mugabo avuga ko icyo gitekerezo atazakigeza mu Rwanda gusa ahubwo yifuza ko byakorwa hirya no hino mu bindi bihugu. Ati “Sinzandikira igihugu cyanjye gusa, n’ibindi bihugu nzabyandikira.”
Ururimi rw’Umwuka Wera si ururimi abantu bagenda baganira cyangwa bakoresha mu itumanaho mu bundi buryo cyangwa ngo umuntu naruvuga umwegereye arwumve. Urugero rwo muri Bibiliya muri Matayo umutwe wa 17 umurongo wa 46 n’uwa 47 yerekana ko urwo rurimi rumenywa n’uruvuze.
Mu rwandiko rw’Abakolinto ba mbere umutwe wa 12, havuga ko Abakirisito bahawe impano zitandukanye barimo n’abasobanura izo ndimi.
Ubwo Pawulo yasobanuriraga abakirisito b’i Korinto uko impano z’umwuka zitandukanye, yababwiye ko hari impano nyinshi z’umwuka ariko umwuka ari umwe. Mu gice cya 10 yabandikiye ati “Undi agahabwa gukora ibitangaza, undi agahabwa guhanura, undi agahabwa kurobanura imyuka, undi agahabwa kuvuga indimi nyinshi, undi agahabwa gusobanura indimi.”
 Kuki ashaka ko rujya mu Itegeko Nshinga?
Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015, ritanga umwitangirizwa wo kongera cyangwa kugabanya indimi zemewe z’ubutegetsi. Riteganya ko Itegeko Ngenga rishobora kongera cyangwa kugabanya indimi zemewe mu butegetsi.
Muhire James ashaka ko abantu bamenya urwo rurimi kugira ngo babashe kuganira n’Imana.
Ati “Impamvu nifuza ko uru rurimi rujya mu ndimi zemewe ni ukugira ngo bitere imbaraga abenegihugu. Umuturage nagira amatsiko yo kuvuga urwo rurimi ni ko kuva mu byaha, niko kuva mu bidatunganye, niko kubaha Imana. Byanze bikunze umuntu wese uvuga uru rurimi rw’Umwuka Wera ni umuntu wageze ikirenge mu cya Kristo.”
Avuga ko mu matorero yo mu Rwanda hari abanyarwanda bazi urwo rurimi kandi buzuzwa bakaruvuga, abo ngo nirwemerwa hari izindi mbaraga bazagira.
Ati ""Abanyarwamda benshi bararuzi, bararuvuga hirya no hino mu matorero kuko buzuzwa Umwuka Wera, ariko hari izindi mbaraga abanyamadini cyangwa abanyarwanda bazagira uru rurimi niruramuka rwemejwe abanyarwamda bose bazagira amatsiko yo kurumenya.”
Abadepite bazarwemeza basoma Bibiliya
Ntibyoroshye gusuzuma ururimi rudafite inyandiko nyejwi cyangwa nyemvugo izwi abantu bahuriyeho.
Muhire James avuga ko bizasaba abarusuzuma kwizera. Ati “Ndatekereza ko abagize inteko bashatse gusuzuma uru rurimi, icya mbere ni ugusoma Bibiliya ijambo ry’Imana, icya kabiri ni ukwizera ikintu cyose cyiza ubona. Burya hari n’abantu benshi hanze aha batarakizwa kuko Imana idusaba ko tuyizera bazasuzuma uru rurimi mu byanditswe byera mu Ijambo ry’Imana. Bazarusuzumira mu kwizera.
Muhire avuga ko ubutumwa bwiza Imana yatanze butagenewe abanyamadini n’aboroheje gusa, ngo n’abayobozi burabareba.
Ati “Nabo bagomba kwizera ubutumwa bwiza ntabwo ari ubw’abanyamadini n’abantu bo hasi bose. N’abanyapolitiki n’abaminisitiri n’abategetsi b’Isi yose bagomba gukizwa kuko na bo Imana irabashaka mu bwami bwayo.”
Umunyamakuru yasabye Apôtre Muhire James kuvuga amagambo make muri urwo rurimi , avuga ko umuntu atarukoresha uko yishakiye kandi ko rutiganwa icyiza ari uko umuntu arwiyuzurira rumujemo.
Uyu mugabo amaze imyaka 20 mu ivugabutumwa aho yaritangiriye muri Uganda afite imyaka 18. Arubatse afite umugore n’umwana. Ibyo agiye gusaba ari kubikora ku giti cye bitari mu izina ry’itorero abarizwamo yewe ngo nta n’ubwo arabiganira n’abo bakorana umurimo w’Imana.
",https://m.igihe.com/iyobokamana/article/apotre-muhire-arasaba-ko-ururimi-rw-umwuka-wera-rwemerwa-abanyarwanda,Gospel
Pastor Bugembe na Nkundabose wamamaye muri Alarm Ministries batumiwe mu giterane gikomeye ,"Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Ni igiterane cyiswe ‘Youth Connection’ kizabera ku rusengero rushya rwa Foursquare Gospel Church ruherereye Kimironko mu Mujyi wa Kigali.
‘Youth Connection’ ni igiterane kigamije kwigisha urubyiruko no kuruhugura, kuruhuza rukina imikino itandukanye no gutaha urusengero rushya rw’iri torero riri mu akomeye mu Rwanda.
Wilson Mugwema ushinzwe Itumanaho muri Foursquare Gospel Church Kimironko yavuze ko batekereje guhuza urubyiruko kugira ngo barwigishe kwihangira imirimo no kurwanya ibiyobyabwenge.
Ati “Hazaba harimo ibikorwa bizahuza urubyiruko rutandukanye rwo muri za Kaminuza kugira ngo tugire urubyiruko rwinshi ruze tubaganirize ku bikorwa bitandukanye birimo kurwanya ibibyabwenge n’uko umuntu yakwihangira umurimo.”
Kizatangira ku wa 15 Werurwe 2020 kimare icyumweru cyose. Mbere y’uko gitangira hazaba igitaramo kinini kizatumirwamo amakorali akomeye mu Rwanda n’abandi bahanzi bataratangazwa.
Patrick Nkundabose wamamaye muri Alarm Ministries usanzwe aba muri Suède we yamaze kugera mu Rwanda yitabiriye iki giterane. Uyu muhanzi wamamaye atera indirimbo zitandukanye z’uyu muryango w’ivugabutumwa zirimo ‘Hariho Impamvu’ n’izindi yakoze nk’uwigenga.
Pastor Wilson Bugembe we ategerejwe gususurutsa igiterane ku wa Mbere no ku wa Kabiri tariki 16 na 17 Werurwe 2020.
Uyu muhanzi ukomoka muri Uganda yaherukaga mu Rwanda mu gitaramo cya Kingdom of God Ministries cyiswe ‘Victorious album launch’ cyabereye mu ihema rya Kigali Conference and Exhibition Village ahahoze hitwa Camp Kigali, ku wa 12 Gicurasi 2019.
Cyari cyatumiwemo abaramyi bakomeye mu Rwanda barimo Arsène Tuyi [wegukanye igihembo cy’umuhanzi mwiza ukizamuka muri Groove Awards Rwanda 2016], Bosco Nshuti [ufite igihembo cy’umuhanzi w’umwaka muri Groove Awards 2018]. Bafatanyije n’amatsinda yo kuramya no guhimbaza Imana ya Alarm Ministries na Healing Worship Team n’umuhanzikazi Liza Kamikazi wamamaye mu ndirimbo zisanzwe ariko akaza kwiyegurira Uwiteka.
",https://m.igihe.com/iyobokamana/ibiterane/article/pastor-bugembe-na-nkundabose-wamamaye-muri-alarm-ministries-batumiwe-mu,Gospel
Bwa mbere Itorero ‘Impact Centre Chrétien’ rigiye gukorera igiterane gikomeye mu Rwanda ,"Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Iki giterane kizamara iminsi itatu, kizatangira ku wa 19 kigere ku wa 21 Werurwe 2020, kuri Kigali Convention Centre, aho kwinjira bizaba ari ubuntu.
Abazacyitabira bazasobanurirwa byimbitse ‘Ijambo rya Yesu Kirisitu’ ndetse n’akamaro k’umubiri wa Kirisitu by’umwihariko ku Rwanda.
Umuyobozi ushinzwe Itumanaho mu Itorero ICC, Karen Mambiki, yavuze ko nta muntu uwo ari we wese n’imyemerere ye uzahezwa mu giterane kizitabirwa n’abavugabutumwa bahagarariye iri torero mu bice bitandukanye by’Isi n’abo mu Rwanda.
Yagize ati ""Inyigisho zizahatangirwa zizafasha abantu kubohoka no kurushaho kumenya ‘Yesu Kirisitu.’’
Iri torero riyobowe na Pasiteri Yvan Castanou, na we uzaba ari i Kigali gusangiza ijambo ry’Imana abazitabira icyo giterane.
ICC imaze kugira amashami asaga 85 hirya no hino ku Isi by’umwihariko mu bihugu byose bivuga Ururimi rw’Igifaransa, Francophonie.
Inyigisho zizatangirwa muri iki giterane zizaba ziri mu rurimi rw’Igifaransa ariko zisemurwe mu Kinyarwanda. Abagiteguye bahamya ko kizaba ari n’umwanya mwiza wo gutangiza ku mugaragaro iri torero mu Rwanda.
Gahunda y’iki giterane iteganya ko ku wa Kane tariki ya 19 Werurwe no kuwa Gatanu tariki ya 20 Werurwe 2020, kizajya gitangira saa Kumi n’Ebyiri kugeza saa Tatu z’umugoroba. Ku wa Gatandatu tariki ya 21 Werurwe, igiterane kizatangira saa kumi kigeze saa Moya z’umugoroba.
Itorero rya Impact Centre Chrétien ryashinzwe mu 2002, rifite inkomoko i Paris mu Bufaransa, ari na ho hari icyicaro gikuru. Iri torero ryatangiye gukorera mu Rwanda mu mwaka ushize.
Buri cyumweru abayoboke baryo bakora amateraniro 106, agahuza abayoboke barenga 26 400.
Kubera inyigisho zifasha abatari bake zishingiye ku butumwa bw’Umwami Yesu Kirisitu, abayoboke ba Impact Centre Chrétien biyongera ku rugero rwa 27% buri mwaka.
",https://m.igihe.com/iyobokamana/ibiterane/article/bwa-mbere-itorero-impact-centre-chretien-rigiye-gukorera-igiterane-gikomeye-mu,Gospel
Kigali: Yibye igikoresho gitagatifu ‘Ostensoir’ muri Kiliziya azi ko ari zahabu,"Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Mu gitondo cyo kuri uyu wa Gatatu tariki ya 26 Gashyantare 2020, nibwo uwo musore yahengereye umukirisitu wa nyuma wari muri iyi Paruwasi ya Gikondo asohotse, na we ahita yinjira yiba Ostensoir.
Padiri wa Paruwasi ya Gikondo, Rwasa Chrysante, yabwiye IGIHE ko uwo musore yibye iki gitereko cy’isakaramentu azi ko abonye zahabu.
Yagize ati “Umusore yaje ejo mu gitondo mbere ya misa aterura isakaramentu aragenda. Nta bantu bari barimo, yacunze uwa nyuma asohotse muri ako kanya aragenda arayitwara.”
Rwasa yavuze ko bahise bamenyesha inzego z’umutekano kandi ngo hari amakuru y’ibanze ashobora gutuma uwibye icyo gikoresho afatwa.
Yavuze ko abajura bakunze kwiba za Ostensoirs bakeka ko ari zahabu y’umwimerere, nyamara ziba zikozwe muri zahabu y’umwomekano.
Ostensoir yibwe ifite agaciro kari hagati y’ibihumbi 600 na miliyoni 1 y’amafaranga y’u Rwanda.
",https://m.igihe.com/iyobokamana/article/kigali-yibye-igikoresho-gitagatifu-ostensoir-muri-kiliziya-azi-ko-ari-zahabu,Gospel
Itorero Angilikani ry’ u Rwanda riri gushaka miliyoni 115 zo gushyigikira diyosezi nshya ya Karongi,"Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Iri torero ryagaragaje ko rikeneye nibura miliyoni 115 Frw zo gushyigikira imirimo y’iyo diyosezi nshya mu gihe cy’imyaka itatu, kugira ngo nayo itangire kwibeshaho.
Kuri uyu wa Gatandatu, iryo torero ryatangije ubukangurambaga bwiswe ‘25 Km walking Challenge in Suppot of Karongi Missionary Diocese’ mu rugendo rw’ibirometero 25. Abarwitabiriye bagiye n’amaguru guhera i Nyanza mu Karere ka Kicukiro kugera i Nyamata mu karere ka Bugesera.
Intego y’urwo rugendo kwari ugukusanya ubushobozi bwo gushyigikira Diyosezi nshya ya Karongi izatangizwa tariki ya 31 Gicurasi uyu mwaka.
Ni urugendo rw’amasaha atanu rwatangijwe n’Umwepisikopi Mukuru w’itorero Angilikani ry’u Rwanda Dr.Laurent Mbanda , rukitabirwa n’abakristo b’itorero Angilikani.
Iri torero rigaragaza ko mu mwaka wa mbere wa Diyosezi ya Karongi hakenewe byibura 86,000,000 Frw. Buri Diyosezi ya Angilikani mu zisanzweho yiyemeje gutanga 3. 500.000 Frw.
Ayo mafaranga azafasha mu gushaka imodoka y’Umwepiskopi, Umushahara we, gukodesha inzu mu gihe Diyoseze itaragira inyubako zayo, ibikoresho by’ibanze byo mu biro, gufasha za paruwasi n’amakanisa, gusana no kubaka insengero zitujuje ibisabwa, kwigisha no guhugura abapasitoro.
Rev.Prof .Ndikumana Viateur, umwe mu bitabiriye urugendo rwo gushakira amikoro Diyosezi ya Karongi yagize ati "" Uru rugendo rwatunejeje, ni urugendo rw’amateka rugaragaza ubumwe mu gukora umurimo w’Imana. Biratwereka ko tuzagera kure nidufashanya kandi tugatahiriza umugozi umwe mu kubaka ubwami bw’Imana.”
Rev.Rukundo Jean Pierre Methode watowe n’inama y’Abepisikopi kuzayobora Diyosezi nshya ya Karongi , yavuze ko Diyosezi ya Karongi niboneka izafasha gukomeza iyogezabutumwa rikagera kuri benshi.
Yagize ati “Iyo Diyosezi izunganira abandi bari basanzwe bakora muri kariya gace mu kwamamaza Inkuru nziza y’ Agakiza ka Yesu no kuzana Iterambere ryuzuye, dore ko kariya gace ka Nyamasheke, na Rutsiro turi mu duce tubarizwamo abaturage bakennye kurusha abandi mu Rwanda.”
Umwepisikopi Mukuru w’itorero Angilikani ry’u Rwanda Dr.Laurent Mbanda, yavuze ko bakeneye inkunga yo gushyigikira Diyosezi nshya ya Karongi, no gutegura umunsi nyirizina wo kuyitaha.
Yavuze ko kuri uyu wa Gatandatu hakusanyijwe miliyoni zirenga enye, bakaba bagiye no gukomereza mu zindi Diyosezi kugira ngo amafaranga akenewe aboneke.
Diyosezi nshya ya Karongi izaba ifite imbibi z’icyahoze ari perefegitura ya Kibuye, ubu ikaba igizwe na Paruwase 9 zabarizwaga muri Diyosezi ya Kivu.
",https://m.igihe.com/iyobokamana/article/itorero-angilikani-ry-u-rwanda-riri-gushaka-miliyoni-115-zo-gushyigikira,Gospel
Patient Bizimana yatumiwe mu gitaramo gikomeye mu Buholandi ,"Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Iki gitaramo cyiswe “Thanksgiving Celebration Live Concert” giteganyijwe kubera Kerkplein1 mu Buholandi ku wa 4-5 Mata 2020. Cyateguwe na Family Fellowship Ministries.
Patient Bizimana azagihuriramo n’umuramyi Fortran Bigirimana ukomoka mu Burundi, akaba afite ibingano binyura benshi mu bakunda umuziki uhimbaza Imana.
Bigirimana yakunzwe mu Rwanda binyuze mu ndirimbo zirimo “Ntaco Nzoba”, ‘‘Ni amahoro” n’izindi.
Amakuru agera kuri IGIHE ni uko Patient Bizimana azahaguruka mu Rwanda mu mpera za Werurwe yerekeza mu Buholandi.
Agiye gusubira gutaramira i Burayi nyuma y’amezi asaga abiri ahavuye. Ubwo aherukayo mu mwaka ushize, urugendo rwe yarusoje mu gitaramo yahuriyemo na Gentil Misigaro cyabereye mu Mujyi wa Bruxelles mu Bubiligi ku wa 31 Ukuboza 2019.
Uyu muramyi yabwiye IGIHE ko yiteguye neza kuzataramana n’abakunzi b’ibihangano bye ku Mugabane w’u Burayi.
Yagize ati “Ni ubwa mbere nzaba ndirimbye muri iki gihugu; ikindi kandi guhurirayo na Fortrand uzaba uvuye mu Bufaransa nabyo bizatuma igitaramo kirushaho kuba cyiza.”
Bizimana Patient yizeye ko igitaramo kizaba cyiza cyane ko amaze kumenyera ikirere cyaho n’uburyo abatuye muri ibi bihugu baba bafite inyota yo kuramya Imana.
Uyu muhanzi usengera muri Evangelical Restoration Church yakoreye ibitaramo mu bihugu hafi ya byose bya Afurika y’Uburasirazuba, yaririmbiye mu Burayi n’ahandi henshi. Ni we muhanzi rukumbi mu bakora umuziki uhimbaza Imana mu Rwanda umaze gukora ibitaramo bikomeye ndetse bikagaragaramo abahanzi bubatse izina.
Ategura ibitaramo ngarukamwaka bya ‘East Celebration’ byitabirwa n’ibihumbi by’abakunda umuziki we. Mu 2016 yatumiye Solly Mahlangu, umunyempano ukomeye wo muri Afurika y’Epfo, Umunya-Nigeria Osinachi Joseph [Sinach] (2018) na Alka Mbumba wiyita ’Umusazi wa Yesu’ (2019) n’abandi.
Umuziki yawutangiye akiri muto, agitangira kwiyumvamo impano yatangiye kwihatira kwiga gucuranga piano mu rusengero hanyuma bigeze mu 2007 asohora indirimbo ye bwite yitwa ‘Andyohera’ ari nabwo benshi batangiye kumubwira ko afite ijwi ryiza. Yakunzwe bihambaye mu ndirimbo nka ‘Iyo neza’, ‘Amagambo yanjye’, ‘Menye neza’, ‘Andyohera’ n’izindi.
 	Reba indirimbo “Ijambo rya nyuma” ya Patient Bizimana
",https://m.igihe.com/iyobokamana/ibiterane/article/patient-bizimana-yatumiwe-mu-gitaramo-gikomeye-mu-buholandi,Gospel
Itorero Angilikani mu Rwanda ryemeje ishyirwaho rya Diyoseze nshya n’Umwepisikopi wayo wa mbere,"Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Byemejwe n’inama y’Inama y’Abepisikopi (House of Bishops ) yateraniye mu Karere ka Musanze muri Diyoseze ya Shyira ku wa Gatanu tariki 15 Gashyantare 2020.
Itangazo ryashyizweho umukono n’Umwepisikopi Mukuru w’Itorero Angilikani mu Rwanda, Dr.Laurent Mbanda ryerekana ko byo iyo nama yemeje harimo gushyiraho Diyoseze ya Karongi izaba igizwe n’iyahoze ari Intara ya Kibuye.
Iyo nama yanatoye uzaba Umwepisikopi wa mbere w’iyo Diyoseze nshya Rev. Jean Pierre Methode Rukundo uzimikwa ubwo izaba itahwa ku mugaragaro ku itariki ya 31 Gicurasi 2020.
Itorero rya Angilikani rifite abayoboke barenga miliyoni imwe kuva ritangiye mu Rwanda mu 1992 ryari rigizwe na Diyosezi 11, ubu zikaba zibaye 12.
Rev. Jean Pierre Methode Rukundo afite impamyabumenyi ihanitse muri Tewologiya n’Iterambere (Theology and Development) yayikuye i Nairobi muri Kenya.
Yakoze imirimo itandukanye harimo kuba Pasitoro muri za Paruwasi, kuyobora ishami ry’iterambere muri Diyosezi ya Shyogwe. Ubu ni Umunyamabanga Mukuru w’Itorero Anglikani ry’u Rwanda.
Kubera ubuzima bubi yakuriyemo nyuma y’uko ababyeyi be batandukanye afite imyaka ine bigatuma amara umwaka mu buzima bwo ku muhanda ariko akaza kugira amahirwe ya kabiri yamufashije kwiga, Rev. Jean Pierre Methode Rukundo yashinze umuryango yise amahirwe ya kabiri “Second Chance Rukundo Ministry” ufasha abagize ibibazo bitandukanye kongera kugaruka mu buzima.
",https://m.igihe.com/iyobokamana/amadini/article/itorero-angilikani-mu-rwanda-ryemeje-ishyirwaho-rya-diyoseze-nshya-n,Gospel
James na Daniella bahurije couple z’abaramyi mu gitaramo cy’amateka gitegerejwe i Kigali,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Aba bombi iyo bavuga amateka yabo bavuga ko batangiye baririmbana ariko mu 2019 bakaza gufata umwanzuro wo gutangira kuririmba nyuma y’uko baririmbiraga mu rugo bakumva ni byiza cyane.
James ati “Twararirimbaga tutarabana ubundi tugahurira mu matsinda atandukanye. Tumaze kubana dutangira kujya turirimbana ariko bitari mu buryo bweruye. Uyu mwaka nibwo nk’itsinda ryacu nibwo twagiye muri studio dukora indirimbo ya mbere twise ‘Mpa Amavuta’.”
Daniella avuga ko urukundo rwabo rwatangiye gututumba mu 2008 cyangwa 2009, mu 2012 bajya kwiga muri Uganda, umugabo yiga iby’Ububanyi n’Amahanga mu gihe umugore icyo gihe yigaga Ibaruramari.
Ati “Twamenyanye kera kuko twari abaturanyi Kimironko nyuma tugiye kwiga muri Uganda nibwo twaje kubana. Mu 2008 cyangwa 2009 nibwo twamenyanye noneho mu 2012 tujya kwiga kaminuza, tuyirangiza mu 2015 aba ari nabwo tuba umuryango.”
Ubu bamaze gushyira hanze indirimbo zirimo ‘Mpa Amavuta’ bahereyeho imaze no kurebwa n’abasaga miliyoni ku rubuga rwa Youtube, “Nkoresha”, “Ububyutse” na “Narakijijwe”.
Kuba ari couple ikora umurimo w’Imana wo kuririmba, bavuga ko ari ikintu kibafasha kuko kuba bafite icyerekezo kimwe ari ikintu gihambaye ama-couple yose yakabaye yitaho cyane.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
 	Reba ‘Mpa Amavuta’ ya James&Daniella
",https://m.igihe.com/iyobokamana/ibiterane/article/james-na-daniella-bahurije-couple-z-abaramyi-mu-gitaramo-cy-amateka-gitegerejwe,Gospel
Papa Francis yanze icyifuzo cyo kuba abapadiri ku bagabo bafite abagore muri Amazon,"Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Abasenyeri bo muri ako gace bari bashyigikiye uwo mwanzuro umwaka ushize, ariko byagombaga kwemezwa na Papa.
Ubusanzwe abapadiri ba Kiliziya Gatolika basabwa gukomeza kuba imanzi igihe cyose bahamagariwe uwo murimo.
Ubwo abagabo muri Amazon basabirwaga kwemererwa kuba abapadiri bafite abagore, byararwanyijwe cyane mu bice by’Uburayi na Amerika, bavuga ko byaba biganisha ku kwemerera abapadiri bose ku isi gushaka abagore ari umwe mu myihariko Kiliziya yari ifite.
Itangazo ryavuye i Vatikani rigira riti “Amazon yaduhaye umukoro, Papa arandika, agamije ko tuva mu kibazo gihari bya nyabyo aho kwinezeza mu bisubizo bitanga umuti w’ikibazo igice.”
Papa yavuze ko hakenewe abapadiri bumva neza ikibazo kiri muri Amazon n’umuco wo muri ako gace. Yasabye abashumba gusengera abantu ngo bagire umuhamagaro w’ubupadiri ku bwinshi.
Umwaka ushize abasenyeri 184 bahuriye i Vatikani biga ku hazaza ha Kiliziya mu gace ka Amazon. Hanaganiriwe niba abagabo bakuze n’abashatse abagore bakwemererwa kuba abapadiri.
Bivugwa ko nibura 85 % by’uduce two muri Amazon batabasha guhimbaza misa buri cyumweru kubera ko nta bapadiri bahagije bahari. Hari abavuga ko babona padiri rimwe mu mwaka.
",https://m.igihe.com/iyobokamana/article/papa-francis-yanze-icyifuzo-cyo-kuba-abapadiri-ku-bagabo-bafite-abagore-muri,Gospel
Pasiteri Antoine Rutayisire agiye kujya mu kiruhuko cy’izabukuru,"Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Itorero Angilikani riteganya ko Pasiteri cyangwa Musenyeri wujuje imyaka 65 ku munsi yizihirijeho isabukuru y’imyaka 65 ahita ajya mu kiruhuko cy’izabukuru.
Hashize iminsi ku mbuga nkoranyamabaga hacicikana amakuru y’uko Rev. Past. Dr. Antoine Rutayisire agiye kujya mu kirihuko cy’izabukuru ariko ugasanga abantu batabivugaho rumwe benshi bavuga ko agikenewe mu murimo w’Imana.
Mu kiganiro yagiranye na IGIHE, Rutayisire yavuze ko ayo makuru ari ukuri kandi ko agenda abyibutsa abantu iyo avuga ubutumwa mu materaniro atandukanye.
Ati “Ibyo ni ukuri nta kinyoma kirimo kubera ko twebwe buriya mu Itorero Angilikani iyo wujuje imyaka 65 ujya mu kiruhuko cy’izabukuru. Nta muntu wabimpimbiye ni njye wabivuze. Nkunze no kubivuga muri iyi minsi.”
Kugeza ubu Rev. Past. Dr. Antoine Rutayisire afite imyaka 62. Yavuze ko ku itariki 29 Gicurasi 2023 azaba asoje imirimo ahabwa n’itorero, gusa avuga ko atazahagarika ivugabutumwa.
Ati “Ku itariki 29 z’ukwezi kwa Gatanu nzabyuka ntakiri umukozi wa Diyoseze. Ntabwo nzaba nahagaritse ubutumwa ariko nzaba nahagaritse kuyobora Paruwasi n’indi mirimo yose.”
Uyu mugabo wize imiyoborere avuga ko iyo umuntu asigaje imyaka itanu ngo ajye mu kiruhuko cy’iza bukuru aba agomba gutegura ubuzima bwe buri imbere kandi ngo we yarabirangije.
Yavuze ko iyo ari kwigisha ijambo ry’Imana bimunezeza ariko ko hari n’undi munezero yumva ategereje kandi ngo ntibizamubuza gutanga umusanzu mu itorero atari mu buyobozi.
Ati ""Mfite undi munezero numva ntegereje imbere Imana nintiza ubuzima burenga imyaka 65. Namaze gukora gahunda y’akazi k’ubuzima bwanjye, uko nzasaza ntabwo nzasaza nsaziye mu biro, ntabwo mbyifuza.”
Akomoza ku byo azibandaho mu kiruhuko cy’izabukuru, yavuze ko azakomeza kwandika ibitabo akarushaho no kwishimana n’umuryango we cyane abuzukuru be.
Ati “Maze kugira abuzukuru, byanezeza nicaye hamwe nkajya njyana abuzukuru ku ishuri ba nyina na ba se bagiye mu kazi nkajya kubabafatira bakaza nkabagaburira nkicarana nabo nkasekana nabo nkagira igihe cyo kunezerwa.”
Rev. Past. Dr. Antoine Rutayisire yatangiye ivugabutumwa 1983 akimara gukizwa. Mu 1990 yaretse akazi ko kuba mwalimu igihe cye agiharira kwigisha ijambo ry’Imana. Icyo gihe yahise ajya kuyobora Umuryango w’ivugabutumwa rishingiye kuri Bibiliya w’abanyeshuri ba Kaminuza, akaba ariwe wabaye Umunyamabanga mukuru wawo wa mbere kugeza mu 1994.
Nyuma Jenoside yakorewe Abatutsi, yayoboye umuryango w’ivugabutumwa wa AEE. Mu 2008 ayobora paruwasi ya Saint Etienne mu Biryogo ahava ajya kuyobora Paruwasi ya Remera arimo kugeza ubu.
",https://m.igihe.com/iyobokamana/article/pasiteri-antoine-rutayisire-agiye-kujya-mu-kiruhuko-cy-izabukuru,Gospel
Korali Iriba y’i Huye igiye kwizihiza isabukuru y’imyaka 25 imaze mu ivugabutumwa,"Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Iyi korali yashinzwe ku wa 15 Gashyantare 1995, yatangijwe n’abantu 18. Izina ryayo ryamenyekanye cyane mu ndirimbo zirimo ‘‘Nta kibasha’’, ‘‘Witinya’’, ‘‘Turiho ku bw’ubuntu’’, ‘‘Urakomeye’’ na ‘‘Icyampa’’.
Mu kwizihiza isabukuru y’imyaka 25 imaze ishinzwe, Korali Iriba yatangije ibikorwa byagutse byiswe “IribaWeek” bibanziriza ibyo birori biteganyijwe ku wa 16 Gashyantare 2020.
Korali Iriba yinjiye mu cyumweru cy’ibikorwa bibimburira isabukuru y’imyaka 25 biteganyijwe ku 3-9 Gashyantare 2020. Ni icyumweru cyateguwemo ibikorwa byo kubakira ubwiherero imiryango itanu itishoboye n’ibindi bikorwa by’urukundo.
Abajijwe impamvu bahisemo kubakira abatishoboye, Umuyobozi wa Korali Iriba, Mukasine Jeanne D’arc, yavuze ko bifuje kuvuga ubutumwa mu bikorwa.
Yagize ati “Twahisemo noneho kuvuga ubutumwa mu bikorwa kuko binazamura imibereho y’abantu, iki gikorwa kizakomeza n’ibindi twateguye.’’
Biteganyijwe ko ku wa 15 Gashyantare, Korali Iriba izagira umwiherero wo gushima Imana, naho ku wa 16 Gashyantare 2020 kuva saa Munani, ikore igitaramo cy’amashimwe akubiye muri Zaburi ya 107, kizabera ku rusengero rwa ADEPR Taba mu Karere ka Huye.
Abazacyitabira bazataramirwa na Korali Iriba ifatanyije na Korali Itabaza. Umuvugabutumwa uzakibwirizamo ni Umuvugizi wa ADEPR, Karuranga Ephrem.
Mu myaka 25, Korali Iriba ishima buri wese wagize uruhare mu kugira ngo umurimo ukomeze gutera imbere.
Korali Iriba igizwe n’abarenga 130 bari mu byiciro bitandukanye biganjemo abatuye mu duce two mu Mujyi wa Huye turimo Matyazo no ku Itaba n’abakorera mu bindi bice by’igihugu.
Mu myaka 25 imaze mu ivugabutumwa, Korali Iriba yashyize hanze album enye z’amajwi n’eshatu z’amashusho.
",https://m.igihe.com/iyobokamana/ibiterane/article/korali-iriba-y-i-huye-igiye-kwizihiza-isabukuru-y-imyaka-25-imaze-mu,Gospel
Tanzania: Abantu 20 baguye mu mubyigano wabereye mu rusengero ,"Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nyuma y’igiterane cyabaye kuri iki Cyumweru, Umuyobozi w’umujyi wa Moshi uherereye mu Majyaruguru ya Tanzania ibyo byabereyemo, Kippi Warioba, yavuze ko atewe impungenge n’uko umubare w’abapfuye ushobora gukomeza kwiyongera biturutse kuri uwo mubyigano.
Ati “Kugeza ubu abantu 20 bapfuye ariko imibare ishobora kwiyongera kuko hari abakomeretse.” Abakomeretse habarurwa 16.
Ibyo byago byabaye ubwo abantu benshi bari bitabiriye igiterane cyayobowe n’umupasiteri ukunzwe cyane muri icyo gihugu, Boniface Mwamposa, uyoboye itorero Arise and Shine Ministry ryo muri Tanzania.
Jennifer Temu wari muri ayo materaniro yabwiye Ibiro Ntaramakuru by’Abafaransa, AFP, ko ikibazo cyaje kuvuka ubwo Mwamposa wiyita intumwa y’Imana, ""Apôtre"", yasukaga ibyo yise amavuta yera hasi abantu bakabyiganira kuyakoramo.
Mwamposa yahise ahunga. Umuyobozi wa Polisi muri icyo gihugu Simon Sirro wemeje ko hapfuye abantu 20 mu kiganiro kuri Televisiyo y’igihugu muri Tanzania, TBC1, yasabye Mwamposa kwishyikiriza Polisi kuko ari umuntu uzwi, ntaho yacikira.
Yavuze ko Polisi igiye kureba uburyo amadini n’amatorero ategura amateraniro arimo abantu benshi.
Perezida John Magufuli na we yavuze ko ababajwe n’abantu 20 baguye i Moshi ndetse n’abandi 20 bahitanywe n’imyuzure mu Majyepfo ya Tanzania, mu Karere ka Lindi mu cyumweru gishize.
",https://m.igihe.com/iyobokamana/amadini/article/tanzania-abantu-20-baguye-mu-mubyigano-wabereye-mu-rusengero,Gospel
"Gatsibo: Umupasiteri n’Umubwiriza barwaniye mu materaniro, harakekwa ko bapfuye amaturo","Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Amakuru agera kuri IGIHE aravuga ko abo bagabo barwaniye imbere y’abayoboke b’ishami ry’Itorero Inkuru Nziza, riherereye mu Murenge wa Ngarama mu Karere ka Gatsibo.
Abakristu bahise batabaza inzego z’umutekano, ubu abo bagabo bombi bacumbikiwe kuri Sitasiyo y’Urwego rw’Ubugenzacyaha ya Ngarama.
Umunyamabanga Nshingwabikorwa w’Umurenge wa Ngarama Rugaravu Jean Claude yabwiye IGIHE ko basanze bapfa amakimbirane bari bafitanye ashingiye ku kutubahana nubwo hari amakuru avuga ko baba bapfuye amaturo.
Ati “Barwanye bari bafitanye amatiku mu Itorero ryabo yo gusuzugurana, ejo rero barashwanye barwanira mu rusengero bari mu materaniro.”
Yavuze ko abakristu bahise babatabaza nk’inzego z’ibanze bafatanyije n’iz’umutekano basanga koko bari gushwana.
Ati “Twahise tuhagera abakristu badutabaje, dusanga barimo bashwana birumvikana bagombaga guhita bafatwa bagafungwa kuko bari bateje amakimbirane mu bakristu.”
Rugaravu yabwiye IGIHE ko iryo shami ry’itorero Inkuru Nziza bari baranarifungiye urusengero rikoreramo kubera rutujuje ibyangombwa, nyuma riza gukomeza amateraniro rwihishwa.
Ati “Ni itorero ubona ritanashinga twari twaranarifunze nyuma biza kugaragara ko baje kugenda bagasubiramo bataratubwira ariko ntabwo bapfa amaturo kuko si itorero rifatika. Barafunzwe bari muri RIB Ngarama.”
Rugaravu asaba abaturage kwirinda amakimbirane ariko na none afatiye kuri iryo torero asaba abakristu gusengera mu nsengero zujuje ibyangombwa.
Si ubwa mbere humvikana imirwano mu bayoboke b’itorero ry’Inkuru Nziza kuko nko mu 2017 abayobozi baryo bo mu Karere ka Ngoma ahitwa ku Cyasemakamba bafatanye mu mashati barwanira imbere y’imbaga y’abayoboke yari yagiye kumva ijambo ry’Imana bapfa amaturo no kuba bamwe barimuwe bakanga kujya aho bimuriwe bitwaje ko nta maturo atubutse ahaboneka.
Icyo gihe bamwe baranakomeretse kuko byageze n’aho bakristu bajya muri iyo mirwano yashyamiranyije abari bahasanzwe n’abari bahimuriwe.
Amakimbirane mu matorero akomeje kuvugwa no mu bindi bihugu. Mu minsi ishize mu mujyi wa Mombasa, muri Kenya, Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
",https://m.igihe.com/iyobokamana/amadini/article/gatsibo-umupasiteri-n-umubwiriza-barwaniye-mu-materaniro-harakekwa-ko-bapfuye,Gospel
Uko Kiliziya Gatolika yeguriwe ahahoze gereza ya 1930 ngo hubakwe katederali y’abantu 5000,"Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto ku buryo ibikorwa binini bitabasha kuhabera.
Umwaka ushize ubwo Musenyeri wa Arkidiyosezi ya Kigali, Antoine Kambanda, yimikwaga, ibirori byabereye muri Stade Amahoro i Remera.
Icyo gihe kandi yagaragarije abanya-Kigali, icyifuzo cyo kubaka ingoro y’Imana, Katederali y’umujyi kandi ihesha Imana icyubahiro.
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu kiganiro Musenyeri Kambanda yagiranye na TVR, yashimiye Umukuru w’Igihugu ko imvugo ye ari yo ngiro, kubera ko ubu yabafashije bagahabwa ikibanza.
Ati “Nyuma y’aho twagiye dusaba tureba n’ubuyobozi bw’umujyi, n’ubwa Minisiteri y’ubutegetsi bw’igihugu idushinzwe, tugenda tureba ahashoboka mu mujyi atari kure y’umujyi, ariko kandi hanatunganye, habereye, hanashoboka”.
Mgr Kambanda avuga ko byahuriranye n’uko ahahoze gereza ya 1930 hari ikibanza kandi ubuyobozi bw’umujyi bwifuza ko hakorerwa ikindi kintu.
Ati “Muri ibyo bintu rero byari byifujwe natwe twashyizemo igitekerezo cya katederali. Nyakubahwa Perezida wa Repubulika yarabyumvise kandi igitekerezo aragishyigikira tukaba tumushimira ko bahaduhaye ngo habe hakubakwa kiliziya ibereye umujyi”.
Mgr Kambanda avuga ko ubu harimo gukorwa igishushanyo kigendanye n’icyerekezo 2050 u Rwanda rufite.
Ati “Turateganya kiliziya yajyamo abantu 5000, ariko ikagira n’umwanya imbere ya kiliziya, iyo habaye nk’iminsi mikuru katederali igira umwanya imbere yayo aho abantu bashobora guteranira bageze nko ku 10 000 no kugeza kuri 20 000”.
Mgr Kambanda avuga ko hataramenyekana agaciro kubaka iyi katederali izatwara.
Ubuyobozi bw’Umujyi wa Kigali buherutse gutangaza ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Bwavuze kandi ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Mgr Kambanda yemeje ko ibyo bumvikanyeho n’umujyi ari ugukora inyigo y’uburyo amateka ya gereza yajya agaragara no mu kuhasura abantu bakamenya amateka yahabaye n’uko hahindutse ahantu h’umugisha.
Avuga ko kuba ahari gereza hagiye kujya Kiliziya ‘nk’abakristu tubibonamo ubutumwa bukomeye, ni ukuvuga ngo ahari ahantu ho gucibwa n’urupfu, ubungubu hagiye kuba ahantu h’umukiro n’ubuzima’.
Mgr Kambanda avuga ko ahubatse katederali ya St Michel hataratekerezwa ikizahakorerwa kuko ari ibintu byo kwigwahoku bufatanye n’ubuyobozi. Yahakanye kandi ko aho bahawe ari ingurane ya St Michel.
",https://m.igihe.com/iyobokamana/article/uko-kiliziya-gatolika-yeguriwe-ahahoze-gereza-ya-1930-ngo-hubakwe-katederali-y,Gospel
Ese gusenga uhumirije hari icyo byongera ku Isengesho ?,"Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
N’ubwo gufunga amaso igihe umuntu ari gusenga byabaye nk’ihame mu madini atandukanye, nta byahumetswe byera na bimwe bigaragaza ko ari ngombwa kubikora igihe ugiye gusenga, bitandukanye n’ibindi Bibiliya yagiye itegeka nko kujya ahantu hatuje.
Umuyobozi wa Zion Temple mu ntara y’amajyepfo Pasiteri Eric Ruhagararabahunga avuga ko n’ubwo ntaho uyu muco wo gusenga umuntu ahumirije wanditse muri Bibiliya, ko ariko ufasha usenga kutarangara.
Ati “Ntaho twahita tubibona muri Bibiliya ako kanya ariko guhumiriza bigufasha kutarangara, usenze ureba hari igihe urangara, ikinyuraho cyose uba ukireba rero ntabwo uba witaye cyane kuri uriya muntu uri gusabana nawe, niyo mpamvu rero akenshi umuntu afunga amaso, n’ubwo ntaho Bibiliya ivuga ngo muzasenge mufunze amaso”.
Past. Ruhagararabahunga yongeyeho ko iyo usenze uhumirije Imana ibona ko ibyo uvuga bikuvuye ku mutima “Urumva ko iyo usenze uhumirije icya mbere nturangara ikindi n’uriya uri kuramya biratuma abona ko ukomeje mu byo ukora, bituma Imana ibona ko uyihanze amaso”.
N’ubwo gusenga bifasha usenga kutarangara, Pasiteri Ruhagararabahunga, avuga ko umuntu usenga areba kandi akabikora neza nta kosa aba akoze.
Umutoni Sandrine, Umukirisitu usengera muri Kiliziya Gatolika avuga ko kuri we gusenga ahumirije bigira icyo byongera ku isengesho.
Ati “Iyo mumpirije mba numva niyumva mu isengesho, nkumva ibyo ndi kuvuga bimvuye ku mutima, ariko iyo uri kureba hari ibintu byinshi bikurangaza ni yo waba uri ahantu hatari kunyura abantu”.
N’ubwo abakirisitu bavuga ko uyu muco wo guhumiriza ubafasha kutarangara, ku rundi ruhande abahanga mu mateka bo bavuga ko umuco wo gusenga umuntu ahumirije ukomoka mu bihe by’abami, aho umuntu atashoboraga kujya imbere y’umwami cyangwa undi muyobozi ngo amuhange amaso.
Kureba umuyobozi cyangwa umwami byafatwagwa nk’ikinyabupfura gike, ni yo mpamvu uwabajyaga imbere yafungaga amaso cyangwa akareba hasi.
Ibi byaje gukomeza no mu muco w’amadini, gufunga amaso mu gihe uri gusenga biba ikimenyetso cyo kwiyoroshya no kubaha uwo uri kubwira.
",https://m.igihe.com/iyobokamana/article/ese-gusega-uhumirije-hari-icyo-byongera-ku-isengesho,Gospel
Kiliziya Gatolika igiye kubaka Katederali nshya ya Kigali ahahoze gereza ya 1930,"Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto kandi ikaba ishaje.
Umuyobozi w’ishami ry’imiturire n’imitunganyirize y’Umujyi wa Kigali, Eng Mugisha Fred, avuga ko ubutaka bw’ahahoze gereza bungana hegitari 5.5, Kiliziya Gatolika yamaze kwemererwa gukora igenamigambi y’uko yabukoresha nubwo ari igitekerezo kikiri mu ntangiriro.
Ati “Hari igitekerezo cyo kwegurira ubutaka Kiliziya Gatolika yerekanye ubushake bwo kubwubakamo katederali. Barimo gukora ku mushinga ugaragaza ubwoko bw’inyubako bifuza kuhashyira hanyuma tububegurire”.
Mugisha avuga ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Akomeza avuga ko icyo Umujyi wa Kigali ushaka ari ukubungabunga ibimenyetso by’amateka ku buryo byaba n’ibisurwa n’abakerarugendo. Uyu akaba ari umurongo w’ibanze wahawe kiliziya.
Mugisha avuga ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Mu birori byo kwakira Musenyeri Antoine Kambanda nka Arikiyepisikopi wa Kigali asimbuye Musenyeri Thaddée Ntihinyurwa wagiye mu kiruhuko cy’izabukuru, yagaragaje inyota nyinshi yo kubaka katederali.
Icyo gihe yagize ati “Bakirisitu b’uyu mujyi, icyifuzo ni uko twazubaka ingoro y’Imana, Katederali y’uyu mujyi kandi ihesha Imana icyubahiro.”
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu gitambo cya Misa ya Noheli iheruka, Musenyeri wa Arkidiyosezi ya Kigali, Antoine Kambanda, yakomoje kuri iyi katederali avuga ko umushinga wo kuyubaka urimo kugenda neza.
",https://m.igihe.com/iyobokamana/article/kiliziya-gatolika-igiye-kubaka-katederali-nshya-ya-kigali-ahahoze-gereza-ya,Gospel
Korali Shalom y’i Nyarugenge yasohoye indirimbo ibimburira iziri kuri album yayo nshya,"Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Iyi ndirimbo yiswe “Wampaye amahoro’’ yubakiye ku buhamya bw’abantu Imana yatuye imitwaro yari ibaremereye ikabaha amahoro yo mu mutima, bakaba basigaye bagenda bemye.
Korali Shalom imaze kugwiza igikundiro mu ruhando rw’abakunzi b’umuziki uhimbaza Imana iri mu zigezweho muri ADEPR.
Urukundo igirirwa rwazamuwe n’indirimbo zifitemo ubutumwa bwururutsa imitima y’abababaye zirimo “Nzirata’’, “Abami n’abategetsi’’, “Nzamamaza”, ‘‘Nyabihanga’’ n’izindi.
‘Wampaye amahoro’ ni indirimbo ya mbere igiye hanze yatanzwe nk’impano ku bakunzi b’ibihangano bihimbaza Imana mu mwaka wa 2020.
Visi Perezida wa Korali Shalom, Ngamijimana Charles, yabwiye IGIHE ko iyi ndirimbo itangiza umushinga wa album nshya iri gutegurwa.
Yagize ati “Indirimbo yitwa ‘Wampaye amahoro’ ni yo twatangiranye umwaka wa 2020, ibimburiye izindi ziri kuri album y’amajwi y’indirimbo umunani izajya hanze mu 2020.’’
Ubutumwa buri muri iki gihangano cy’iminota ine n’amasegonda 52 buganisha ku ‘mahoro atangwa n’Uwiteka ku wamwisunze arushye.’
Ngamijimana yavuze ko uyu mwaka bazakomeza kwegera abakunzi b’ibihangano byabo no kubategurira ibikorwa byagutse cyane ko mu 2019, Korali Shalom yibanze cyane mu ngendo z’ivugabutumwa.
Ati “Ntitwagiye kure y’abakunzi bacu. Uyu mwaka dufitemo igitaramo cyagutse turi gutegura. Umwaka ushize twawuhariye ingendo, twagiye aho twatumiwe kuvuga ubutumwa.’’
Korali Shalom yakoreye ingendo mu bice bitandukanye by’igihugu birimo ibitaramo yakoreye mu turere twa Rubavu (Rubona), Rwamagana (Rwikubo), Musanze (Nyarubande), Huye (Matyazo) no mu Mujyi wa Kigali aho yaririmbye mu Umucyo Live Concert yabereye muri Dove Hotel, Ibihamya Live concert yabereye muri ADEPR Gatenga, mu Bibare i Remera no kuri Maison des Jeunes Kimisagara aho batangiye ubutumwa mu gikorwa cyo kurwanya ibiyobyabwenge.
Umwaka wa 2019 wayibereye mwiza kuko yanakoze ibitaramo mu yandi madini arimo irya Methodiste Libre n’iry’Abangilikani mu Giporoso kwa Rev. Pasiteri Rutayisire Antoine. Yanaremeye abatishoboye aho yakoreye umuganda rusange mu Karere ka Nyabihu.
Korali Shalom imaze imyaka 34 itangijwe ni ubuheta mu makorali y’i Nyarugenge nyuma ya Hoziana yayitanze mu ivugabutumwa ry’indirimbo.
Yashinzwe mu 1986 ari korali y’abana bato, yitwaga “Umunezero”. Icyo gihe muri ADEPR Nyarugenge hari korali nkuru imwe ariyo Hoziyana. Mu 1990 yemerewe kwitwa izina, ifata “Shalom” rimaze gushinga imizi. Iyi korali imaze gukora album enye z’amajwi n’ebyiri z’amashusho.
Iya kabiri iriho indirimbo umunani izamurikwa mu 2020. Amashusho yayo yafatiwe mu gitaramo gikomeye cya Korali Shalom cyiswe ‘‘Imbere ni heza’’ cyabereye muri Kigali Convention Centre mu 2018.
Korali Shalom igizwe n’abaririmbyi 105 hatabariwemo ababa hanze y’u Rwanda.
 	Umva hano indirimbo ya Korali Shalom
",https://m.igihe.com/iyobokamana/article/korali-shalom-y-i-nyarugenge-yasohoye-indirimbo-ibimburira-iziri-kuri-album,Gospel
I Kibeho ku butaka butagatifu hagiye kubakwa Bazilika,"Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Nyuma y’aho Igishushanyo mbonera cyerekana imiterere y’iyi Basilika kigiriye hanze, kuwa 9 Mutarama Ubuyobozi bw’Akarere ka Nyaruguru n’ubwa Kiliziya Gatolika bwahuye n’abazayubaka kugira ngo harebwe uburyo imirimo yo kuyubaka izashyirwa mu bikorwa.
Umuyobozi w’Akarere ka Nyaruguru Habitegeko François yavuze ko imirimo y’ibanze yo kubaka iyi Bazilika igeze kure ndetse ko mu 2021 izaba yuzuye.
Yagize ati “Izuzura mu Ugushyingo 2021. Imirimo y’ibanze irimo iy’inyigo no gushyiraho ikigega kigamije gukusanya inkunga yararangiye”.
Iyi Bazilika izaba yubatse ku butaka butagatifu bw’i Kibeho busanzwe bugendererwa n’Abakirisitu batari bake kubera amabonekerwa yahabereye mu myaka ya 1980.
Kuri ubu inzego zose bireba zarangije gusuzuma ibikenewe, bikaba biteganyijwe ko imirimo yo kubaka iyi Bazilika izatwara amafaranga y’u Rwanda agera kuri miliyari 70.
Binyuze kuri Twitter, ubuyobozi bw’Akarere ka Nyaruguru bwasabye abikorera gushora imari muri Nyaruguru, cyane cyane mu bijyanye n’ibikorwa remezo by’ubukerarugendo n’amahoteli.
Ubuyobozi bw’Akarere ka Nyaruguru buvuga ko kandi iyi Bazilika izaba ifite ibindi bikorwa remezo birimo inzu z’amacumbi zishobora basanzwe bagenderera aka karere buri mwaka mu ngendo z’iyobokamana, by’umwihariko abaza ku munsi wizihizwaho kujya mu ijuru kwa Bikira Mariya.
Tariki 28 Ugushyingo 1981, ni bwo Bikira Mariya yabonekeye umukobwa wa mbere witwa Mumureke Alphonsine wigaga mu Rwunge rw’Amashuri rwa Mère du Verbe i Kibeho.
Nyuma y’umwaka umwe, yongeye kubonekera uwitwa Mukamazimpaka Anathalie, nyuma yongera kubonekera Mukangango Marie Claire na bo bigaga kuri iryo shuri. Bose yabahaga ubutumwa bagomba kugeza ku batuye Isi.
",https://m.igihe.com/iyobokamana/article/i-kibeho-ku-butaka-butagatifu-hagiye-kubakwa-bazilika,Gospel
Abayobozi bagera kuri 700 bitabiriye amasengesho yo gusengera igihugu (Amafoto),"Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Aya masengesho yitabiriwe n’abagera kuri 700, abaye mu gihe u Rwanda rusoje icyerekezo 2020 cy’iterambere, no gutangiza icyerekezo 2050.
Ategurwa n’Umuryango, Rwanda Leaders Fellowship, akaba afite insanganyamatsiko igira iti “Imiyoborere Izana Impinduka:Kwishimira aho tugeze-Dutegura ejo hahaza.”
Aya masengesho yatangijwe mu 1995 agamije gushyira hamwe abayobozi bakuru mu kwiyegereza Imana, bagasangira, hakabaho gusengera igihugu n’abayobozi bacyo ndetse bagasangira ijambo ry’Imana.
Ku nshuro ya mbere yabereye muri Hotel Hotel des Mille Collines tariki 1 Nzeri 1995, kuva icyo gihe iki gikorwa kitabirwa n’abayobozi batandukanye n’abandi.
Ay’uyu mwaka azaba ari ayo gushimira ibyo Imana yakoreye Igihugu ariko no gusengera abayobozi bacyo bagashyirwa mu maboko y’Imana.
Aya masengesho abaye ahurirana kandi n’igihe u Rwanda rurimo kwishimira ibyo rwagezeho mu cyerekezo 2020 rwari rwarihaye no gutangira icyerekezo 2020.
Hagendewe kuri iyi nsanganyamatsiko, aya masengesho afite intego yo kureba ibyakozwe no gushimira urugendo rwagenzwe, ariko no kureba aho baganisha igihugu.
Agamije kandi kugira umuco wo gushimira bitari gusa Imana ahubwo n’abo yakoresheje ngo babe bagejeje aho igihugu kiri uyu munsi, kwiga ibyakozwe n’indangagaciro z’Imana yashyize mu bantu, ibi bigafasha kubaha inzira nziza yo gukomeza imbere.
Mu masengesho y’umwaka ushize, Perezida Kagame yavuze ko bidakwiye ko umuyobozi abaho neza mu gihe abo areberera bafite ibibazo, ashimangira ko biteye isoni kumubona ashyiriye Imana abaturage yamuhaye kuyobora barwaye bwaki.
Yagize ati “Njye rwose mpora mfite impungenge ku kuzashorera abantu barwaye bwaki, bashonje, bameze nabi nkavuga nti ‘Mana ng’aba abantu bawe wanshinze’. Ntabwo umutima wanjye ujyanye na byo. Numva bidakwiye. Kugira ngo utazashorera abantu bameze batyo, ikintu cya mbere ni uko buri muyobozi bikwiye kumutera isoni. Mugomba kugira isoni. Iyo wemera indangagaciro ukazibura bikwiriye kugutera isoni.”
Yakomeje avuga ko iterambere rirambye rikwiye gushingira ku ndangagaciro y’imikorere hagati y’abayobozi n’abayoborwa.
Amafoto: Niyonzima Moses
",https://m.igihe.com/iyobokamana/article/abayobozi-bagera-kuri-700-bitabiriye-amasengesho-yo-gusengera-igihugu-amafoto,Gospel
"Prophet Sultan yasabye korali ye kuririmba injyana zigezweho, ashimagiza Kinyatrap ya Bushali","Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Ni ubutumwa yatanze mu materaniro yo ku wa 5 Mutarama 2019 yabereye Cosmos i Nyamirambo aho itorero riri; yibanze ku ntego y’uko abakirisitu bakwiriye gusenga mu kuri no mu mwuka.
Ubwo yari ageze mu mwanya wo kwakira amashimwe ku buhanuzi bwasohoye, Munyemana Eric [Prophet Sultan] yavuze ko akunda umuraperi Bushali ndetse ko azamuha impano.
Yatangiye aririmba ati “Ese ni muebue, ni tuebue?’’ Abari mu iteraniro bahise basekera rimwe. Yateye Hallelujah, akomeza n’indirimbo ya Bushali yitwa ‘‘Kinyatrap’’.
Yakomeje ati ‘‘Umwana w’umwirabura, ….Kinyatrap ku mugongo [akabisubiramo].’’
Ibi yabikoraga anabyina nk’ugerageza kwigana Bushali, akabaza ati ‘‘Hallelujah! Siko babyina?’’ abakirisitu bakamwikiriza banamwenyura.
Prophet Sultan ati ‘‘Abaziranye na we bazamubwire ko hari umuhanuzi umukunda. Amahoro abe kuri Bushali, akomeze kuzamuka, abahanzi bacu bakomeze kuzamuka mu izina rya Yesu. Nta kibazo mfitanye na bo, bataramana neza.’’
Prophet Sultan yasabye Korali Voice of Life yo mu itorero rye kugendana n’ibigezweho no kuririmba injyana zikunzwe.
Ati “Korali musirimuke, murusheho kuba abasirimu, muse neza. Korali yacu yarazamutse. Imana yacu ishaka ibintu bishya. Ishaka ko tuyisenga twambaye amakote agezweho kuko ari Imana ijyana n’ibigezweho. Ni Imana y’abazima n’ibizima.’’
Abajije injyana ikunzwe cyane, yasubijwe ko ari Trap. Ati “Niyo ba Cardi B baririmba?’’
Belcalis Marlenis Almánzar azwi mu muziki nka Cardi B. Uyu muraperikazi w’imyaka 27 ari mu bagezweho muri Amerika; akora injyana ya Trap ifatwa nka hip hop igezweho ariko yavukiye mu Majyepfo ya Leta Zunze Ubumwe za Amerika ahagana mu 1990.
Mu bahanzi bakora iyi njyana harimo T.I., Gucci Mane, Waka Flocka Flame, 2 Chainz, Lil Uzi Vert na 21 Savage.
Bushali washimagijwe na Prophet Sultan aheruka kwishimirwa bidasanzwe mu gitaramo ngarukamwaka cya East African Party cyabereye i Kigali ku wa 1 Mutarama 2019.
Umwaka wa 2019, Bushali ni wo wamuzamuriye igikundiro, yitabiriye ibitaramo bikomeye birimo Iwacu Muzika Festival, MTN Izihirwe n’ibindi.
Bushali yatangiye umuziki mu mpera za 2013. Izina rye ryazamuwe n’indirimbo ‘Nituebue’ yahuriyemo na B-Threy n’uwitwa Slum Drip.
Afite album zirimo ‘Nyiramubande’ n’iyo yise ‘Ku gasima’ iriho indirimbo zikunzwe; iyi iriho indirimbo 12 zirimo iyitwa ‘Kinyatrap’, ‘Sindi Mubi’, ‘Zunguzayi’, ‘Ipafu’, ‘Kinyarock’, ‘Mamayiwe’, ‘Kugasima’, ‘Inganjyi’, ‘Ayura’, ‘Bitinze’, ‘Impanda’ na ‘Niyibizi’.
Prophet ni umuhanuzi uvuga ko yasigiwe guhanurira amahanga. Mu ntangiriro za 2018, yahaye abakirisitu be ‘papier mouchoir’ zo kwifashisha mu gukemura ibibazo.
Imyemerere y’abayoboke be ishingiye ku kuba Yesu yaratanze imbabazi z’iteka ryose ku byaha bakoze, ibyo bakora ubu n’ibyo bazakora mu bihe bizaza.
Hari abakirisitu yatuyeho gukira indwara zirimo ibibyimba byo mu nda na kanseri ndetse hari n’abatanze ubuhamya ko bakize, banitwaza inyandiko zo kwa muganga zibishimangira.
Amafoto: Muhizi Serge na Munyarugerero Gift
",https://m.igihe.com/iyobokamana/article/prophet-sultan-yasabye-korali-ye-kuririmba-injyana-zigezweho-ashimagiza,Gospel
Kenya: Umupasiteri yiyahuye nyuma yo kwicira umugore mu rusengero,"Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Uyu mugabo yishe umugore we amuziza ko yamwangiye kureba abana be nyuma yo gutandukana ndetse agashaka no gutwara itorero bafatanyije gushinga.
Mtengo Amuri, umwe mu bagize iryo torero, yatangaje ko Misiko n’umugore we bari bamaze imyaka umunani bashinze iryo torero, nyamara bakunze gushwana kenshi bapfa imitungo no kuryegukana.
Kuri iki Cyumweru ahagana saa tatu za mu gitondo, nibwo Misiko yinjiye mu rusengero ruri ahitwa Chembani, ahita yicara iruhande rw’umugore we. Abakirisitu bakomeje amateraniro bisanzwe.
Mu gihe amateraniro yari agezemo hagati, Misiko yarahagurutse yegera umugore we ahita amutera icyuma mu mugongo inshuro nyinshi. Mu gihe yari agiye kumukata ingoto, umugore yamufasha amaboko, undi amutera ikindi cyuma mu kiganza aramukomeretsa.
Abakirisitu bahise bahagoboka bafata uwo mugabo, umugore bahita bamujyana kwa muganga. Mu gihe bari bagikubana bajyana umugore ku bitaro, umugabo na we yabaciye mu rihumye yitera icyuma mu ijosi arapfa.
Umugore yajyanywe kwa muganga, agezeyo ahita apfa kubera ibikomere byinshi.
Bamwe mu nshuti z’uyu muryango batangaje ko bahoranaga amakimbirane ndetse ngo bari baherutse gutandukana.
Uhagararariye Polisi mu gace ka Kisauni, Julius Kiragu yavuze ko uyu mugore yatewe icyuma mu mugongo , mu kiganza ndetso no mu nda ari nabyo byamuviriyemo urupfu.
 Yakomeje avuga ko Misiko yari yarabigambiriye nkuko yabigaragaje mu rwandiko yasize yanditse mbere yo kwiyahura.
Misiko mu rwandiko yavuze ko uwo mugore yari yaramubujije kureba abana be nyuma yuko batandukanye ndetse akanashaka kwikubira itorero bafatanyije gushinga, kandi bari bacyishyura ideni rya banki bafashe ngo barishinge.
Itorero Ground of God ‘s gospel Ministries ryatangiye mu myaka 8 ishize aho yari imaze kugira abayoboke benshi mu gihugu ariko kubera intonganya z’abarishinze, bari batangiye kurivamo, nkuko Daily Nation yabitangaje.
",https://m.igihe.com/iyobokamana/article/kenya-umupasiteri-yiyahuye-nyuma-yo-kwicira-umugore-mu-rusengero,Gospel
Apôtre Gitwaza yimitse abashumba barimo Pasiteri Ndizeye wayoboye GBU-KHI,"Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Uyu muhango wabereye muri Zion Temple Gatenga ku wa Gatandatu, tariki ya 4 Mutarama 2020.
Abasizwe amavuta y’ubushumba bari baherekejwe n’abafasha babo baturutse muri paruwase zitandukanye yo mu Rwanda. Barimo Gisore Richard w’i Rusizi, Sentozi August uhagarariye Rwamagana, Ngendahayo Jacques wotorewe guhagararira itorero rya Nyamagabe akaba yungirijwe na Habyarimana Alphonse, Ndizeye Olivier uhagarariye Itorero rya Ntarama na Wironja David w’i Bukavu.
Apôtre Gitwaza yasabye abasizwe amavuta kugira ubunyangamugayo no kubaha neza inshingano bahawe.
Yakomeje avuga ko ‘‘Ubu iyi ndahiro ibari ku mutwe kubera ko mwabivugiye imbere y’abamalayika n’itorero. Ikibazo muzagira muzaze munyegere tuzagikemura kandi mukomeze mukorere Imana.’’
Mu byo bahamagariwe harimo kwamamaza ubutumwa bwiza, umuzuko wa Kirisitu no kurinda itorero.
Gitwaza yabasabye kuba abungeri beza, ba bandi batabona isega igeze mu bana b’intama bagahunga.
Yakomeje ati “Ni umugambi w’Imana kuduha abungeri, ni umugambi w’Imana kwita ku ntama kandi buri ntama ikeneye umwungeri ariko siko buri mwungeri wese ari mwiza. Hari abungeri bakorera ibihembo n’abakoreshwa n’umuhamagaro.”
“Bibiliya iravuga ngo nzabaha abungeri bahwanye n’umutima wanjye. Umutima wa Yesu, umutima w’Imana ni umutima w’ubwungeri kuko Yesu ni Umwungeri usumba abandi. Bibiliya iravuga ngo Umwungeri mukuru naza azatanga ingororano.”
Pasiteri Ndizeye Olivier uhagarariye Itorero rya Ntarama rimaze umwaka rifunguye azwiho kugira ishyaka ryo guhindura benshi kuza kuri Kirisitu yatangarije IGIHE yishimiye inshingano nshya yahawe.
Ati “Ncishijwe bugufi imbere y’Imana n’abantu guhabwa inshingano zo kuba umushumba w’Imana n’abantu. Ni umurimo ukomeye ariko ibyo Imana inshakaho nari mfite isezerano guhera mu 2005 ryo kuzayobora ubwoko bw’Imana. Imyaka 15 irashize none uyu munsi birasohoye ; gusigwa bizana izindi mbaraga; nciye bugufi izo mbaraga zizankoreremo kugira ngo nkore ibyo Imana ishaka muri iki gihe.’’
Pasiteri Ndizeye yabaye Umuyobozi w’Umuryango w’Ivugabutumwa mu Ishuri rikuru ry’Ubuvuzi rya Kigali (KHI) rizwi nka GBU-KHI Nyamishaba.
Yashimiye cyane umufasha we Benimana Nadège umuba hafi cyane mu murimo Imana yamuhamagariye no kumusunikira neza mu muhamagaro we.
Pasiteri Ndizeye yakiriye agakiza ku wa 4 Ugushyingo 2001 ubwo yigaga mu mwaka wa kane w’amashuri yisumbuye kuri Groupe Scolaire de Rilima, ari naho yatangiriye umurimo w’ivugabutumwa, akomereza muri Groupe Scolaire de Kabare aho yagiye ayobora ivugabutumwa no gutoza abigishwa.
Yayoboye Umuryango w’Ivugabutumwa muri Kaminuza (Groupe Biblique Universitaire) muri KHI akaba ari n’umwe mu bakomeje gushyigikira uyu murimo muri za Kaminuza mu itsinda rigizwe n’abarangije kaminuza banyuze muri GBU bari mu kazi. Yakuriye anakorera umurimo w’Imana mu Itorero rya Miracle Center Rubirizi ari naho yasengewe bwa mbere nk’umukuru w’itorero.
Abashumba bimitswe batanze isezerano ryo kubaha umuhamagaro, kuba abizerwa no kwamamaza ubutumwa bwa Yesu Kirisitu nta kujenjeka.
",https://m.igihe.com/iyobokamana/article/apotre-gitwaza-yimitse-abashumba-barimo-pasiteri-ndizeye-wayoboye-gbu-khi,Gospel
USA: Itorero ry’aba-méthodiste rigiye gucikamo ibice kubera gushyingira abahuje ibitsina,"Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’iri torero bafata uyu mugambi nk’igisubizo kirambye ku makimbirane amaze igihe muri iri torero, kandi biteguye kuwemeza bidasubirwaho muri Gicurasi uyu mwaka, nk’uko byemejwe kuri uyu wa Gatanu.
Iri torero ryigaruriye abayoboke hafi miliyoni 13 ku isi hose, ni irya kabiri rifite abayoboke benshi mu madini ya giporotesitanti muri Leta Zunze Ubumwe za Amerika.
Uyu mugambi wo gutandukana niwemezwa bidasubirwaho, hazavuka ibice bibiri muri iri torero, aho abadashyigikiye ishyingirwa ry’abaryamana bahuje ibitsina bazarema itorero ryabo rishya; naho abashyigikiye iryo shyingirwa bagakomeza igice cyabo cyigenga, kandi bagaha amasakamentu abo baryamana bahuje ibitsina.
Muri Gashyantare 2019, mu nama rusange y’itorero ry’aba-méthodiste yabereye ahitwa Saint Louis, muri Leta ya Missouri, haganiriwe mu buryo bwihariye ku bijyanye n’imibonano mpuzabitsina ndetse n’ubumwe bw’itorero.
Icyo gihe hanabaye amatora aho 53% by’abari bahagarariye abandi, batoye bamagana ishyingirwa ry’abaryamana bahuje imiterere y’umubiri.
Nyuma yo kutumvikana kuri iyo ngingo, abagize inama nyobozi y’itorero banzuye ko gutandukana ari bwo buryo bwiza bwo guhosha uko kutumvikana, mu rwego rwo guha uburenganzira buri ruhande rugakomeza imyizerere yarwo.
Muri Gicurasi 2020, nibwo hateganyijwe inama rusange izemeza bidasubirwaho uwo mushinga wo gutandukana, ikazabera mu mujyi wa Minneapolis.
Umuyobozi w’abashyigikiye gushyingira abaryamana bahuje imiterere y’umubiri muri iri torero, Thomas Berlin, yavuze ko anejejwe cyane n’iki cyemezo kuko itorero ry’aba-méthodiste ryabonye uburyo buzana igisubizo ku makimbirane yari amaze igihe.
Uku gutandukana nikuramuka kugezweho, uruhande rw’abadashyigikiye gushyingira abaryamana bahuje imiterere y’umubiri ruzahabwa miliyoni 25 z’amadolari ya Amerika.
",https://m.igihe.com/iyobokamana/article/usa-itorero-ry-aba-methodiste-rigiye-gucikamo-ibice-kubera-gushyingira-abahuje,Gospel
"Iki cyorezo cyagaragaje ko nta gihangange, dukeneye ubufasha bw’Imana- Mgr Kambanda","Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Musenyeri Kambanda yabitangarije IGIHE kuri iki Cyumweru, mu gihe abayoboke ba Kiliziya Gatolika bizihiza umunsi wa Mashami bazirikanaho umunsi Yezu Kristu yinjiraga mu Murwa wa Yeruzalemu nk’Umwami, abaturage bakamusasira imyenda yabo.
Mgr Kambanda yavuze ko muri Kiliziya Gatolika ari umunsi ukomeye cyane batangiriraho icyumweru gitagatifu.
Ati “Ni icyumweru gikomeye mu mateka y’ukwemera kwacu. Ni icyumweru kitwinjiza muri Pasika nyir’izina nyuma y’iminsi 40 tumaze mu gisibo twibuka ububabare bwa Nyagasani, ari n’igihe cyo kwihana kugira ngo dushobore gutunganira Imana.”
Mu bihe bisanzwe, umunsi nk’uyu abakirisitu baturutse imihanda yose babaga bari mu nsengero bafite amashami y’imikindo bishimira kwakira Yezu nk’umwami wabo.
Kuri iki Cyumweru si ko biri bugende kuko abaturarwanda bari mu ngo zabo, bubahiriza amabwiriza yashyizweho na Guverinoma yo kwirinda icyorezo cya coronavirus gikomeje guhitana imbaga hirya no hino.
Kuba abantu bari mu ngo, Musenyeri Kambanda ntabibonamo ikibazo ahubwo avuga ko ari umwanya mwiza wo gusenga batakambira Imana kugira ngo itange ubufasha mu gutsinda Coronavirus kuko abatuye Isi bananiwe.
Ati “Kuguma mu nzu biduha umwanya wo gusenga cyane cyane no kubona ko Imana ariyo ifite ububasha. Iki cyorezo cyagaragaraje ko nta mukuru, nta muto, nta gihangange. Ko nta mukire, nta mukene, twese twicisha bugufi. Abafite ubushobozi n’intwaro zikomeye ntawe ushobora kukirwanya ngo agitsinde, bigaragara ko dukeneye ubufasha bw’Imana.”
Yavuze ko kuba ibihe bya Pasika bisanze abakirisitu bari mu ngo zabo, nta mpungenge biteye ku kwizihiza uwo munsi Yezu yatsinzeho urupfu, ngo kuko n’Abiyisilaheli bizihirizaga Pasika mu ngo iwabo.
Ati “Pasika Abiyisilaheli buri umwe yayizihirizaga mu rugo rwe, ngo Imana ibakingire urupfu baraye iri bubakure mu bucakara mu Misiri. Urugo rwarateranaga rukizihiza Pasika, rugasangira intama ya Pasika. Biratwibutsa rero ko natwe dushobora kwizihiza Pasika mu ngo zacu, umukuru w’umuryango agateranya umuryango, agasenga bakumva ijambo ry’Imana.”
Ni ibihe byo kuzirikana ba nyakabyizi…
Gusabwa kuguma mu ngo, hari abo byabereye ihurizo cyane abaryaga ari uko bavuye gukora, bazwi nka ba nyakabyizi.
Leta yashyize uburyo bwo gufasha abantu nk’abo badafite icyo barya muri ibi bihe, ariko siko bigera kuri buri wese bitewe n’ubwinshi bw’abakeneye ubufasha.
Musenyeri Kambanda yavuze ko muri ibi bihe, abakirisitu bafite ubushobozi bakwiriye kugoboka bagenzi babo batishoboye, bakagendera ku byo amategeko y’Imana abasaba.
Ati “Urukundo rwa kivandimwe ari ryo tegeko rikuru ry’Imana rudusaba ko tumenya abaturanyi, ba Lazaro b’abakene duturanye tukabasangiza ku byo dufite bityo Imana yatwoherereje umwana wayo akemera kutubera igitambo ngo adutsindire urupfu, inaduherekeze mu gutsinda urupfu n’iki cyorezo cyugarije isi.”
Yavuze ko no ku rwego rwa Kiliziya Gatolika, batangiye gushishikariza imiryango remezo gukusanya inkunga, abishoboye bagafasha abakene.
Umuryango ufasha, Caritas wa Kiliziya Gatolika nawo watangiye kwegeranya inkunga y’ibiribwa bikagezwa muri Paruwasi zitandukanye kugira ngo abatishoboye bagobokwe muri ibi bihe.
Musenyeri Kambanda yavuze ko bahereye cyane mu bice by’imijyi kuko ariho hakenewe ubufasha kurusha ahandi.
Ati “Niho bibabaje cyane kuko mu cyaro ho iyo umuntu afite urutoki munsi y’urugo, umurima w’imyumbati cyangwa uw’ibijumba, ntabwo aba amerewe nabi nk’uri hano mu mujyi. Turashishikariza abari mu cyaro mu mirima guhinga kuko iki ni igihe cyo guhinga , ntibibacike kugira ngo ejo bazaramire n’abandi.”
Kugeza kuri uyu wa Gatandatu tariki 4 Mata 2020, Minisiteri y’Ubuzima mu Rwanda yagaragazaga ko umubare w’abanduye coronavirus umaze kugera ku 102, mu gihe ku isi hose basaga miliyoni imwe. Bane nibo bamaze gusezererwa mu bitaro mu Rwanda.
",https://m.igihe.com/iyobokamana/article/iki-cyorezo-cyagaragaje-ko-nta-gihangange-dukeneye-ubufasha-bw-imana-mgr,Gospel
Icyo Imana idushakaho muri ibi bihe bya Pasika,"Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Iki cyumweru kandi kitwinjiza mu cyumweru gitagatifu aho tuzirikana ku mateka y’ugucungurwa kwacu, cyane cyane mu minsi nyabutatu ibanziriza Pasika: Uwa Kane Mutagatifu aho turarikirwa kuzazirikana ku isangira rya nyuma n’umwami wacu Yezu Kristu. Ku wa Gatanu Mutagagatifu nk’umunsi w’ubutayu no kuzirikana ku mpamvu yo kwifatanya bucece na Yezu Kristu muri iyo nzira y’umusaraba izatugeza ku gutsinda. Naho ku wa Gatandatu mutagatifu duhimbaza igitaramo cya Pasika kitwinjiza mu kuzirikana ku Izuka rya Kristu ari naryo shingiro ry’ukwizera kwacu, kuko nk’uko Pawulo Mutagatifu abivuga “niba Kristu atarazutse, ukwemera kwacu kwaba ari amanjwe” (Reba 1Kor 15, 17).
Iki gihe kandi cyo kwitegura Pasika, kije mu gihe isi yose iri mu bihe bidasanzwe byo guhangana n’icyorezo cya Coronavirus, aho abantu bakomeje gupfa ari benshi hirya no hino ku isi. Ni igihe cyo kwiyinjiramo buri wese ukwe kugira ngo azabashe guhimbaza Pasika neza. Kimwe mu byatuma duhimbaza Pasika neza ni ukwisuzuma, tukamenya ko turi abanyabyaha, tugasaba imbabazi Imana n’abo twahemukiye kandi buri wese akiyunga n’umutima we.
Igihe cy’ububabare cyegereje, Yezu yajyanye na bake mu bigishwa be ku musozi gusenga. Arababwira ati “Umutima wanjye urashavuye byo gupfa, Nimugume aha kandi mube maso hamwe nanjye mu gihe ngiye gusenga” (Mt 26, 38). Yezu agarutse yasanze basinziriye, abwira umwe muri bo witwa Petero ati“Ni ibyo byawe, ntiwashoboye kuba maso nibura isaha imwe hamwe nanjye!” (Mt 26, 41). Yezu yarebye ukuntu bananiwe arababwira ati“Umutima w’Umuntu uharanira ibyiza ariko umubiri ukagira imbaraga nke”!
Ni nk’aho yakavuze ati “Yooo! Nabo bifuzaga kugumana nanjye muri ibi bihe ariko dore barananiwe”. Yarongeye ajya gusenga ubwa kabiri na none ariko asiga abakanguye ngo bagerageze babe maso. Agarutse nabwo asanga barasinziriye, umugono ari wose! Icyakora arabihorera kuko ngo yabonaga amaso yabo aremerewe! Asubirayo ubwa gatatu, agarutse asanga bamwe basinziriye abandi bakirwana n’ibitotsi, arababwira ati “Noneho nimusinzire muruhuke”! Nuko abaguma iruhande kugeza igihe bukereye. (Reba Mt 26, 45-46).
Turasabwa kugumana n’Imana mu isengesho
Muri ibi bihe bikomeye Nyagasani aradusaba kumuguma iruhande. Tukagumana na we nibura isaha imwe mu isengesho buri munsi aho turi mu ngo zacu, kugira ngo tutagwa mu bishuko bitandukanye: Kwiheba, kugira ubwoba, kwiba, kwandavura, ubugugu, ubwikunde, intonganya n’ibindi.
Turi abanyantegenke:
Imana izi neza intege nke zacu, iyo tunaniwe iratwihanganira. Kugira ngo tuzahimbaze Pasika neza, twisuzume tutihenze, twicuze ibyaha byacu kuko burya turi abanyantegenke nk’uko Pawulo Mutagatifu abivuga ati“Kuko icyiza nifuza ntagikora, naho ikibi ntashaka akaba aricyo nkora” (Rm 7, 19). Iki gihe turimo ni icyo kwigorora n’Imana, n’abavandimwe bacu ndetse no kwiyunga n’umutima wacu. Turi abanyantege nkeya kandi buri wese yifitemo umusemburo wo gusenyuka kwe. Twicuze, koko burya nta mahoro y’umunyabyaha udashaka kubivamo.
Icyubahiro cy’isi ni icy’akanya gato
Byinshi mu bicumuza bene muntu ni ugushakisha ubutunzi, gushakisha imbaraga zishingiye ku cyubahiro n’ibindi.
Igihe turimo kirimo isomo rikomeye: Yezu yatemberejwe mu mujyi wa Yeruzalemu, bamuririmbira ngo “Hozana, nihasingizwe uje mu izina rya Nyagasani”! Ngo “niwe Mwami wa Israel, inkomoko nyacyubahiro ya Dawudi”! Nyamara ntibyamaze kabiri, baramushushubikanye ngo akwiye urwo gupfa! Maze abo yagaburiye bagahaga bamwicisha inzara, abo yahaye Divayi nziza bagatangara bo bamuha Divayi irura! Abo yakijije uburwayi bamutera inguma umubiri wose!
 Ibyo dukora byose dushakishe ubukungu mu ijuru kuko isi yo ntigira inyiturano. Tubitse ubukungu bwacu aho imungu zitagera. Ubibuko nyabwo buri mu mutima wita ku bandi kandi udategereje gushimwa nabo.
Iki ni igihe cyo kubabazwa n’ikibi twakoze
Bavandimwe, iki ni igihe cyo kubabazwa n’ikibi cyaturutse mu ruhande rwacu. Usanga kenshi hari igihe twigira “abahigi b’ibyaha by’abandi”, tukabangukirwa no gucira abandi imanza aho kwikebuka ngo buri wese yirebe atihenze maze ababazwe n’ikibi yakoze kabone n’iyo nta wundi muntu waba ukizi.
 Hari abantu twakuraho isomo dusanga mu Ivangili ya Matayo hari hati “Umutegeka hamwe n’abasirikare be barindaga Yezu, babonye umutingito w’isi n’ibyari bibaye, bagira ubwoba bwinshi baravuga bati: “Uyu koko yari Umwana w’Imana!” (Mt 26, 54).
Dusenge:
Nyagasani Mana, wavuze ko abakomera ku Ijambo ryawe batazakorwa n’ikimwaro (Reba Yh 8, 51 na Zab 22), muri ibi bihe twugarijwe n’icyorezo gikomeye cya Coronavirus gihuriranye no kwitegura Pasika, duhe umutima wo kukugarukira, umutima wo kwiyunga nawe, umutima wo kwiyunga n’abavandimwe bacu ndetse no kwiyunga natwe ubwacu. Turi abantu ntabwo turi abamalayika, aho twaguye tubyutse dukomeze urugendo. Aho turwaye udukize, ni wowe Muganga utagira gisumbwa, tabara abana bawe bari mu kato cyangwa ubundi bubanare buzwi nawe wenyine, uri imbabazi zimenya imbabare.
Turinde ubwoba no kwiheba. Bana natwe ibihe byose, by’umwihariko muri iki cyumweru gitagatifu twinjiyemo maze uko dusangiye ububabare bwa hano ku isi, tuzanasangire nawe ibyishimo by’izuka. Tubisabye twizeye, ku izina ry’Imana Data na Mwana na Roho Mutagatifu, Amen!
Padiri Victor AMERIKA

",https://m.igihe.com/iyobokamana/article/icyo-imana-idushakaho-muri-ibi-bihe-bya-pasika,Gospel
Gisèle Precious yasohoye indirimbo ‘Mbega Urukundo’ yibutsa ab’Isi ko hari uwabitangiye,"Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Gisèle Precious ari mu bahanzi bahimbaza Imana b’igitsina gore mu babarizwa mu Itorero rya ADEPR, bari gukora cyane. Indirimbo ye nshya ‘Mbega Urukundo’ yatunganyijwe na Producer Clement The Guitarist mu buryo bw’amajwi.
Uyu muhanzi yabwiye IGIHE ko yayanditse ashaka gutanga ubutumwa bwibutsa abantu urukundo Yesu yakunze ab’Isi kandi badakwiriye.
Yagize ati “Ni indirimbo nziza ikangurira abantu gufatanyiriza hamwe kuririmba urwo rukundo kugira ngo n’abatararumenya barumenye!’’
Gisèle Precious yavuze ko mu gihe hakomeje gukazwa ingamba zo kurwanya Coronavirus yugarije Isi, bikwiye ko baniyubaka mu buryo bw’umwuka.
Ati “Turusheho no gufata izindi ngamba zubaka ubugingo bwacu turushaho kwegere Imana, gusenga cyane kandi ntiduterwe ubwoba n’ibiriho ngo bitwibagize n’ibindi bikomeye Imana yatunyujijemo ntibiduhitane.’’
Mu mishinga ye, Gisèle Precious arateganya gukora indirimbo nyinshi no gutegura ibitaramo mu bice bitandukanye by’igihugu bijyanye n’uko Uwiteka azamushoboza.
Izina rya Gisèle Precious ryatangiye kumenyekana mu ruhame mu 2018 ubwo yatumirwaga mu gitaramo cyo gutangiza iserukiramuco rya Gikirisitu ryiswe “Rabagirana Worship Festival” ku wa 4 Ugushyingo 2018.
Icyo gihe uyu mukobwa waserukanye gitari ye, akayicuranga bya gihanga yishimiwe na benshi, banyurwa n’umuziki we.
Tariki ya 16 Kamena 2019 yongeye kwandika amateka mashya mu rugendo rwe rwa muzika kuko nibwo yakoze igitaramo cye cya mbere cyiswe “Imbaraga Live Concert” cyabereye kuri ADEPR Gisenyi.
Nsabimana Precious yatangiye kuririmba akiri umwana. Urugendo rw’ubuhanzi ku giti cye yarutangiye mu 2017. Asengera muri ADEPR Gatenga ndetse umubyeyi we ni pasiteri muri iri torero. Kuva atangiye umuziki amaze gushyira hanze indirimbo zirindwi zirimo “Imbaraga z’amasengesho”, “Urampagije”, “Niwe”, “Inzira zayo” n’izindi.
Mu mwaka ushize kandi Precious yatangije Anointed Band, itsinda rihuriyemo abakobwa n’abagore bahimbaza Imana. Yaserutse bwa mbere iririmba muri Rabagirana Worship Festival yabereye muri Dove Hotel ku Gisozi ku wa 10 Ugushyingo 2019.
 	Umva Mbega Urukundo ya Gisèle Precious
",https://m.igihe.com/iyobokamana/article/gisele-precious-yasohoye-indirimbo-mbega-urukundo-yibutsa-abantu-ko-hari,Gospel
Burya dusangiye gupfa no gukira!,"Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Iki cyorezo cyadushyize ku munzani w’ubuzima kandi cyitwereka ko iby’ingenzi ari ibyo duhuje kurusha ibidutandukanya.
Abakomeye n’aboroheje, abami n’abatware bahuje icyifuzo n’aboro! Twese turasaba Imana kubaho. Intambara zari zarananiranye zerekanye ko burya turwaniraga ubusa, nazo ziraceceka! Twese twabonye akanya ko kwitekerezaho, maze tubona ko dusangiye gupfa no gukira koko!
Dusangiye gukira: Twese twaremwe mu ishusho y’Imana kandi iduha Ubuhanga, Ubwenge, ubwigenge n’umutima ukunda kugira ngo tubashe gukora ugushaka kwayo, harimo kugenga ibindi biremwa no kubana neza mu rukundo n’abandi. Twese twaremewe gusingiza Imana no kubana nayo (Reba Yh 17).
Dusangiye gupfa: Dusangiye gupfa nk’uko dusangiye ingaruka z’icyaha cy’inkomoko. Kuva ubwo Muntu yasuzuguraga Imana, agashaka kunganya ubwenge nayo ndetse akumva ashaka no kuyirusha, Imana yamusubije mu mwanya we ariko iranamuhana. Bityo aba asemeye bene muntu twese.
Uhoraho abwira umugore ati “Nzongera imiruho yawe igihe utwite, maze uzabyare ubabaye, uzahora wifuza umugabo wawe”. None se Babyeyi babyaye, ni nde wabyaye atababaye cyangwa atamennye amaraso? Kuva ubwo twese dusangiye gupfa no gukira. (Intg 3, 16).
 Uhoraho abwira n’umugabo ati ‘Kuko wansuzuguye, Umugati wawe uzawurya wiyushye akuya kugeza ubwo uzasubira mu gitaka, kuko ari cyo wavuyemo. Koko rero uri umukungugu, kandi uzasubira mu mukungugu”. (Intg 3, 17-19). Ibi se ntitubihuriyeho, ntiturya ari uko twiyushye akuya? Nyamara tujye twibuka ko dusangiye gupfa no gukira.
Iki gihe rero si igihe cyo gushakisha inkomoko y’icyorezo gusa ahubwo ni igihe cyo gufashanya nk’abahuje gupfa no gukira. Niba twese duhuje ibibazo niduhuze no gushakisha ibisubizo, cyane cyane twita ku mbabare n’abatishoboye. Ni igihe kandi cyo kugendera mu gushaka kw’Imana!
Bavandimwe nk’uko tubibonye umubabaro n’ibyago byacu byakomotse ku gusuzugura Imana; aho umuntu wa mbere yihaye gushaka kuresha nayo! N’uyu munsi hari ibyo tubona ukabona ko Muntu yagiye ashyira imbere ubuhanga, ubwenge bwe ndetse agakora ibyo yishakiye aho kugira ngo byose bigende uko Imana yabigennye.
Dukomeze gusenga twizeye ngo Imana idukize ibyaha byacu kandi iturengere idukize iki cyorezo.
Dusenge Nk’uko Uhoraho yabibwiye Dawudi ati “Ntacyo ntagukoreye niba kandi bidahagije nzongeraho n’ibindi (2 Sam 12, 7-8) Natwe, turagushimira Nyagasani kubera ibyiza byose wadukoreye ariko kandi tugarutse imbere yawe n’umutima unyuzwe nabyo, tunagusaba ngo wongereho n’ibindi byiza, utugirire Impuhwe maze udutabare ikibi cyugarije isi. Ni wowe wivugiye ngo igihe kirageze ngo ndengere umuryango wanjye: turengere nk’uko warengeye Daniyeli ukamukura mu rwobo rw’intare zishonje, nk’uko warengeye abayisiraheli bakurikiranywe n’ingabo za Farawo.
 Dutabare nk’uko watabaye Pahulo mu Nzu y’imbohe, maze inzugi z’uburoko zigafunguka, turwanirire ishyaka nk’uko warirwaniriye abavandimwe batatu (Meshaki, Sadaraka na Abedenego) baciriwe urwo gupfa, bakarohwa mu muriro ugurumana ariko ukohereza umumalayika wawe agatemberana nabo mu muriro, maze bose bagatangarira izina ryawe. Ubwo twiyemeje kukugarukira no kongera kukubera abana, ngwino utubere Imana, natwe tuguhoranire icyubahiro hejuru ya byose. Ku bwa Yezu Kristu Umwami wacu. Amen”.
",https://m.igihe.com/iyobokamana/article/burya-dusangiye-gupfa-no-gukira,Gospel
Amasengesho dusengera mu rugo muri ibi bihe Imana irayumva?,"Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Kuri ubu abayobozi bari kudusaba kuguma mu rugo, hari uwakwibaza ati “ese ubu ko ntari mu Kiliziya cyangwa mu rusengero Imana yanyumva? Cyane rwose! Na Yezu igihe cyarageze yerekana ko ufite ukwemera yakirizwa aho ari ho hose.
Mu gihe natwe twugarijwe n’icyorezo, tumeze nka ziriya mpumyi ebyiri tumaze kumva, amasengesho yabaye menshi, turatabaza tuti ""Nyagasani tugirire impuhwe"". Nk’uko aha Yezu yicekekeye, natwe turabona ntacyo ari gukora. Bamwe batangiye kurambirwa, nyamara nyagasani aradusaba gukomeza kugendana na we.
Nitugera mu ngo zacu, twicarane na we dutuze, nta kabuza natwe aratubaza ati “Mwemera ko nshobora guhagarika iki cyorezo” Dusubirize rimwe nka za mpumyi duti “Yego Nyagasani urabishoboye”.
Nyagasani aratwibutsa ku buryo bwa gihanuzi ko yaduhaye Yezu Kristu ngo abe ikimenyetso cy’urukundo rwe ruhoraho iteka rwagati muri twe. Ni “Emanweli”. Imana hamwe natwe mu bihe byose n’ahantu hose.
Zaburi ya 40, iratumurikira mu gufata umugambi ukwiye, iti “ngaha ndaje Nyagasani niyemeje gukora ibigushimisha”. Iki gihe turimo ni icyo gusanga Imana kurushaho dukora ibiyishimisha.
Bavandimwe, mu ibaruwa yandikiwe Abaheburayi (Heb 10, 4-10), aratwibutsa ko ibitambo by’amaraso y’ibimasa na za Ruhaya bitakuyeho ibyaha byacu, ahubwo ko twacungujwe amaraso y’igiciro gikomeye. Ya maraso ya Kristu yameneye ku musaraba. Kristu ni Alufa na Omega, ni we Ntangiriro n’iherezo . Ni we wenyine ushobora kuturengera kuko ari cyo cyamuzanye.
Muri Yohani: 10, 10 Yezu ubwe agira ati “Nazanywe no kugira ngo mugire ubuzima kandi mubugire busendereye.” Niwe kandi ukomeza agira ati “Nyagasani abo wampaye bakomeze mu bumwe... Singusabye kubakura ku isi ahubwo ndagusabye ngo ubarinde ikibi” (Reba Yh 17, 14-21).
Muri Luka 1, 26-38, Bikiramariya yakiriye ibyari bimubayeho byo gusama kandi yari yifitiye izindi gahunda zo kubana n’uwo yakunze. Mbese umuntu yavuga ko Imana yamuvangiye, natwe rero twemere ko Imana ituvangira. Bikiramariya yabyakiranye ukwemera agira ati “Yego Nyagasani”. Maze n’ibyo ubwenge bwa muntu bwakumva ko bidashoboka ati “Koko nta kinanira Imana”!
Bavandimwe, natwe twari dufite gahunda nyinshi muri uyu mwaka, none zose zarahagaze, nimureke ibi tubishakemo umugambi w’Imana kuri twe kandi twizere ko ntakinanira Imana.
Dusenge: Nyagasani Mana, si ubwa mbere waba utabaye abantu ukabasubiza ubuzima, umunezero n’ibyishimo, nk’uko wohereje umwana wawe ku isi ngo acungure abantu. Turengere, twizeye impuhwe zawe muri ibi bihe turimo.
Mubyeyi Bikiramariya, duhakirwe ku Mana, wowe wamenye ugushaka kwayo kare kandi ugahamya ko nta kinanira Imana. Nk’uko wadusuye iwacu i Kibeho mu Rwanda ugaragara nk’uduhangayikiye cyane, duhangayikire na none tubone ikuzo ry’Imana muri ibi bihe turimo. Vomerera indabo zawe zigiye kumirana. Tubisabye twizeye ku bwa Yezu Kristu Umwami wacu. Amen
",https://m.igihe.com/iyobokamana/Amasengesho-dusengera-mu-rugo-muri-ibi-bihe-Imana-irayumva,Gospel
Ibihe turimo birusheho gutuma twiyegereza Imana,"Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Natwe, turibaza tuti ko Icyorezo cya Coronavirus gikomeje kurimbura imbaga, igisubizo kizava he!
Isi iri mu bihe bikomeye byo guhangana n’icyorezo cya Coronavirus. Ibintu byose byahagaze! Abantu bikingiranye mu nzu zabo. Bamwe babonye akanya ko gutekereza ku buzima muri iyi si, ubuzima twakira ariko kandi bukaducika tubureba! Abandi nabo bahugiye mu gushaka inkomoko y’iki cyorezo babaye nk’abigishwa ba Yezu, bo bamubajije igihe bahuraga n’umuntu wavutse afite ubuhumyi, bati “Mwigisha, uwacumuye ni nde! Ni uyu muntu cyangwa ni ababyeyi be”( Yh 9, 2)! Natwe muri ibi bihe dushobora kubaza Imana tuti “Ni nde waduteje iki cyorezo koko! Ni nde Nyirabayazana?”
Bavandimwe, icy’ingenzi si uguhugira mu kwibaza icyateye iyi ndwara. Ahubwo icy’ingenzi ni ukuyirwanya uko dushoboye no kuyikuramo isomo rikomeye ndetse rishobora guhindura imyumvire n’imibereho yacu, imbere y’abandi n’imbere y’Imana.
Twari dusanzwe tubona igihe cyo gusenga tukagikoresha nabi, Imana tukayiburira umwanya, Umunsi w’Imana tukawusimbuza ibindi twaburiye umwanya cyangwa ibindi byo kwinezeza! None rero iki gihe tugarukire Imana no kuyihungiraho kuko ari yo yonyine mutabazi. Tumurikirwe n’iri jambo riri mu gitabo cy’umuhanuzi Hozeya rigira riti “Nimuze tugarukire Uhoraho. Niwe wadukomerekeje kandi niwe uzatuvura, niwe wadukubise, ni nawe uzomora ibikomere byacu” (Hoz 6, 1).
Twari tuzi ko abahanga n’abanyabwenge n’iyi si ntacyabasoba kuko bakoze n’ibindi byinshi byiza tugatangara! Nk’uko Zaburi ya 23 ibidusaba dukurikire ibyo Nyagasani adusaba kuko ari we mushumba wacu. Niwe dukwiye kwiringira aho kwiringira umwana w’umuntu.
Bamwe bibwiraga ko bari hejuru y’abandi kubera ubutunzi bw’isi barushanywa icyubahiro, ubwiza bw’isura, inkomoko, amavuko n’ibindi! None twabonye ko hari igihe ibiremwa byose bireshya, usumba abandi akaba ari uzi guca bugufi imbere y’Imana. Nibyo koko Imana ntireba nk’abantu.
Imana ntireba nk’abantu. Ibyo tubona bisa nk’ibikomeye imbere y’Imana biroroshye. Ibyo tudafitiye igisubizo Nyagasani aragifite. Erega iyo Nyagasani tumusabye ntahite aduha icyo tumusabye aba agira ngo asuzume Ukwihangana kwacu! Nk’uko umuhanuzi Ezekiyeli abivuga ahumuriza abantu bo mu gihe cye ati “Nimuhumure, uhoraho arahibereye” . (Ezk 48, 35)!
Igihe turimo ni igihe cyo kuba maso. Nk’uko Pawulo mutagatifu abitubwira mu ibaruwa yandikiye abanyefezi agira ati ‘Kanguka wowe usinziriye! Haguruka uve mu bapfuye maze Kristu akumurikire” (Ef 5, 14). Abapfuye Pawulo yavugaga ni ababaho mu mwijima bagahunga urumuri rwa Kristu rugaragazwa n’ibikorwa byiza.
Turasabwa kugenza nk’abana b’urumuri. Tukava mu byaha n’ibindi byose bidutandukanya n’Imana kuko aribwo tuzaronka ubutungane nyakuri. (Ef 5, 8-12).
Nyagasani ntiyazanywe no gukiza intungane ahubwo yazanywe no kiza abarwayi n’abanyabyaha. Nka wa Muntu wari waravutse afite ubuhumyi, dupfukamire Imana, tuyinginge kandi duhamye ukwemera kwacu. (Yh 9, 35-38).
Dusenge: “Nyagasani, icyi Cyumweru cyari icy’ubucengezanema ku bitegura kubatizwa ari bakuru. Natwe turapfukamye ngo uducengezemo inema zawe, tumenye neza ugushaka kwawe muri ibi bihe, maze icyo ushaka abe aricyo gikorwa.
Nyagasani, turakwinginze ngo udukize ibyago byose, ibi bihe turimo ubisakazemo amahoro aturuka iwawe. Impuhwe zawe niziturengere, zidukize icyaha cyose, ziturinde amakuba yose, Mu gihe tugitegereje ya mizero mahire n’ukuza k’Umukiza wacu Yezu Kristu. Kuko ubwami n’ububasha n’ikuzo ari ibyawe iteka ryose. Amen”.
Nyagasani Yezu nabane namwe!
Padiri Victor AMERIKA
",https://m.igihe.com/iyobokamana/article/ibihe-turimo-birusheho-gutuma-twiyegereza-imana,Gospel
Willy M. Gakunzi yashyize hanze indirimbo ‘‘Mu mababa yawe’’ yanditse mu myaka icyenda,"Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
‘‘Mu mababa yawe’’ ni indirimbo ifite iminota itandatu n’amasegonda 49, amajwi yayo yakozwe na Kibwe Thomas mu gihe amashusho yatunganyijwe na William Muyuku.
Gakunzi Willy wayanditse asanzwe atuye muri Canada, aho anakorera ibikorwa birimo n’iby’umuziki uhimbaza Imana.
Uyu muhanzi ni we washinze Umuryango Heart of Worship in Action Foundation ufite icyicaro muri Canada, ariko ibikorwa byawo byo gufasha abatishoboye bikorerwa mu Rwanda aho watangijwe mu 2019.
Uyu muryango washinzwe mu 2004 ufite intego yo gushyigikira ibikorwa bigamije guhindura ubuzima bwa benshi binyuze mu kubaka no kongerera ubushobozi bw’abari muri sosiyete runaka.
Gakunzi yasohoye “Mu mababa’’, indirimbo afata nk’isengesho ry’umutima we, inakubiyemo ubutumwa bw’ihumure ku Isi. Yayanditse mu byiciro bitandukanye kuko byamufashe imyaka icyenda.
Yabwiye IGIHE ko iyi ndirimbo yatangiye kuyandika akiri ku ntebe y’ishuri. Ati “Umugoroba umwe ndi mu gihe cyo kwegerana n’Imana, ubwo nasomaga ijambo riri muri Zaburi 91, numvise hari injyana ije mu mutima wanjye. Nahise ntangira kwandika amagambo y’indirimbo. Yaje ifite imbaraga zidasanzwe ku buryo kuva icyo gihe yahindutse isengesho ry’umutima wanjye.’’
Nyuma y’imyaka icyenda nibwo Gakunzi yanditse igice cya kabiri cy’iyo ndirimbo.
Inganzo yacyo yashibutse mu gihe cy’amasengesho yo mu rugo rwe, bivuye ku mugore we Gatera Estelle [witabye Imana ku wa 8 Ugushyingo 2018], waririmbaga undi na we akandika ayo magambo. Gatera yanditse iyo nyikirizo ariko ntihagira ibindi bitero byandikwa kugeza asoje urugendo rwe ku Isi.
Gakunzi yakomeje avuga ko “Imana yashyize ku mutima wanjye umukoro wo kusa ikivi no gushyira mu bikorwa imigambi yose itarasohoye irimo no gushyira hanze indirimbo.’’
“Mu mababa yawe’’ ni indirimbo ya kabiri mu zizasohorwa muri uwo mushinga.
Yakomeje ati “Ubwo nasubiraga mu bubiko ngo mpitemo indirimbo zizajya kuri album, nabonye ibice bibiri by’indirimbo. Nafashe gitari ntangira kubiririmba byombi ndetse iza no kuba nziza mu buryo ntatekerezaga. Imana yateguraga umutima wanjye mu buryo ntatekerezaga.’’
Gakunzi avuga ko atigeze yibwira ko umunsi umwe azasohora indirimbo atari kumwe n’umugore we.
Yagize ati “Sinari nzi ko iyi ndirimbo izajya hanze, umugore wanjye yaratabarutse. Imana ni yo yari izi impamvu yaduhaye iyi ndirimbo.
Willy Gakunzi yasabye abakunzi b’umuziki uhimbaza Imana kugira indirimbo “Mu mababa yawe’’, isengesho ryabo rya buri munsi. Iki gihangano kuri ubu kigaragara ku mbuga zicuruza muzika zirimo YouTube, iTunes, Apple Music na Spotify.
Gakunzi afite Impamyabumenyi y’Icyiciro cya Gatatu cya Kaminuza mu bijyanye n’Ubukungu, International Economics and Business, yakuye muri Kaminuza ya Utrecht mu Buholandi. Anafite icyemezo nk’umuhanga mu gutegura igenamigambi (Functional Business Architect) yakuye mu Ishuri rya CEVORA na Kaminuza ya Antwerp mu Bubiligi.
Gakunzi afite ubunararibonye mu gukorana n’ibigo by’imari mu bice bitandukanye ku Isi. Mu nshingano ze abifasha gushaka no gushyiraho uburyo bwo guhangana n’ibyago byatuma bigwa mu gihombo.
Uyu mugabo afatanya izi nshingano no kwandika indirimbo akaba n’umuramyi. Yashinze amatsinda yo kuramya no guhimbaza Imana ku Isi.
",https://m.igihe.com/iyobokamana/article/willy-m-gakunzi-yashyize-hanze-indirimbo-mu-mababa-yawe-yanditse-mu-myaka,Gospel
Amadini yahinduye umuvuno mu misengere no kwakira amaturo y’abayoboke ,"Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva iki cyemezo cyafatwa amadini n’amatorero yasabye abakirisitu babo gusengera mu ngo, amwe yifashisha za radiyo, Televiziyo na YouTube mu gukomeza gufasha abakristu bayo kumva inyigisho z’ijambo ry’Imana.
Ibi bisobanuye ko amaturo yatangwaga mu gihe cya misa n’amateraniro atatanzwe ku cyumweru nk’ubwo byari bisanzwe bigenda.
IGIHE yamenye ko hari amwe mu madini yasabye abayoboke bayo kujya bakusanya ayo maturo bagashaka umunsi bakayohereza. Urugero ni ubutumwa bwa Paruwasi Gatolika ya Rwamagana, busaba abakirisitu kwegeranya ubushobozi bwabo bakajya babwohereza buri cyumweru.
Umwe mu bakirisitu Gatulika utashatse kuvuga amazina ye, yabwiye IGIHE ko kuba bakusanya amaturo bakayatanga nta kibazo bitwaye ngo ikibazo ni uko byaba itegeko, yavuze ko n’ubusanzwe umuntu aba afite ituro yageneye gutanga buri cyumweru bitewe n’icyo yaronse.
Bamwe mu bayobozi b’amadini n’amatorero babwiye IGIHE uburyo bari gukoresha mu kugeza ubutumwa bwiza ku bakristu babo ndetse n’uburyo bari kwifashisha mu kubona amaturo.
Umushumba wa Arikidiyosezi ya Kigali, Musenyeri Antoine Kambanda, yavuze ko kuri ubu bari kwifashisha za radiyo, televiziyo na YouTube mu kwegereza abakristu ijambo ry’Imana.
Ati “Inyigisho turi kwifashisha ziranyura kuri Radiyo Maria, buri munsi haba igitambo cy’Ukaristiya mu gitondo na saa 12h15 mu karuhuko, hanyuma ku cyumweru twifashishije radiyo na televiziyo by’igihugu, turi no gusaba ngo kuri iki cyumweru bazaduhe umwanya kuko inyigisho twatanze zafashije abantu. Nimugoroba twifashisha televiziyo ya Isango Star ari nako dutoza abakristu gusengera mu rugo bifashishije umukuru w’umuryango.”
Ku kijyanye n’uburyo abakristu batanga amaturo, Musenyeri Kambanda, yavuze ko bifashisha nimero z’abapadiri bakuru abakristu baba basanganwe bakoherezaho amaturo bakoresheje uburyo bwa Mobile Money.
Ati “Amaturo rero hari abakristu kugeza ubu babizirikana bakaba batwoherereza kuri Mobile Money, mu rwego rwo gushyigikira imirimo y’abasaseridoti ni iyo mirimo y’ubutumwa, kandi niyo hagize uzana ituro ry’abakene kuko buriya tuba tunazirikana n’abakene batugana bashonje, gusa ntabwo turashyiraho uburyo bufatika ubu bikorwa n’abakristu babizirikana.”
Yavuze ko abakirisitu akenshi baba bafite nimero za Padiri Mukuru “Uko n’ubundi bamuhamagara bamwiyambaza kuri serivisi zinyuranye umwe umwe, ni nako babikora gusa turi gutekereza uko twabinoza.”
Umushumba wa Diyosezi ya Gahini mu Itorero ry’Abangilikani, Dr Gahima Manasseh we yavuze ko kuva amateraniro yo mu ruhame ahagaritswe basabye abakristu kongera uburyo bwo gusenga nubwo bari iwabo mu rugo kandi birinda kujya mu ruhame.
Ku kijyane n’uburyo bakiramo amaturo yagize ati “Nta ngamba twagifatiye kuko siyo y’ingenzi, duhuzwa n’abakristu no kubabwira ijambo ry’Imana no kubakangurira iby’agakiza, iyo hagize ushaka kuyatanga akoresha Mobile Money kuko ababitsi b’amaparuwasi barazwi.”
Umuyobozi w’Itorero Foursquare Rwanda, Dr Bishop Fidèle Masengo, we yabwiye IGIHE bo bari gukoresha YouTube na Facebook y’Itorero mu kugeza ubutumwa bwiza ku bakristu.
Ku kijyanye n’uburyo bakira amaturo yagize ati “Dufite itangazo riba rinyura hasi ryereka abantu uburyo batangamo amaturo bifashishije Mobile Money na konti z’urusengero gusa ntabwo tubitindaho cyane kuko abantu batari kuza mu rusengero.”
Mu itangazo ryashyizwe hanze n’Itorero ry’Abadiventisiti b’Umunsi wa Karindwi ryashyizweho umukono na Pasiteri Habyarimana Jean François rivuga ko ku isabato buri muryango uzateranira mu rugo, kandi gahunda zose nk’uko zikorwa ku isabato zizakurikizwa (ishuri ryo ku isabato, indirimbo, gutanga icyacumi n’amaturo…)”
Rikomeza rigira riti “Buri muryango ni itorero ayo maraporo azashyikirizwe abayobozi b’igihande nabo bayageze ku mubitsi. Abatabona uko bahura n’umubitsi w’itorero ariko bakaba babona uburyo bagera kuri banki, turabaha numero za konti mwashyiraho ibyera by’Uwiteka mwakoresha n’ubundi buryo bw’ikoranabuhanga.”
Kugeza ubu Minisiteri y’Ubuzima imaze gutangaza ko mu Rwanda abantu 11 ari bo bamaze kugaragaza ibimenyetso by’uko banduye icyorezo cya COVID-19 giterwa Coronavirus.
Abaturarwanda bose bakaba basabwa gukomeza kwitwararika, bakurikiza amabwiriza y’inzego z’ubuzima hibandwa cyane cyane ku gukaraba intoki, kwirinda kujya ahantu hateraniye abantu benshi no kwirinda ingendo zitari ngombwa.
",https://m.igihe.com/iyobokamana/amadini/article/amadini-yahinduye-umuvuno-mu-misengere-no-kwakira-amaturo-y-abayoboke,Gospel
Tumaini Byinshi uba muri Amerika yatanze ihumure mu ndirimbo ‘‘Abafite ikimenyetso’’,"Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Tumaini Byinshi ari mu bahanzi bafite izina mu muziki wo kuramya bawukorera hanze y’u Rwanda. Azwi mu ndirimbo zirimo “Ibanga ry’akarago” yahuriyemo na Bosco Nshuti uri mu bafite igikundiro, “Ndabihamya”, “Nzakwamamaza” n’izindi.
Amashusho ya “Abafite ikimenyetso’’, Byinshi yashyize hanze ni ay’indirimbo yagiye hanze mu mwaka ushize wa 2019.
“Abafite ikimenyetso’’ ni indirimbo ifite iminota itanu n’amasegonda 52, amajwi yayo yatunganyijwe na Producer Bruce mu gihe amashusho yafashwe na Happy Pro. Byinshi yayanditse ari mu bihe byiza byo gusenga no kwegerana n’Imana.
Ni indirimbo yumvikanamo amagambo avuga ko “Ku bw’imihigo myinshi mwahize ko mutazacogora, nubwo amashyo yashira mu biraro mwizere isezerano. Nubwo ba nyir’icumbi bavuga ko yadutaye, ariko abafite ikimenyetso bizere isezerano.’’
Byinshi Tumaini yabwiye IGIHE ko indirimbo ye ikubiyemo ubutumwa bw’ihumure ku bafite imitima yihebye.
Yakomeje ati ‘‘Ubutumwa buri muri iyi ndirimbo ni ubwihumure, burahumuriza Itorero rya Kirisitu. Nahisemo gutambutsa ubu butumwa muri iki gihe cyane ko aricyo Imana yashimye ko mbikora ngo mpumurize itorero.’’
Byinshi ari mu mushinga wo gutegura album izaba igizwe n’indirimo umunani. Murizo amaze gukora enye. Ati ‘‘Muri uyu mwaka niteguye gukora cyane.’’
Uyu muhanzi w’imyaka 28 y’amavuko ni Umunyarwanda wavukiye muri Repubulika Iharanira Demokarasi ya Congo (RDC). Amaze imyaka isaga ine muri Amerika aho akorera umuziki. Yatangiye kuririmba akiri muto, atangiriye muri korali, ni umwanditsi mwiza w’indirimbo kuko aho yanyuze muri korali yarazandikiraga.
Byinshi yasabye abakunzi b’ibihangano bye n’ibihimbaza Imana muri rusange kurushaho kwegera Imana no gushyigikira umurimo w’Imana kuko bazahabwa ingororano.
",https://m.igihe.com/iyobokamana/article/tumaini-byinshi-uba-muri-amerika-yatanze-ihumure-mu-ndirimbo-abafite,Gospel
Igihe turimo si icyo kwitotombera Imana!,"Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Dushobora kuba nka ba bigishwa batabaje Yezu igihe cy’umuhengeri bamubwira bati “Ntacyo bikubwiye kuba tugiye gushira ?” (Reba Mt 4, 35 - 41) cyangwa nk’abayisiraheli bitotombeye Musa bati “Kuki watuvanye mu Misiri! Ni ukugira ngo twicirwe n’inzara hano? maze natwe tukaba twagira tuti “ Kuki waturemye mu ishusho yawe none icyorezo kikaba kigiye kutumara?”!
Bavandimwe, igihe turimo si icyo kwitotombera Imana! Si icyo kwibwira ko Imana yacu isinziriye, ahubwo ni igihe cyo gusenga kurushaho, ni igihe cyo kugarukira Imana, ni igihe cyo gukomera mu kwemera. Erega Nyagasani ntiyadusezeranyije ubuzima bworoshye ahubwo yadusezeranyije kuzagendana natwe kugeza ku iherezo!
Nyagasani ubwe yarivugiye ati “Nimuhumure, dore ndi kumwe namwe iminsi yose kugeza igihe isi izashirira” (Mt 28, 20b). Nta kabuza rero Nyagasani turi kumwe igihe cyose haba mu gihe cy’ibyishimo n’igihe cy’amakuba.
Hari ibyanditswe bitagatifu bigaragaza ko Imana itigeze itureka na rimwe. Nyagasani ubwe yarivugiye ati “Sinzareka kuguhihibikanirira” (Reba Iz 62, 1-5), arongera ati “ Witinya kuko ndi kumwe nawe, aho uzaca hose nzaba ndi kumwe nawe” ( Reba Iz 43, 1-5). We ubwe kandi yaravuze ati “ Humura turi kumwe ndagutabara” ( Yer 1,4-8).
Nk’uko Pawulo Mutagatifu abivuga, tuzagirwa intungane n’ukwemera. Nidushake amahoro akomoka ku Mana muri Yezu Kirisitu. Nk’uko Umuhanuzi Habakuki abivuga kandi ati “N’iyo twahura n’ibigeragezo n’ubukene, n’uburwayi n’ibyorezo […] tuzakomeza twishimire muri Nyagasani Imana yacu (Reba Habakuki 3, 16-18).
Nyagasani ibyo turi kunyuramo arabizi kandi aradutabara nkuko yahumurije Musa ati “Amagorwa y’umuryango wanjye Isiraheli narayitegereje, imiborogo yabo narayumvise n’imiruho barimo ndayizi […] none ndamanutse ngo mbagobotore mu maboko y’abanyamisiri.” (Reba Iyim 3, 6 -8).
Dusenge : Nyagasani Yezu, wowe wasabye Umugore wo kuri Samariya amazi yo kunywa kuko wari ufite inyota, natwe turakwinginze dukize iki cyorezo cya Coronavirus kigiye koreka abo wacunguye ku musaraba! Duhe igisubizo gikwiye mu gihe gikwiye, twiringiye impuhwe ugira kuko urukundo udukunda rusumbye ibyiyumviro byacu.
Padiri Victor Amerika
",https://m.igihe.com/iyobokamana/article/igihe-turimo-si-icyo-kwitotombera-imana,Gospel
Chorale Christus Regnat yasubiyemo indirimbo ‘Kuzwa Iteka’ yamamaye muri Kiliziya Gatolika,"Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Indirimbo yakorewe muri The Sound Studio ya Producer Bob mu buryo bw’amajwi n’aho amashusho akorwa na Papa Emile Pro.
Kuzwa iteka si indirimbo nshya mu matwi y’abantu benshi, kuko ari indirimbo ya kera. Abakirisitu Gatolika bayizi cyane mu masengesho menshi anyuranye nko mu Gusingiza Imana, Gushengerera ndetse no mu Misa mu gihe cyo gushimira.
Chorale Christus Regnat yahisemo gusubiramo (Remix) iyi ndirimbo kugira ngo ikomeze gufasha Abakrisitu gusingiza Imana yo ikwiye guharirwa ikuzo n’ibisingizo.
Bizimana Jérémie usanzwe ari umuhimbyi, umwarimu w’indirimbo ndetse akanamamaza ibikorwa by’iyi korali yabwiye IGIHE ko kuri bo iyi ndirimbo ari nziza ku buryo yari ikenewe gukorwa neza kugira ngo ikomeze gufasha abantu kwegera Imana.
Yanavuze ko bafite umushinga mugari wo gukora indirimbo nyinshi mu buryo bw’amajwi n’amashusho nk’uko abakunzi babo bahoraga babibasaba.
Chorale Christus Regnat ni Chorale ibarizwa muri Kiriziya Gatolika muri Paruwasi yitiriwe Umwamikazi w’Amahoro (Regina Pacis) i Remera, Arikidiyosezi ya Kigali.
Tariki ya 12 Gashyantare 2020 nibwo Chorale Christus Regnat bashyize hanze indirimbo “Mama Shenge” yagaragayemo Yverry Rugamba na Andy Bumuntu, abahanzi bagezweho muri iyi minsi. Iyo ndirimbo “Mama Shenge” yishimiwe ku rwego rwo hejuru n’abatari bake nk’uko bigaragara kuri Youtube Channel yabo, aho imaze kurebwa n’abarenga ibihumbi Magana abiri na makumyabiri mu minsi 29.
",https://m.igihe.com/iyobokamana/article/chorale-christus-regnat-yasubiyemo-indirimbo-kuzwa-iteka-yamamaye-muri-kiliziya,Gospel
"Apôtre Muhire arasaba ko ururimi rw’Umwuka Wera rwemerwa, Abanyarwanda bakaganira n’Imana (Video)","Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Ingingo ya munani y’Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015 ivuga ko ururimi rw’Igihugu ari Ikinyarwanda naho muri rusange indimi zemewe mu butegetsi ari Ikinyarwanda, Icyongereza n’Igifaransa. Igiswahili giherutse kongerwamo.
Inteko y’ururimi n’umuco isobanura ko ururimi ari igikoresho nyamuryango cy’ubwumvane gishingiye ku gukoresha ubushobozi kamere abantu bifitemo bwo kumvikana bakoresheje amajwi yatuye abantu bagize umuryango nyarurimi umwe baba baremeranyijeho.
Ururimi rufasha abantu gushyikirana, kugezanyaho amakuru, kuranga ibibakikije, gushyira ku murongo ibitekerezo no kubigaragaza, kugaragaza imbamutima n’ibindi.
Indimi zose zifite uko zandikwa n’uburyo zivugwa ku buryo abantu bazikoresha bumvikana, hakaba n’amategeko n’amabwiriza ku bazikoresha ku buryo ushaka kurwiga arumenya.
Ibyo bitandukanye n’ururimi rw’Umwuka Wera kuko uruvuga adashobora kumvikana n’abo bari kumwe, akenshi ibyo avuga byumvwa na we wenyine keretse iyo abisobanuriye abo bari kumwe mu rurimi bumva.
Muhire James avuga ko ururimi rw’Umwuka Wera ‘ari ururimi rwatanzwe n’Imana rutangiwe mu Mwuka Wera.’ Akavuga ko yifuza ko rwajya mu ndimi zemewe z’ubutegetsi mu Rwanda.
Ati “Icyifuzo dufite ni uko rwakwemerwa mu Itegeko Nshinga rya Repubulika y’u Rwanda. Naratekereje nsanga ururimi rw’Imana narwo rwemewe n’itegeko Nshinga rikuru ry’igihugu cyanjye cyaba ari igikorwa cyiza gihambaye imbere y’Imana. Nzabisaba mu nzego zose zishoboka.”
Uyu mugabo avuga ko icyo gitekerezo atazakigeza mu Rwanda gusa ahubwo yifuza ko byakorwa hirya no hino mu bindi bihugu. Ati “Sinzandikira igihugu cyanjye gusa, n’ibindi bihugu nzabyandikira.”
Ururimi rw’Umwuka Wera si ururimi abantu bagenda baganira cyangwa bakoresha mu itumanaho mu bundi buryo cyangwa ngo umuntu naruvuga umwegereye arwumve. Urugero rwo muri Bibiliya muri Matayo umutwe wa 17 umurongo wa 46 n’uwa 47 yerekana ko urwo rurimi rumenywa n’uruvuze.
Mu rwandiko rw’Abakolinto ba mbere umutwe wa 12, havuga ko Abakirisito bahawe impano zitandukanye barimo n’abasobanura izo ndimi.
Ubwo Pawulo yasobanuriraga abakirisito b’i Korinto uko impano z’umwuka zitandukanye, yababwiye ko hari impano nyinshi z’umwuka ariko umwuka ari umwe. Mu gice cya 10 yabandikiye ati “Undi agahabwa gukora ibitangaza, undi agahabwa guhanura, undi agahabwa kurobanura imyuka, undi agahabwa kuvuga indimi nyinshi, undi agahabwa gusobanura indimi.”
 Kuki ashaka ko rujya mu Itegeko Nshinga?
Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015, ritanga umwitangirizwa wo kongera cyangwa kugabanya indimi zemewe z’ubutegetsi. Riteganya ko Itegeko Ngenga rishobora kongera cyangwa kugabanya indimi zemewe mu butegetsi.
Muhire James ashaka ko abantu bamenya urwo rurimi kugira ngo babashe kuganira n’Imana.
Ati “Impamvu nifuza ko uru rurimi rujya mu ndimi zemewe ni ukugira ngo bitere imbaraga abenegihugu. Umuturage nagira amatsiko yo kuvuga urwo rurimi ni ko kuva mu byaha, niko kuva mu bidatunganye, niko kubaha Imana. Byanze bikunze umuntu wese uvuga uru rurimi rw’Umwuka Wera ni umuntu wageze ikirenge mu cya Kristo.”
Avuga ko mu matorero yo mu Rwanda hari abanyarwanda bazi urwo rurimi kandi buzuzwa bakaruvuga, abo ngo nirwemerwa hari izindi mbaraga bazagira.
Ati ""Abanyarwamda benshi bararuzi, bararuvuga hirya no hino mu matorero kuko buzuzwa Umwuka Wera, ariko hari izindi mbaraga abanyamadini cyangwa abanyarwanda bazagira uru rurimi niruramuka rwemejwe abanyarwamda bose bazagira amatsiko yo kurumenya.”
Abadepite bazarwemeza basoma Bibiliya
Ntibyoroshye gusuzuma ururimi rudafite inyandiko nyejwi cyangwa nyemvugo izwi abantu bahuriyeho.
Muhire James avuga ko bizasaba abarusuzuma kwizera. Ati “Ndatekereza ko abagize inteko bashatse gusuzuma uru rurimi, icya mbere ni ugusoma Bibiliya ijambo ry’Imana, icya kabiri ni ukwizera ikintu cyose cyiza ubona. Burya hari n’abantu benshi hanze aha batarakizwa kuko Imana idusaba ko tuyizera bazasuzuma uru rurimi mu byanditswe byera mu Ijambo ry’Imana. Bazarusuzumira mu kwizera.
Muhire avuga ko ubutumwa bwiza Imana yatanze butagenewe abanyamadini n’aboroheje gusa, ngo n’abayobozi burabareba.
Ati “Nabo bagomba kwizera ubutumwa bwiza ntabwo ari ubw’abanyamadini n’abantu bo hasi bose. N’abanyapolitiki n’abaminisitiri n’abategetsi b’Isi yose bagomba gukizwa kuko na bo Imana irabashaka mu bwami bwayo.”
Umunyamakuru yasabye Apôtre Muhire James kuvuga amagambo make muri urwo rurimi , avuga ko umuntu atarukoresha uko yishakiye kandi ko rutiganwa icyiza ari uko umuntu arwiyuzurira rumujemo.
Uyu mugabo amaze imyaka 20 mu ivugabutumwa aho yaritangiriye muri Uganda afite imyaka 18. Arubatse afite umugore n’umwana. Ibyo agiye gusaba ari kubikora ku giti cye bitari mu izina ry’itorero abarizwamo yewe ngo nta n’ubwo arabiganira n’abo bakorana umurimo w’Imana.
",https://m.igihe.com/iyobokamana/article/apotre-muhire-arasaba-ko-ururimi-rw-umwuka-wera-rwemerwa-abanyarwanda,Gospel
Pastor Bugembe na Nkundabose wamamaye muri Alarm Ministries batumiwe mu giterane gikomeye ,"Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Ni igiterane cyiswe ‘Youth Connection’ kizabera ku rusengero rushya rwa Foursquare Gospel Church ruherereye Kimironko mu Mujyi wa Kigali.
‘Youth Connection’ ni igiterane kigamije kwigisha urubyiruko no kuruhugura, kuruhuza rukina imikino itandukanye no gutaha urusengero rushya rw’iri torero riri mu akomeye mu Rwanda.
Wilson Mugwema ushinzwe Itumanaho muri Foursquare Gospel Church Kimironko yavuze ko batekereje guhuza urubyiruko kugira ngo barwigishe kwihangira imirimo no kurwanya ibiyobyabwenge.
Ati “Hazaba harimo ibikorwa bizahuza urubyiruko rutandukanye rwo muri za Kaminuza kugira ngo tugire urubyiruko rwinshi ruze tubaganirize ku bikorwa bitandukanye birimo kurwanya ibibyabwenge n’uko umuntu yakwihangira umurimo.”
Kizatangira ku wa 15 Werurwe 2020 kimare icyumweru cyose. Mbere y’uko gitangira hazaba igitaramo kinini kizatumirwamo amakorali akomeye mu Rwanda n’abandi bahanzi bataratangazwa.
Patrick Nkundabose wamamaye muri Alarm Ministries usanzwe aba muri Suède we yamaze kugera mu Rwanda yitabiriye iki giterane. Uyu muhanzi wamamaye atera indirimbo zitandukanye z’uyu muryango w’ivugabutumwa zirimo ‘Hariho Impamvu’ n’izindi yakoze nk’uwigenga.
Pastor Wilson Bugembe we ategerejwe gususurutsa igiterane ku wa Mbere no ku wa Kabiri tariki 16 na 17 Werurwe 2020.
Uyu muhanzi ukomoka muri Uganda yaherukaga mu Rwanda mu gitaramo cya Kingdom of God Ministries cyiswe ‘Victorious album launch’ cyabereye mu ihema rya Kigali Conference and Exhibition Village ahahoze hitwa Camp Kigali, ku wa 12 Gicurasi 2019.
Cyari cyatumiwemo abaramyi bakomeye mu Rwanda barimo Arsène Tuyi [wegukanye igihembo cy’umuhanzi mwiza ukizamuka muri Groove Awards Rwanda 2016], Bosco Nshuti [ufite igihembo cy’umuhanzi w’umwaka muri Groove Awards 2018]. Bafatanyije n’amatsinda yo kuramya no guhimbaza Imana ya Alarm Ministries na Healing Worship Team n’umuhanzikazi Liza Kamikazi wamamaye mu ndirimbo zisanzwe ariko akaza kwiyegurira Uwiteka.
",https://m.igihe.com/iyobokamana/ibiterane/article/pastor-bugembe-na-nkundabose-wamamaye-muri-alarm-ministries-batumiwe-mu,Gospel
Bwa mbere Itorero ‘Impact Centre Chrétien’ rigiye gukorera igiterane gikomeye mu Rwanda ,"Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Iki giterane kizamara iminsi itatu, kizatangira ku wa 19 kigere ku wa 21 Werurwe 2020, kuri Kigali Convention Centre, aho kwinjira bizaba ari ubuntu.
Abazacyitabira bazasobanurirwa byimbitse ‘Ijambo rya Yesu Kirisitu’ ndetse n’akamaro k’umubiri wa Kirisitu by’umwihariko ku Rwanda.
Umuyobozi ushinzwe Itumanaho mu Itorero ICC, Karen Mambiki, yavuze ko nta muntu uwo ari we wese n’imyemerere ye uzahezwa mu giterane kizitabirwa n’abavugabutumwa bahagarariye iri torero mu bice bitandukanye by’Isi n’abo mu Rwanda.
Yagize ati ""Inyigisho zizahatangirwa zizafasha abantu kubohoka no kurushaho kumenya ‘Yesu Kirisitu.’’
Iri torero riyobowe na Pasiteri Yvan Castanou, na we uzaba ari i Kigali gusangiza ijambo ry’Imana abazitabira icyo giterane.
ICC imaze kugira amashami asaga 85 hirya no hino ku Isi by’umwihariko mu bihugu byose bivuga Ururimi rw’Igifaransa, Francophonie.
Inyigisho zizatangirwa muri iki giterane zizaba ziri mu rurimi rw’Igifaransa ariko zisemurwe mu Kinyarwanda. Abagiteguye bahamya ko kizaba ari n’umwanya mwiza wo gutangiza ku mugaragaro iri torero mu Rwanda.
Gahunda y’iki giterane iteganya ko ku wa Kane tariki ya 19 Werurwe no kuwa Gatanu tariki ya 20 Werurwe 2020, kizajya gitangira saa Kumi n’Ebyiri kugeza saa Tatu z’umugoroba. Ku wa Gatandatu tariki ya 21 Werurwe, igiterane kizatangira saa kumi kigeze saa Moya z’umugoroba.
Itorero rya Impact Centre Chrétien ryashinzwe mu 2002, rifite inkomoko i Paris mu Bufaransa, ari na ho hari icyicaro gikuru. Iri torero ryatangiye gukorera mu Rwanda mu mwaka ushize.
Buri cyumweru abayoboke baryo bakora amateraniro 106, agahuza abayoboke barenga 26 400.
Kubera inyigisho zifasha abatari bake zishingiye ku butumwa bw’Umwami Yesu Kirisitu, abayoboke ba Impact Centre Chrétien biyongera ku rugero rwa 27% buri mwaka.
",https://m.igihe.com/iyobokamana/ibiterane/article/bwa-mbere-itorero-impact-centre-chretien-rigiye-gukorera-igiterane-gikomeye-mu,Gospel
Kigali: Yibye igikoresho gitagatifu ‘Ostensoir’ muri Kiliziya azi ko ari zahabu,"Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Mu gitondo cyo kuri uyu wa Gatatu tariki ya 26 Gashyantare 2020, nibwo uwo musore yahengereye umukirisitu wa nyuma wari muri iyi Paruwasi ya Gikondo asohotse, na we ahita yinjira yiba Ostensoir.
Padiri wa Paruwasi ya Gikondo, Rwasa Chrysante, yabwiye IGIHE ko uwo musore yibye iki gitereko cy’isakaramentu azi ko abonye zahabu.
Yagize ati “Umusore yaje ejo mu gitondo mbere ya misa aterura isakaramentu aragenda. Nta bantu bari barimo, yacunze uwa nyuma asohotse muri ako kanya aragenda arayitwara.”
Rwasa yavuze ko bahise bamenyesha inzego z’umutekano kandi ngo hari amakuru y’ibanze ashobora gutuma uwibye icyo gikoresho afatwa.
Yavuze ko abajura bakunze kwiba za Ostensoirs bakeka ko ari zahabu y’umwimerere, nyamara ziba zikozwe muri zahabu y’umwomekano.
Ostensoir yibwe ifite agaciro kari hagati y’ibihumbi 600 na miliyoni 1 y’amafaranga y’u Rwanda.
",https://m.igihe.com/iyobokamana/article/kigali-yibye-igikoresho-gitagatifu-ostensoir-muri-kiliziya-azi-ko-ari-zahabu,Gospel
Itorero Angilikani ry’ u Rwanda riri gushaka miliyoni 115 zo gushyigikira diyosezi nshya ya Karongi,"Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Iri torero ryagaragaje ko rikeneye nibura miliyoni 115 Frw zo gushyigikira imirimo y’iyo diyosezi nshya mu gihe cy’imyaka itatu, kugira ngo nayo itangire kwibeshaho.
Kuri uyu wa Gatandatu, iryo torero ryatangije ubukangurambaga bwiswe ‘25 Km walking Challenge in Suppot of Karongi Missionary Diocese’ mu rugendo rw’ibirometero 25. Abarwitabiriye bagiye n’amaguru guhera i Nyanza mu Karere ka Kicukiro kugera i Nyamata mu karere ka Bugesera.
Intego y’urwo rugendo kwari ugukusanya ubushobozi bwo gushyigikira Diyosezi nshya ya Karongi izatangizwa tariki ya 31 Gicurasi uyu mwaka.
Ni urugendo rw’amasaha atanu rwatangijwe n’Umwepisikopi Mukuru w’itorero Angilikani ry’u Rwanda Dr.Laurent Mbanda , rukitabirwa n’abakristo b’itorero Angilikani.
Iri torero rigaragaza ko mu mwaka wa mbere wa Diyosezi ya Karongi hakenewe byibura 86,000,000 Frw. Buri Diyosezi ya Angilikani mu zisanzweho yiyemeje gutanga 3. 500.000 Frw.
Ayo mafaranga azafasha mu gushaka imodoka y’Umwepiskopi, Umushahara we, gukodesha inzu mu gihe Diyoseze itaragira inyubako zayo, ibikoresho by’ibanze byo mu biro, gufasha za paruwasi n’amakanisa, gusana no kubaka insengero zitujuje ibisabwa, kwigisha no guhugura abapasitoro.
Rev.Prof .Ndikumana Viateur, umwe mu bitabiriye urugendo rwo gushakira amikoro Diyosezi ya Karongi yagize ati "" Uru rugendo rwatunejeje, ni urugendo rw’amateka rugaragaza ubumwe mu gukora umurimo w’Imana. Biratwereka ko tuzagera kure nidufashanya kandi tugatahiriza umugozi umwe mu kubaka ubwami bw’Imana.”
Rev.Rukundo Jean Pierre Methode watowe n’inama y’Abepisikopi kuzayobora Diyosezi nshya ya Karongi , yavuze ko Diyosezi ya Karongi niboneka izafasha gukomeza iyogezabutumwa rikagera kuri benshi.
Yagize ati “Iyo Diyosezi izunganira abandi bari basanzwe bakora muri kariya gace mu kwamamaza Inkuru nziza y’ Agakiza ka Yesu no kuzana Iterambere ryuzuye, dore ko kariya gace ka Nyamasheke, na Rutsiro turi mu duce tubarizwamo abaturage bakennye kurusha abandi mu Rwanda.”
Umwepisikopi Mukuru w’itorero Angilikani ry’u Rwanda Dr.Laurent Mbanda, yavuze ko bakeneye inkunga yo gushyigikira Diyosezi nshya ya Karongi, no gutegura umunsi nyirizina wo kuyitaha.
Yavuze ko kuri uyu wa Gatandatu hakusanyijwe miliyoni zirenga enye, bakaba bagiye no gukomereza mu zindi Diyosezi kugira ngo amafaranga akenewe aboneke.
Diyosezi nshya ya Karongi izaba ifite imbibi z’icyahoze ari perefegitura ya Kibuye, ubu ikaba igizwe na Paruwase 9 zabarizwaga muri Diyosezi ya Kivu.
",https://m.igihe.com/iyobokamana/article/itorero-angilikani-ry-u-rwanda-riri-gushaka-miliyoni-115-zo-gushyigikira,Gospel
Patient Bizimana yatumiwe mu gitaramo gikomeye mu Buholandi ,"Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Iki gitaramo cyiswe “Thanksgiving Celebration Live Concert” giteganyijwe kubera Kerkplein1 mu Buholandi ku wa 4-5 Mata 2020. Cyateguwe na Family Fellowship Ministries.
Patient Bizimana azagihuriramo n’umuramyi Fortran Bigirimana ukomoka mu Burundi, akaba afite ibingano binyura benshi mu bakunda umuziki uhimbaza Imana.
Bigirimana yakunzwe mu Rwanda binyuze mu ndirimbo zirimo “Ntaco Nzoba”, ‘‘Ni amahoro” n’izindi.
Amakuru agera kuri IGIHE ni uko Patient Bizimana azahaguruka mu Rwanda mu mpera za Werurwe yerekeza mu Buholandi.
Agiye gusubira gutaramira i Burayi nyuma y’amezi asaga abiri ahavuye. Ubwo aherukayo mu mwaka ushize, urugendo rwe yarusoje mu gitaramo yahuriyemo na Gentil Misigaro cyabereye mu Mujyi wa Bruxelles mu Bubiligi ku wa 31 Ukuboza 2019.
Uyu muramyi yabwiye IGIHE ko yiteguye neza kuzataramana n’abakunzi b’ibihangano bye ku Mugabane w’u Burayi.
Yagize ati “Ni ubwa mbere nzaba ndirimbye muri iki gihugu; ikindi kandi guhurirayo na Fortrand uzaba uvuye mu Bufaransa nabyo bizatuma igitaramo kirushaho kuba cyiza.”
Bizimana Patient yizeye ko igitaramo kizaba cyiza cyane ko amaze kumenyera ikirere cyaho n’uburyo abatuye muri ibi bihugu baba bafite inyota yo kuramya Imana.
Uyu muhanzi usengera muri Evangelical Restoration Church yakoreye ibitaramo mu bihugu hafi ya byose bya Afurika y’Uburasirazuba, yaririmbiye mu Burayi n’ahandi henshi. Ni we muhanzi rukumbi mu bakora umuziki uhimbaza Imana mu Rwanda umaze gukora ibitaramo bikomeye ndetse bikagaragaramo abahanzi bubatse izina.
Ategura ibitaramo ngarukamwaka bya ‘East Celebration’ byitabirwa n’ibihumbi by’abakunda umuziki we. Mu 2016 yatumiye Solly Mahlangu, umunyempano ukomeye wo muri Afurika y’Epfo, Umunya-Nigeria Osinachi Joseph [Sinach] (2018) na Alka Mbumba wiyita ’Umusazi wa Yesu’ (2019) n’abandi.
Umuziki yawutangiye akiri muto, agitangira kwiyumvamo impano yatangiye kwihatira kwiga gucuranga piano mu rusengero hanyuma bigeze mu 2007 asohora indirimbo ye bwite yitwa ‘Andyohera’ ari nabwo benshi batangiye kumubwira ko afite ijwi ryiza. Yakunzwe bihambaye mu ndirimbo nka ‘Iyo neza’, ‘Amagambo yanjye’, ‘Menye neza’, ‘Andyohera’ n’izindi.
 	Reba indirimbo “Ijambo rya nyuma” ya Patient Bizimana
",https://m.igihe.com/iyobokamana/ibiterane/article/patient-bizimana-yatumiwe-mu-gitaramo-gikomeye-mu-buholandi,Gospel
Itorero Angilikani mu Rwanda ryemeje ishyirwaho rya Diyoseze nshya n’Umwepisikopi wayo wa mbere,"Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Byemejwe n’inama y’Inama y’Abepisikopi (House of Bishops ) yateraniye mu Karere ka Musanze muri Diyoseze ya Shyira ku wa Gatanu tariki 15 Gashyantare 2020.
Itangazo ryashyizweho umukono n’Umwepisikopi Mukuru w’Itorero Angilikani mu Rwanda, Dr.Laurent Mbanda ryerekana ko byo iyo nama yemeje harimo gushyiraho Diyoseze ya Karongi izaba igizwe n’iyahoze ari Intara ya Kibuye.
Iyo nama yanatoye uzaba Umwepisikopi wa mbere w’iyo Diyoseze nshya Rev. Jean Pierre Methode Rukundo uzimikwa ubwo izaba itahwa ku mugaragaro ku itariki ya 31 Gicurasi 2020.
Itorero rya Angilikani rifite abayoboke barenga miliyoni imwe kuva ritangiye mu Rwanda mu 1992 ryari rigizwe na Diyosezi 11, ubu zikaba zibaye 12.
Rev. Jean Pierre Methode Rukundo afite impamyabumenyi ihanitse muri Tewologiya n’Iterambere (Theology and Development) yayikuye i Nairobi muri Kenya.
Yakoze imirimo itandukanye harimo kuba Pasitoro muri za Paruwasi, kuyobora ishami ry’iterambere muri Diyosezi ya Shyogwe. Ubu ni Umunyamabanga Mukuru w’Itorero Anglikani ry’u Rwanda.
Kubera ubuzima bubi yakuriyemo nyuma y’uko ababyeyi be batandukanye afite imyaka ine bigatuma amara umwaka mu buzima bwo ku muhanda ariko akaza kugira amahirwe ya kabiri yamufashije kwiga, Rev. Jean Pierre Methode Rukundo yashinze umuryango yise amahirwe ya kabiri “Second Chance Rukundo Ministry” ufasha abagize ibibazo bitandukanye kongera kugaruka mu buzima.
",https://m.igihe.com/iyobokamana/amadini/article/itorero-angilikani-mu-rwanda-ryemeje-ishyirwaho-rya-diyoseze-nshya-n,Gospel
James na Daniella bahurije couple z’abaramyi mu gitaramo cy’amateka gitegerejwe i Kigali,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Aba bombi iyo bavuga amateka yabo bavuga ko batangiye baririmbana ariko mu 2019 bakaza gufata umwanzuro wo gutangira kuririmba nyuma y’uko baririmbiraga mu rugo bakumva ni byiza cyane.
James ati “Twararirimbaga tutarabana ubundi tugahurira mu matsinda atandukanye. Tumaze kubana dutangira kujya turirimbana ariko bitari mu buryo bweruye. Uyu mwaka nibwo nk’itsinda ryacu nibwo twagiye muri studio dukora indirimbo ya mbere twise ‘Mpa Amavuta’.”
Daniella avuga ko urukundo rwabo rwatangiye gututumba mu 2008 cyangwa 2009, mu 2012 bajya kwiga muri Uganda, umugabo yiga iby’Ububanyi n’Amahanga mu gihe umugore icyo gihe yigaga Ibaruramari.
Ati “Twamenyanye kera kuko twari abaturanyi Kimironko nyuma tugiye kwiga muri Uganda nibwo twaje kubana. Mu 2008 cyangwa 2009 nibwo twamenyanye noneho mu 2012 tujya kwiga kaminuza, tuyirangiza mu 2015 aba ari nabwo tuba umuryango.”
Ubu bamaze gushyira hanze indirimbo zirimo ‘Mpa Amavuta’ bahereyeho imaze no kurebwa n’abasaga miliyoni ku rubuga rwa Youtube, “Nkoresha”, “Ububyutse” na “Narakijijwe”.
Kuba ari couple ikora umurimo w’Imana wo kuririmba, bavuga ko ari ikintu kibafasha kuko kuba bafite icyerekezo kimwe ari ikintu gihambaye ama-couple yose yakabaye yitaho cyane.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
 	Reba ‘Mpa Amavuta’ ya James&Daniella
",https://m.igihe.com/iyobokamana/ibiterane/article/james-na-daniella-bahurije-couple-z-abaramyi-mu-gitaramo-cy-amateka-gitegerejwe,Gospel
Papa Francis yanze icyifuzo cyo kuba abapadiri ku bagabo bafite abagore muri Amazon,"Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Abasenyeri bo muri ako gace bari bashyigikiye uwo mwanzuro umwaka ushize, ariko byagombaga kwemezwa na Papa.
Ubusanzwe abapadiri ba Kiliziya Gatolika basabwa gukomeza kuba imanzi igihe cyose bahamagariwe uwo murimo.
Ubwo abagabo muri Amazon basabirwaga kwemererwa kuba abapadiri bafite abagore, byararwanyijwe cyane mu bice by’Uburayi na Amerika, bavuga ko byaba biganisha ku kwemerera abapadiri bose ku isi gushaka abagore ari umwe mu myihariko Kiliziya yari ifite.
Itangazo ryavuye i Vatikani rigira riti “Amazon yaduhaye umukoro, Papa arandika, agamije ko tuva mu kibazo gihari bya nyabyo aho kwinezeza mu bisubizo bitanga umuti w’ikibazo igice.”
Papa yavuze ko hakenewe abapadiri bumva neza ikibazo kiri muri Amazon n’umuco wo muri ako gace. Yasabye abashumba gusengera abantu ngo bagire umuhamagaro w’ubupadiri ku bwinshi.
Umwaka ushize abasenyeri 184 bahuriye i Vatikani biga ku hazaza ha Kiliziya mu gace ka Amazon. Hanaganiriwe niba abagabo bakuze n’abashatse abagore bakwemererwa kuba abapadiri.
Bivugwa ko nibura 85 % by’uduce two muri Amazon batabasha guhimbaza misa buri cyumweru kubera ko nta bapadiri bahagije bahari. Hari abavuga ko babona padiri rimwe mu mwaka.
",https://m.igihe.com/iyobokamana/article/papa-francis-yanze-icyifuzo-cyo-kuba-abapadiri-ku-bagabo-bafite-abagore-muri,Gospel
Pasiteri Antoine Rutayisire agiye kujya mu kiruhuko cy’izabukuru,"Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Itorero Angilikani riteganya ko Pasiteri cyangwa Musenyeri wujuje imyaka 65 ku munsi yizihirijeho isabukuru y’imyaka 65 ahita ajya mu kiruhuko cy’izabukuru.
Hashize iminsi ku mbuga nkoranyamabaga hacicikana amakuru y’uko Rev. Past. Dr. Antoine Rutayisire agiye kujya mu kirihuko cy’izabukuru ariko ugasanga abantu batabivugaho rumwe benshi bavuga ko agikenewe mu murimo w’Imana.
Mu kiganiro yagiranye na IGIHE, Rutayisire yavuze ko ayo makuru ari ukuri kandi ko agenda abyibutsa abantu iyo avuga ubutumwa mu materaniro atandukanye.
Ati “Ibyo ni ukuri nta kinyoma kirimo kubera ko twebwe buriya mu Itorero Angilikani iyo wujuje imyaka 65 ujya mu kiruhuko cy’izabukuru. Nta muntu wabimpimbiye ni njye wabivuze. Nkunze no kubivuga muri iyi minsi.”
Kugeza ubu Rev. Past. Dr. Antoine Rutayisire afite imyaka 62. Yavuze ko ku itariki 29 Gicurasi 2023 azaba asoje imirimo ahabwa n’itorero, gusa avuga ko atazahagarika ivugabutumwa.
Ati “Ku itariki 29 z’ukwezi kwa Gatanu nzabyuka ntakiri umukozi wa Diyoseze. Ntabwo nzaba nahagaritse ubutumwa ariko nzaba nahagaritse kuyobora Paruwasi n’indi mirimo yose.”
Uyu mugabo wize imiyoborere avuga ko iyo umuntu asigaje imyaka itanu ngo ajye mu kiruhuko cy’iza bukuru aba agomba gutegura ubuzima bwe buri imbere kandi ngo we yarabirangije.
Yavuze ko iyo ari kwigisha ijambo ry’Imana bimunezeza ariko ko hari n’undi munezero yumva ategereje kandi ngo ntibizamubuza gutanga umusanzu mu itorero atari mu buyobozi.
Ati ""Mfite undi munezero numva ntegereje imbere Imana nintiza ubuzima burenga imyaka 65. Namaze gukora gahunda y’akazi k’ubuzima bwanjye, uko nzasaza ntabwo nzasaza nsaziye mu biro, ntabwo mbyifuza.”
Akomoza ku byo azibandaho mu kiruhuko cy’izabukuru, yavuze ko azakomeza kwandika ibitabo akarushaho no kwishimana n’umuryango we cyane abuzukuru be.
Ati “Maze kugira abuzukuru, byanezeza nicaye hamwe nkajya njyana abuzukuru ku ishuri ba nyina na ba se bagiye mu kazi nkajya kubabafatira bakaza nkabagaburira nkicarana nabo nkasekana nabo nkagira igihe cyo kunezerwa.”
Rev. Past. Dr. Antoine Rutayisire yatangiye ivugabutumwa 1983 akimara gukizwa. Mu 1990 yaretse akazi ko kuba mwalimu igihe cye agiharira kwigisha ijambo ry’Imana. Icyo gihe yahise ajya kuyobora Umuryango w’ivugabutumwa rishingiye kuri Bibiliya w’abanyeshuri ba Kaminuza, akaba ariwe wabaye Umunyamabanga mukuru wawo wa mbere kugeza mu 1994.
Nyuma Jenoside yakorewe Abatutsi, yayoboye umuryango w’ivugabutumwa wa AEE. Mu 2008 ayobora paruwasi ya Saint Etienne mu Biryogo ahava ajya kuyobora Paruwasi ya Remera arimo kugeza ubu.
",https://m.igihe.com/iyobokamana/article/pasiteri-antoine-rutayisire-agiye-kujya-mu-kiruhuko-cy-izabukuru,Gospel
Korali Iriba y’i Huye igiye kwizihiza isabukuru y’imyaka 25 imaze mu ivugabutumwa,"Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Iyi korali yashinzwe ku wa 15 Gashyantare 1995, yatangijwe n’abantu 18. Izina ryayo ryamenyekanye cyane mu ndirimbo zirimo ‘‘Nta kibasha’’, ‘‘Witinya’’, ‘‘Turiho ku bw’ubuntu’’, ‘‘Urakomeye’’ na ‘‘Icyampa’’.
Mu kwizihiza isabukuru y’imyaka 25 imaze ishinzwe, Korali Iriba yatangije ibikorwa byagutse byiswe “IribaWeek” bibanziriza ibyo birori biteganyijwe ku wa 16 Gashyantare 2020.
Korali Iriba yinjiye mu cyumweru cy’ibikorwa bibimburira isabukuru y’imyaka 25 biteganyijwe ku 3-9 Gashyantare 2020. Ni icyumweru cyateguwemo ibikorwa byo kubakira ubwiherero imiryango itanu itishoboye n’ibindi bikorwa by’urukundo.
Abajijwe impamvu bahisemo kubakira abatishoboye, Umuyobozi wa Korali Iriba, Mukasine Jeanne D’arc, yavuze ko bifuje kuvuga ubutumwa mu bikorwa.
Yagize ati “Twahisemo noneho kuvuga ubutumwa mu bikorwa kuko binazamura imibereho y’abantu, iki gikorwa kizakomeza n’ibindi twateguye.’’
Biteganyijwe ko ku wa 15 Gashyantare, Korali Iriba izagira umwiherero wo gushima Imana, naho ku wa 16 Gashyantare 2020 kuva saa Munani, ikore igitaramo cy’amashimwe akubiye muri Zaburi ya 107, kizabera ku rusengero rwa ADEPR Taba mu Karere ka Huye.
Abazacyitabira bazataramirwa na Korali Iriba ifatanyije na Korali Itabaza. Umuvugabutumwa uzakibwirizamo ni Umuvugizi wa ADEPR, Karuranga Ephrem.
Mu myaka 25, Korali Iriba ishima buri wese wagize uruhare mu kugira ngo umurimo ukomeze gutera imbere.
Korali Iriba igizwe n’abarenga 130 bari mu byiciro bitandukanye biganjemo abatuye mu duce two mu Mujyi wa Huye turimo Matyazo no ku Itaba n’abakorera mu bindi bice by’igihugu.
Mu myaka 25 imaze mu ivugabutumwa, Korali Iriba yashyize hanze album enye z’amajwi n’eshatu z’amashusho.
",https://m.igihe.com/iyobokamana/ibiterane/article/korali-iriba-y-i-huye-igiye-kwizihiza-isabukuru-y-imyaka-25-imaze-mu,Gospel
Tanzania: Abantu 20 baguye mu mubyigano wabereye mu rusengero ,"Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nyuma y’igiterane cyabaye kuri iki Cyumweru, Umuyobozi w’umujyi wa Moshi uherereye mu Majyaruguru ya Tanzania ibyo byabereyemo, Kippi Warioba, yavuze ko atewe impungenge n’uko umubare w’abapfuye ushobora gukomeza kwiyongera biturutse kuri uwo mubyigano.
Ati “Kugeza ubu abantu 20 bapfuye ariko imibare ishobora kwiyongera kuko hari abakomeretse.” Abakomeretse habarurwa 16.
Ibyo byago byabaye ubwo abantu benshi bari bitabiriye igiterane cyayobowe n’umupasiteri ukunzwe cyane muri icyo gihugu, Boniface Mwamposa, uyoboye itorero Arise and Shine Ministry ryo muri Tanzania.
Jennifer Temu wari muri ayo materaniro yabwiye Ibiro Ntaramakuru by’Abafaransa, AFP, ko ikibazo cyaje kuvuka ubwo Mwamposa wiyita intumwa y’Imana, ""Apôtre"", yasukaga ibyo yise amavuta yera hasi abantu bakabyiganira kuyakoramo.
Mwamposa yahise ahunga. Umuyobozi wa Polisi muri icyo gihugu Simon Sirro wemeje ko hapfuye abantu 20 mu kiganiro kuri Televisiyo y’igihugu muri Tanzania, TBC1, yasabye Mwamposa kwishyikiriza Polisi kuko ari umuntu uzwi, ntaho yacikira.
Yavuze ko Polisi igiye kureba uburyo amadini n’amatorero ategura amateraniro arimo abantu benshi.
Perezida John Magufuli na we yavuze ko ababajwe n’abantu 20 baguye i Moshi ndetse n’abandi 20 bahitanywe n’imyuzure mu Majyepfo ya Tanzania, mu Karere ka Lindi mu cyumweru gishize.
",https://m.igihe.com/iyobokamana/amadini/article/tanzania-abantu-20-baguye-mu-mubyigano-wabereye-mu-rusengero,Gospel
"Gatsibo: Umupasiteri n’Umubwiriza barwaniye mu materaniro, harakekwa ko bapfuye amaturo","Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Amakuru agera kuri IGIHE aravuga ko abo bagabo barwaniye imbere y’abayoboke b’ishami ry’Itorero Inkuru Nziza, riherereye mu Murenge wa Ngarama mu Karere ka Gatsibo.
Abakristu bahise batabaza inzego z’umutekano, ubu abo bagabo bombi bacumbikiwe kuri Sitasiyo y’Urwego rw’Ubugenzacyaha ya Ngarama.
Umunyamabanga Nshingwabikorwa w’Umurenge wa Ngarama Rugaravu Jean Claude yabwiye IGIHE ko basanze bapfa amakimbirane bari bafitanye ashingiye ku kutubahana nubwo hari amakuru avuga ko baba bapfuye amaturo.
Ati “Barwanye bari bafitanye amatiku mu Itorero ryabo yo gusuzugurana, ejo rero barashwanye barwanira mu rusengero bari mu materaniro.”
Yavuze ko abakristu bahise babatabaza nk’inzego z’ibanze bafatanyije n’iz’umutekano basanga koko bari gushwana.
Ati “Twahise tuhagera abakristu badutabaje, dusanga barimo bashwana birumvikana bagombaga guhita bafatwa bagafungwa kuko bari bateje amakimbirane mu bakristu.”
Rugaravu yabwiye IGIHE ko iryo shami ry’itorero Inkuru Nziza bari baranarifungiye urusengero rikoreramo kubera rutujuje ibyangombwa, nyuma riza gukomeza amateraniro rwihishwa.
Ati “Ni itorero ubona ritanashinga twari twaranarifunze nyuma biza kugaragara ko baje kugenda bagasubiramo bataratubwira ariko ntabwo bapfa amaturo kuko si itorero rifatika. Barafunzwe bari muri RIB Ngarama.”
Rugaravu asaba abaturage kwirinda amakimbirane ariko na none afatiye kuri iryo torero asaba abakristu gusengera mu nsengero zujuje ibyangombwa.
Si ubwa mbere humvikana imirwano mu bayoboke b’itorero ry’Inkuru Nziza kuko nko mu 2017 abayobozi baryo bo mu Karere ka Ngoma ahitwa ku Cyasemakamba bafatanye mu mashati barwanira imbere y’imbaga y’abayoboke yari yagiye kumva ijambo ry’Imana bapfa amaturo no kuba bamwe barimuwe bakanga kujya aho bimuriwe bitwaje ko nta maturo atubutse ahaboneka.
Icyo gihe bamwe baranakomeretse kuko byageze n’aho bakristu bajya muri iyo mirwano yashyamiranyije abari bahasanzwe n’abari bahimuriwe.
Amakimbirane mu matorero akomeje kuvugwa no mu bindi bihugu. Mu minsi ishize mu mujyi wa Mombasa, muri Kenya, Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
",https://m.igihe.com/iyobokamana/amadini/article/gatsibo-umupasiteri-n-umubwiriza-barwaniye-mu-materaniro-harakekwa-ko-bapfuye,Gospel
Uko Kiliziya Gatolika yeguriwe ahahoze gereza ya 1930 ngo hubakwe katederali y’abantu 5000,"Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto ku buryo ibikorwa binini bitabasha kuhabera.
Umwaka ushize ubwo Musenyeri wa Arkidiyosezi ya Kigali, Antoine Kambanda, yimikwaga, ibirori byabereye muri Stade Amahoro i Remera.
Icyo gihe kandi yagaragarije abanya-Kigali, icyifuzo cyo kubaka ingoro y’Imana, Katederali y’umujyi kandi ihesha Imana icyubahiro.
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu kiganiro Musenyeri Kambanda yagiranye na TVR, yashimiye Umukuru w’Igihugu ko imvugo ye ari yo ngiro, kubera ko ubu yabafashije bagahabwa ikibanza.
Ati “Nyuma y’aho twagiye dusaba tureba n’ubuyobozi bw’umujyi, n’ubwa Minisiteri y’ubutegetsi bw’igihugu idushinzwe, tugenda tureba ahashoboka mu mujyi atari kure y’umujyi, ariko kandi hanatunganye, habereye, hanashoboka”.
Mgr Kambanda avuga ko byahuriranye n’uko ahahoze gereza ya 1930 hari ikibanza kandi ubuyobozi bw’umujyi bwifuza ko hakorerwa ikindi kintu.
Ati “Muri ibyo bintu rero byari byifujwe natwe twashyizemo igitekerezo cya katederali. Nyakubahwa Perezida wa Repubulika yarabyumvise kandi igitekerezo aragishyigikira tukaba tumushimira ko bahaduhaye ngo habe hakubakwa kiliziya ibereye umujyi”.
Mgr Kambanda avuga ko ubu harimo gukorwa igishushanyo kigendanye n’icyerekezo 2050 u Rwanda rufite.
Ati “Turateganya kiliziya yajyamo abantu 5000, ariko ikagira n’umwanya imbere ya kiliziya, iyo habaye nk’iminsi mikuru katederali igira umwanya imbere yayo aho abantu bashobora guteranira bageze nko ku 10 000 no kugeza kuri 20 000”.
Mgr Kambanda avuga ko hataramenyekana agaciro kubaka iyi katederali izatwara.
Ubuyobozi bw’Umujyi wa Kigali buherutse gutangaza ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Bwavuze kandi ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Mgr Kambanda yemeje ko ibyo bumvikanyeho n’umujyi ari ugukora inyigo y’uburyo amateka ya gereza yajya agaragara no mu kuhasura abantu bakamenya amateka yahabaye n’uko hahindutse ahantu h’umugisha.
Avuga ko kuba ahari gereza hagiye kujya Kiliziya ‘nk’abakristu tubibonamo ubutumwa bukomeye, ni ukuvuga ngo ahari ahantu ho gucibwa n’urupfu, ubungubu hagiye kuba ahantu h’umukiro n’ubuzima’.
Mgr Kambanda avuga ko ahubatse katederali ya St Michel hataratekerezwa ikizahakorerwa kuko ari ibintu byo kwigwahoku bufatanye n’ubuyobozi. Yahakanye kandi ko aho bahawe ari ingurane ya St Michel.
",https://m.igihe.com/iyobokamana/article/uko-kiliziya-gatolika-yeguriwe-ahahoze-gereza-ya-1930-ngo-hubakwe-katederali-y,Gospel
Ese gusenga uhumirije hari icyo byongera ku Isengesho ?,"Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
N’ubwo gufunga amaso igihe umuntu ari gusenga byabaye nk’ihame mu madini atandukanye, nta byahumetswe byera na bimwe bigaragaza ko ari ngombwa kubikora igihe ugiye gusenga, bitandukanye n’ibindi Bibiliya yagiye itegeka nko kujya ahantu hatuje.
Umuyobozi wa Zion Temple mu ntara y’amajyepfo Pasiteri Eric Ruhagararabahunga avuga ko n’ubwo ntaho uyu muco wo gusenga umuntu ahumirije wanditse muri Bibiliya, ko ariko ufasha usenga kutarangara.
Ati “Ntaho twahita tubibona muri Bibiliya ako kanya ariko guhumiriza bigufasha kutarangara, usenze ureba hari igihe urangara, ikinyuraho cyose uba ukireba rero ntabwo uba witaye cyane kuri uriya muntu uri gusabana nawe, niyo mpamvu rero akenshi umuntu afunga amaso, n’ubwo ntaho Bibiliya ivuga ngo muzasenge mufunze amaso”.
Past. Ruhagararabahunga yongeyeho ko iyo usenze uhumirije Imana ibona ko ibyo uvuga bikuvuye ku mutima “Urumva ko iyo usenze uhumirije icya mbere nturangara ikindi n’uriya uri kuramya biratuma abona ko ukomeje mu byo ukora, bituma Imana ibona ko uyihanze amaso”.
N’ubwo gusenga bifasha usenga kutarangara, Pasiteri Ruhagararabahunga, avuga ko umuntu usenga areba kandi akabikora neza nta kosa aba akoze.
Umutoni Sandrine, Umukirisitu usengera muri Kiliziya Gatolika avuga ko kuri we gusenga ahumirije bigira icyo byongera ku isengesho.
Ati “Iyo mumpirije mba numva niyumva mu isengesho, nkumva ibyo ndi kuvuga bimvuye ku mutima, ariko iyo uri kureba hari ibintu byinshi bikurangaza ni yo waba uri ahantu hatari kunyura abantu”.
N’ubwo abakirisitu bavuga ko uyu muco wo guhumiriza ubafasha kutarangara, ku rundi ruhande abahanga mu mateka bo bavuga ko umuco wo gusenga umuntu ahumirije ukomoka mu bihe by’abami, aho umuntu atashoboraga kujya imbere y’umwami cyangwa undi muyobozi ngo amuhange amaso.
Kureba umuyobozi cyangwa umwami byafatwagwa nk’ikinyabupfura gike, ni yo mpamvu uwabajyaga imbere yafungaga amaso cyangwa akareba hasi.
Ibi byaje gukomeza no mu muco w’amadini, gufunga amaso mu gihe uri gusenga biba ikimenyetso cyo kwiyoroshya no kubaha uwo uri kubwira.
",https://m.igihe.com/iyobokamana/article/ese-gusega-uhumirije-hari-icyo-byongera-ku-isengesho,Gospel
Kiliziya Gatolika igiye kubaka Katederali nshya ya Kigali ahahoze gereza ya 1930,"Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto kandi ikaba ishaje.
Umuyobozi w’ishami ry’imiturire n’imitunganyirize y’Umujyi wa Kigali, Eng Mugisha Fred, avuga ko ubutaka bw’ahahoze gereza bungana hegitari 5.5, Kiliziya Gatolika yamaze kwemererwa gukora igenamigambi y’uko yabukoresha nubwo ari igitekerezo kikiri mu ntangiriro.
Ati “Hari igitekerezo cyo kwegurira ubutaka Kiliziya Gatolika yerekanye ubushake bwo kubwubakamo katederali. Barimo gukora ku mushinga ugaragaza ubwoko bw’inyubako bifuza kuhashyira hanyuma tububegurire”.
Mugisha avuga ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Akomeza avuga ko icyo Umujyi wa Kigali ushaka ari ukubungabunga ibimenyetso by’amateka ku buryo byaba n’ibisurwa n’abakerarugendo. Uyu akaba ari umurongo w’ibanze wahawe kiliziya.
Mugisha avuga ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Mu birori byo kwakira Musenyeri Antoine Kambanda nka Arikiyepisikopi wa Kigali asimbuye Musenyeri Thaddée Ntihinyurwa wagiye mu kiruhuko cy’izabukuru, yagaragaje inyota nyinshi yo kubaka katederali.
Icyo gihe yagize ati “Bakirisitu b’uyu mujyi, icyifuzo ni uko twazubaka ingoro y’Imana, Katederali y’uyu mujyi kandi ihesha Imana icyubahiro.”
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu gitambo cya Misa ya Noheli iheruka, Musenyeri wa Arkidiyosezi ya Kigali, Antoine Kambanda, yakomoje kuri iyi katederali avuga ko umushinga wo kuyubaka urimo kugenda neza.
",https://m.igihe.com/iyobokamana/article/kiliziya-gatolika-igiye-kubaka-katederali-nshya-ya-kigali-ahahoze-gereza-ya,Gospel
Korali Shalom y’i Nyarugenge yasohoye indirimbo ibimburira iziri kuri album yayo nshya,"Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Iyi ndirimbo yiswe “Wampaye amahoro’’ yubakiye ku buhamya bw’abantu Imana yatuye imitwaro yari ibaremereye ikabaha amahoro yo mu mutima, bakaba basigaye bagenda bemye.
Korali Shalom imaze kugwiza igikundiro mu ruhando rw’abakunzi b’umuziki uhimbaza Imana iri mu zigezweho muri ADEPR.
Urukundo igirirwa rwazamuwe n’indirimbo zifitemo ubutumwa bwururutsa imitima y’abababaye zirimo “Nzirata’’, “Abami n’abategetsi’’, “Nzamamaza”, ‘‘Nyabihanga’’ n’izindi.
‘Wampaye amahoro’ ni indirimbo ya mbere igiye hanze yatanzwe nk’impano ku bakunzi b’ibihangano bihimbaza Imana mu mwaka wa 2020.
Visi Perezida wa Korali Shalom, Ngamijimana Charles, yabwiye IGIHE ko iyi ndirimbo itangiza umushinga wa album nshya iri gutegurwa.
Yagize ati “Indirimbo yitwa ‘Wampaye amahoro’ ni yo twatangiranye umwaka wa 2020, ibimburiye izindi ziri kuri album y’amajwi y’indirimbo umunani izajya hanze mu 2020.’’
Ubutumwa buri muri iki gihangano cy’iminota ine n’amasegonda 52 buganisha ku ‘mahoro atangwa n’Uwiteka ku wamwisunze arushye.’
Ngamijimana yavuze ko uyu mwaka bazakomeza kwegera abakunzi b’ibihangano byabo no kubategurira ibikorwa byagutse cyane ko mu 2019, Korali Shalom yibanze cyane mu ngendo z’ivugabutumwa.
Ati “Ntitwagiye kure y’abakunzi bacu. Uyu mwaka dufitemo igitaramo cyagutse turi gutegura. Umwaka ushize twawuhariye ingendo, twagiye aho twatumiwe kuvuga ubutumwa.’’
Korali Shalom yakoreye ingendo mu bice bitandukanye by’igihugu birimo ibitaramo yakoreye mu turere twa Rubavu (Rubona), Rwamagana (Rwikubo), Musanze (Nyarubande), Huye (Matyazo) no mu Mujyi wa Kigali aho yaririmbye mu Umucyo Live Concert yabereye muri Dove Hotel, Ibihamya Live concert yabereye muri ADEPR Gatenga, mu Bibare i Remera no kuri Maison des Jeunes Kimisagara aho batangiye ubutumwa mu gikorwa cyo kurwanya ibiyobyabwenge.
Umwaka wa 2019 wayibereye mwiza kuko yanakoze ibitaramo mu yandi madini arimo irya Methodiste Libre n’iry’Abangilikani mu Giporoso kwa Rev. Pasiteri Rutayisire Antoine. Yanaremeye abatishoboye aho yakoreye umuganda rusange mu Karere ka Nyabihu.
Korali Shalom imaze imyaka 34 itangijwe ni ubuheta mu makorali y’i Nyarugenge nyuma ya Hoziana yayitanze mu ivugabutumwa ry’indirimbo.
Yashinzwe mu 1986 ari korali y’abana bato, yitwaga “Umunezero”. Icyo gihe muri ADEPR Nyarugenge hari korali nkuru imwe ariyo Hoziyana. Mu 1990 yemerewe kwitwa izina, ifata “Shalom” rimaze gushinga imizi. Iyi korali imaze gukora album enye z’amajwi n’ebyiri z’amashusho.
Iya kabiri iriho indirimbo umunani izamurikwa mu 2020. Amashusho yayo yafatiwe mu gitaramo gikomeye cya Korali Shalom cyiswe ‘‘Imbere ni heza’’ cyabereye muri Kigali Convention Centre mu 2018.
Korali Shalom igizwe n’abaririmbyi 105 hatabariwemo ababa hanze y’u Rwanda.
 	Umva hano indirimbo ya Korali Shalom
",https://m.igihe.com/iyobokamana/article/korali-shalom-y-i-nyarugenge-yasohoye-indirimbo-ibimburira-iziri-kuri-album,Gospel
I Kibeho ku butaka butagatifu hagiye kubakwa Bazilika,"Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Nyuma y’aho Igishushanyo mbonera cyerekana imiterere y’iyi Basilika kigiriye hanze, kuwa 9 Mutarama Ubuyobozi bw’Akarere ka Nyaruguru n’ubwa Kiliziya Gatolika bwahuye n’abazayubaka kugira ngo harebwe uburyo imirimo yo kuyubaka izashyirwa mu bikorwa.
Umuyobozi w’Akarere ka Nyaruguru Habitegeko François yavuze ko imirimo y’ibanze yo kubaka iyi Bazilika igeze kure ndetse ko mu 2021 izaba yuzuye.
Yagize ati “Izuzura mu Ugushyingo 2021. Imirimo y’ibanze irimo iy’inyigo no gushyiraho ikigega kigamije gukusanya inkunga yararangiye”.
Iyi Bazilika izaba yubatse ku butaka butagatifu bw’i Kibeho busanzwe bugendererwa n’Abakirisitu batari bake kubera amabonekerwa yahabereye mu myaka ya 1980.
Kuri ubu inzego zose bireba zarangije gusuzuma ibikenewe, bikaba biteganyijwe ko imirimo yo kubaka iyi Bazilika izatwara amafaranga y’u Rwanda agera kuri miliyari 70.
Binyuze kuri Twitter, ubuyobozi bw’Akarere ka Nyaruguru bwasabye abikorera gushora imari muri Nyaruguru, cyane cyane mu bijyanye n’ibikorwa remezo by’ubukerarugendo n’amahoteli.
Ubuyobozi bw’Akarere ka Nyaruguru buvuga ko kandi iyi Bazilika izaba ifite ibindi bikorwa remezo birimo inzu z’amacumbi zishobora basanzwe bagenderera aka karere buri mwaka mu ngendo z’iyobokamana, by’umwihariko abaza ku munsi wizihizwaho kujya mu ijuru kwa Bikira Mariya.
Tariki 28 Ugushyingo 1981, ni bwo Bikira Mariya yabonekeye umukobwa wa mbere witwa Mumureke Alphonsine wigaga mu Rwunge rw’Amashuri rwa Mère du Verbe i Kibeho.
Nyuma y’umwaka umwe, yongeye kubonekera uwitwa Mukamazimpaka Anathalie, nyuma yongera kubonekera Mukangango Marie Claire na bo bigaga kuri iryo shuri. Bose yabahaga ubutumwa bagomba kugeza ku batuye Isi.
",https://m.igihe.com/iyobokamana/article/i-kibeho-ku-butaka-butagatifu-hagiye-kubakwa-bazilika,Gospel
Abayobozi bagera kuri 700 bitabiriye amasengesho yo gusengera igihugu (Amafoto),"Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Aya masengesho yitabiriwe n’abagera kuri 700, abaye mu gihe u Rwanda rusoje icyerekezo 2020 cy’iterambere, no gutangiza icyerekezo 2050.
Ategurwa n’Umuryango, Rwanda Leaders Fellowship, akaba afite insanganyamatsiko igira iti “Imiyoborere Izana Impinduka:Kwishimira aho tugeze-Dutegura ejo hahaza.”
Aya masengesho yatangijwe mu 1995 agamije gushyira hamwe abayobozi bakuru mu kwiyegereza Imana, bagasangira, hakabaho gusengera igihugu n’abayobozi bacyo ndetse bagasangira ijambo ry’Imana.
Ku nshuro ya mbere yabereye muri Hotel Hotel des Mille Collines tariki 1 Nzeri 1995, kuva icyo gihe iki gikorwa kitabirwa n’abayobozi batandukanye n’abandi.
Ay’uyu mwaka azaba ari ayo gushimira ibyo Imana yakoreye Igihugu ariko no gusengera abayobozi bacyo bagashyirwa mu maboko y’Imana.
Aya masengesho abaye ahurirana kandi n’igihe u Rwanda rurimo kwishimira ibyo rwagezeho mu cyerekezo 2020 rwari rwarihaye no gutangira icyerekezo 2020.
Hagendewe kuri iyi nsanganyamatsiko, aya masengesho afite intego yo kureba ibyakozwe no gushimira urugendo rwagenzwe, ariko no kureba aho baganisha igihugu.
Agamije kandi kugira umuco wo gushimira bitari gusa Imana ahubwo n’abo yakoresheje ngo babe bagejeje aho igihugu kiri uyu munsi, kwiga ibyakozwe n’indangagaciro z’Imana yashyize mu bantu, ibi bigafasha kubaha inzira nziza yo gukomeza imbere.
Mu masengesho y’umwaka ushize, Perezida Kagame yavuze ko bidakwiye ko umuyobozi abaho neza mu gihe abo areberera bafite ibibazo, ashimangira ko biteye isoni kumubona ashyiriye Imana abaturage yamuhaye kuyobora barwaye bwaki.
Yagize ati “Njye rwose mpora mfite impungenge ku kuzashorera abantu barwaye bwaki, bashonje, bameze nabi nkavuga nti ‘Mana ng’aba abantu bawe wanshinze’. Ntabwo umutima wanjye ujyanye na byo. Numva bidakwiye. Kugira ngo utazashorera abantu bameze batyo, ikintu cya mbere ni uko buri muyobozi bikwiye kumutera isoni. Mugomba kugira isoni. Iyo wemera indangagaciro ukazibura bikwiriye kugutera isoni.”
Yakomeje avuga ko iterambere rirambye rikwiye gushingira ku ndangagaciro y’imikorere hagati y’abayobozi n’abayoborwa.
Amafoto: Niyonzima Moses
",https://m.igihe.com/iyobokamana/article/abayobozi-bagera-kuri-700-bitabiriye-amasengesho-yo-gusengera-igihugu-amafoto,Gospel
"Prophet Sultan yasabye korali ye kuririmba injyana zigezweho, ashimagiza Kinyatrap ya Bushali","Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Ni ubutumwa yatanze mu materaniro yo ku wa 5 Mutarama 2019 yabereye Cosmos i Nyamirambo aho itorero riri; yibanze ku ntego y’uko abakirisitu bakwiriye gusenga mu kuri no mu mwuka.
Ubwo yari ageze mu mwanya wo kwakira amashimwe ku buhanuzi bwasohoye, Munyemana Eric [Prophet Sultan] yavuze ko akunda umuraperi Bushali ndetse ko azamuha impano.
Yatangiye aririmba ati “Ese ni muebue, ni tuebue?’’ Abari mu iteraniro bahise basekera rimwe. Yateye Hallelujah, akomeza n’indirimbo ya Bushali yitwa ‘‘Kinyatrap’’.
Yakomeje ati ‘‘Umwana w’umwirabura, ….Kinyatrap ku mugongo [akabisubiramo].’’
Ibi yabikoraga anabyina nk’ugerageza kwigana Bushali, akabaza ati ‘‘Hallelujah! Siko babyina?’’ abakirisitu bakamwikiriza banamwenyura.
Prophet Sultan ati ‘‘Abaziranye na we bazamubwire ko hari umuhanuzi umukunda. Amahoro abe kuri Bushali, akomeze kuzamuka, abahanzi bacu bakomeze kuzamuka mu izina rya Yesu. Nta kibazo mfitanye na bo, bataramana neza.’’
Prophet Sultan yasabye Korali Voice of Life yo mu itorero rye kugendana n’ibigezweho no kuririmba injyana zikunzwe.
Ati “Korali musirimuke, murusheho kuba abasirimu, muse neza. Korali yacu yarazamutse. Imana yacu ishaka ibintu bishya. Ishaka ko tuyisenga twambaye amakote agezweho kuko ari Imana ijyana n’ibigezweho. Ni Imana y’abazima n’ibizima.’’
Abajije injyana ikunzwe cyane, yasubijwe ko ari Trap. Ati “Niyo ba Cardi B baririmba?’’
Belcalis Marlenis Almánzar azwi mu muziki nka Cardi B. Uyu muraperikazi w’imyaka 27 ari mu bagezweho muri Amerika; akora injyana ya Trap ifatwa nka hip hop igezweho ariko yavukiye mu Majyepfo ya Leta Zunze Ubumwe za Amerika ahagana mu 1990.
Mu bahanzi bakora iyi njyana harimo T.I., Gucci Mane, Waka Flocka Flame, 2 Chainz, Lil Uzi Vert na 21 Savage.
Bushali washimagijwe na Prophet Sultan aheruka kwishimirwa bidasanzwe mu gitaramo ngarukamwaka cya East African Party cyabereye i Kigali ku wa 1 Mutarama 2019.
Umwaka wa 2019, Bushali ni wo wamuzamuriye igikundiro, yitabiriye ibitaramo bikomeye birimo Iwacu Muzika Festival, MTN Izihirwe n’ibindi.
Bushali yatangiye umuziki mu mpera za 2013. Izina rye ryazamuwe n’indirimbo ‘Nituebue’ yahuriyemo na B-Threy n’uwitwa Slum Drip.
Afite album zirimo ‘Nyiramubande’ n’iyo yise ‘Ku gasima’ iriho indirimbo zikunzwe; iyi iriho indirimbo 12 zirimo iyitwa ‘Kinyatrap’, ‘Sindi Mubi’, ‘Zunguzayi’, ‘Ipafu’, ‘Kinyarock’, ‘Mamayiwe’, ‘Kugasima’, ‘Inganjyi’, ‘Ayura’, ‘Bitinze’, ‘Impanda’ na ‘Niyibizi’.
Prophet ni umuhanuzi uvuga ko yasigiwe guhanurira amahanga. Mu ntangiriro za 2018, yahaye abakirisitu be ‘papier mouchoir’ zo kwifashisha mu gukemura ibibazo.
Imyemerere y’abayoboke be ishingiye ku kuba Yesu yaratanze imbabazi z’iteka ryose ku byaha bakoze, ibyo bakora ubu n’ibyo bazakora mu bihe bizaza.
Hari abakirisitu yatuyeho gukira indwara zirimo ibibyimba byo mu nda na kanseri ndetse hari n’abatanze ubuhamya ko bakize, banitwaza inyandiko zo kwa muganga zibishimangira.
Amafoto: Muhizi Serge na Munyarugerero Gift
",https://m.igihe.com/iyobokamana/article/prophet-sultan-yasabye-korali-ye-kuririmba-injyana-zigezweho-ashimagiza,Gospel
Kenya: Umupasiteri yiyahuye nyuma yo kwicira umugore mu rusengero,"Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Uyu mugabo yishe umugore we amuziza ko yamwangiye kureba abana be nyuma yo gutandukana ndetse agashaka no gutwara itorero bafatanyije gushinga.
Mtengo Amuri, umwe mu bagize iryo torero, yatangaje ko Misiko n’umugore we bari bamaze imyaka umunani bashinze iryo torero, nyamara bakunze gushwana kenshi bapfa imitungo no kuryegukana.
Kuri iki Cyumweru ahagana saa tatu za mu gitondo, nibwo Misiko yinjiye mu rusengero ruri ahitwa Chembani, ahita yicara iruhande rw’umugore we. Abakirisitu bakomeje amateraniro bisanzwe.
Mu gihe amateraniro yari agezemo hagati, Misiko yarahagurutse yegera umugore we ahita amutera icyuma mu mugongo inshuro nyinshi. Mu gihe yari agiye kumukata ingoto, umugore yamufasha amaboko, undi amutera ikindi cyuma mu kiganza aramukomeretsa.
Abakirisitu bahise bahagoboka bafata uwo mugabo, umugore bahita bamujyana kwa muganga. Mu gihe bari bagikubana bajyana umugore ku bitaro, umugabo na we yabaciye mu rihumye yitera icyuma mu ijosi arapfa.
Umugore yajyanywe kwa muganga, agezeyo ahita apfa kubera ibikomere byinshi.
Bamwe mu nshuti z’uyu muryango batangaje ko bahoranaga amakimbirane ndetse ngo bari baherutse gutandukana.
Uhagararariye Polisi mu gace ka Kisauni, Julius Kiragu yavuze ko uyu mugore yatewe icyuma mu mugongo , mu kiganza ndetso no mu nda ari nabyo byamuviriyemo urupfu.
 Yakomeje avuga ko Misiko yari yarabigambiriye nkuko yabigaragaje mu rwandiko yasize yanditse mbere yo kwiyahura.
Misiko mu rwandiko yavuze ko uwo mugore yari yaramubujije kureba abana be nyuma yuko batandukanye ndetse akanashaka kwikubira itorero bafatanyije gushinga, kandi bari bacyishyura ideni rya banki bafashe ngo barishinge.
Itorero Ground of God ‘s gospel Ministries ryatangiye mu myaka 8 ishize aho yari imaze kugira abayoboke benshi mu gihugu ariko kubera intonganya z’abarishinze, bari batangiye kurivamo, nkuko Daily Nation yabitangaje.
",https://m.igihe.com/iyobokamana/article/kenya-umupasiteri-yiyahuye-nyuma-yo-kwicira-umugore-mu-rusengero,Gospel
Apôtre Gitwaza yimitse abashumba barimo Pasiteri Ndizeye wayoboye GBU-KHI,"Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Uyu muhango wabereye muri Zion Temple Gatenga ku wa Gatandatu, tariki ya 4 Mutarama 2020.
Abasizwe amavuta y’ubushumba bari baherekejwe n’abafasha babo baturutse muri paruwase zitandukanye yo mu Rwanda. Barimo Gisore Richard w’i Rusizi, Sentozi August uhagarariye Rwamagana, Ngendahayo Jacques wotorewe guhagararira itorero rya Nyamagabe akaba yungirijwe na Habyarimana Alphonse, Ndizeye Olivier uhagarariye Itorero rya Ntarama na Wironja David w’i Bukavu.
Apôtre Gitwaza yasabye abasizwe amavuta kugira ubunyangamugayo no kubaha neza inshingano bahawe.
Yakomeje avuga ko ‘‘Ubu iyi ndahiro ibari ku mutwe kubera ko mwabivugiye imbere y’abamalayika n’itorero. Ikibazo muzagira muzaze munyegere tuzagikemura kandi mukomeze mukorere Imana.’’
Mu byo bahamagariwe harimo kwamamaza ubutumwa bwiza, umuzuko wa Kirisitu no kurinda itorero.
Gitwaza yabasabye kuba abungeri beza, ba bandi batabona isega igeze mu bana b’intama bagahunga.
Yakomeje ati “Ni umugambi w’Imana kuduha abungeri, ni umugambi w’Imana kwita ku ntama kandi buri ntama ikeneye umwungeri ariko siko buri mwungeri wese ari mwiza. Hari abungeri bakorera ibihembo n’abakoreshwa n’umuhamagaro.”
“Bibiliya iravuga ngo nzabaha abungeri bahwanye n’umutima wanjye. Umutima wa Yesu, umutima w’Imana ni umutima w’ubwungeri kuko Yesu ni Umwungeri usumba abandi. Bibiliya iravuga ngo Umwungeri mukuru naza azatanga ingororano.”
Pasiteri Ndizeye Olivier uhagarariye Itorero rya Ntarama rimaze umwaka rifunguye azwiho kugira ishyaka ryo guhindura benshi kuza kuri Kirisitu yatangarije IGIHE yishimiye inshingano nshya yahawe.
Ati “Ncishijwe bugufi imbere y’Imana n’abantu guhabwa inshingano zo kuba umushumba w’Imana n’abantu. Ni umurimo ukomeye ariko ibyo Imana inshakaho nari mfite isezerano guhera mu 2005 ryo kuzayobora ubwoko bw’Imana. Imyaka 15 irashize none uyu munsi birasohoye ; gusigwa bizana izindi mbaraga; nciye bugufi izo mbaraga zizankoreremo kugira ngo nkore ibyo Imana ishaka muri iki gihe.’’
Pasiteri Ndizeye yabaye Umuyobozi w’Umuryango w’Ivugabutumwa mu Ishuri rikuru ry’Ubuvuzi rya Kigali (KHI) rizwi nka GBU-KHI Nyamishaba.
Yashimiye cyane umufasha we Benimana Nadège umuba hafi cyane mu murimo Imana yamuhamagariye no kumusunikira neza mu muhamagaro we.
Pasiteri Ndizeye yakiriye agakiza ku wa 4 Ugushyingo 2001 ubwo yigaga mu mwaka wa kane w’amashuri yisumbuye kuri Groupe Scolaire de Rilima, ari naho yatangiriye umurimo w’ivugabutumwa, akomereza muri Groupe Scolaire de Kabare aho yagiye ayobora ivugabutumwa no gutoza abigishwa.
Yayoboye Umuryango w’Ivugabutumwa muri Kaminuza (Groupe Biblique Universitaire) muri KHI akaba ari n’umwe mu bakomeje gushyigikira uyu murimo muri za Kaminuza mu itsinda rigizwe n’abarangije kaminuza banyuze muri GBU bari mu kazi. Yakuriye anakorera umurimo w’Imana mu Itorero rya Miracle Center Rubirizi ari naho yasengewe bwa mbere nk’umukuru w’itorero.
Abashumba bimitswe batanze isezerano ryo kubaha umuhamagaro, kuba abizerwa no kwamamaza ubutumwa bwa Yesu Kirisitu nta kujenjeka.
",https://m.igihe.com/iyobokamana/article/apotre-gitwaza-yimitse-abashumba-barimo-pasiteri-ndizeye-wayoboye-gbu-khi,Gospel
USA: Itorero ry’aba-méthodiste rigiye gucikamo ibice kubera gushyingira abahuje ibitsina,"Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’iri torero bafata uyu mugambi nk’igisubizo kirambye ku makimbirane amaze igihe muri iri torero, kandi biteguye kuwemeza bidasubirwaho muri Gicurasi uyu mwaka, nk’uko byemejwe kuri uyu wa Gatanu.
Iri torero ryigaruriye abayoboke hafi miliyoni 13 ku isi hose, ni irya kabiri rifite abayoboke benshi mu madini ya giporotesitanti muri Leta Zunze Ubumwe za Amerika.
Uyu mugambi wo gutandukana niwemezwa bidasubirwaho, hazavuka ibice bibiri muri iri torero, aho abadashyigikiye ishyingirwa ry’abaryamana bahuje ibitsina bazarema itorero ryabo rishya; naho abashyigikiye iryo shyingirwa bagakomeza igice cyabo cyigenga, kandi bagaha amasakamentu abo baryamana bahuje ibitsina.
Muri Gashyantare 2019, mu nama rusange y’itorero ry’aba-méthodiste yabereye ahitwa Saint Louis, muri Leta ya Missouri, haganiriwe mu buryo bwihariye ku bijyanye n’imibonano mpuzabitsina ndetse n’ubumwe bw’itorero.
Icyo gihe hanabaye amatora aho 53% by’abari bahagarariye abandi, batoye bamagana ishyingirwa ry’abaryamana bahuje imiterere y’umubiri.
Nyuma yo kutumvikana kuri iyo ngingo, abagize inama nyobozi y’itorero banzuye ko gutandukana ari bwo buryo bwiza bwo guhosha uko kutumvikana, mu rwego rwo guha uburenganzira buri ruhande rugakomeza imyizerere yarwo.
Muri Gicurasi 2020, nibwo hateganyijwe inama rusange izemeza bidasubirwaho uwo mushinga wo gutandukana, ikazabera mu mujyi wa Minneapolis.
Umuyobozi w’abashyigikiye gushyingira abaryamana bahuje imiterere y’umubiri muri iri torero, Thomas Berlin, yavuze ko anejejwe cyane n’iki cyemezo kuko itorero ry’aba-méthodiste ryabonye uburyo buzana igisubizo ku makimbirane yari amaze igihe.
Uku gutandukana nikuramuka kugezweho, uruhande rw’abadashyigikiye gushyingira abaryamana bahuje imiterere y’umubiri ruzahabwa miliyoni 25 z’amadolari ya Amerika.
",https://m.igihe.com/iyobokamana/article/usa-itorero-ry-aba-methodiste-rigiye-gucikamo-ibice-kubera-gushyingira-abahuje,Gospel
"Iki cyorezo cyagaragaje ko nta gihangange, dukeneye ubufasha bw’Imana- Mgr Kambanda","Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Umushumba wa Arikidiyosezi ya Kigali akaba n’Umuyobozi wa Diyosize ya Kibungo, Musenyeri Antoine Kambanda yavuze ko icyorezo cya Coronavirus cyugarije Isi muri iki gihe cyagaragaje ko nta gihangage kiri mu Isi bityo ko bisaba kwiyambaza Imana cyane igatanga ubufasha.
Musenyeri Kambanda yabitangarije IGIHE kuri iki Cyumweru, mu gihe abayoboke ba Kiliziya Gatolika bizihiza umunsi wa Mashami bazirikanaho umunsi Yezu Kristu yinjiraga mu Murwa wa Yeruzalemu nk’Umwami, abaturage bakamusasira imyenda yabo.
Mgr Kambanda yavuze ko muri Kiliziya Gatolika ari umunsi ukomeye cyane batangiriraho icyumweru gitagatifu.
Ati “Ni icyumweru gikomeye mu mateka y’ukwemera kwacu. Ni icyumweru kitwinjiza muri Pasika nyir’izina nyuma y’iminsi 40 tumaze mu gisibo twibuka ububabare bwa Nyagasani, ari n’igihe cyo kwihana kugira ngo dushobore gutunganira Imana.”
Mu bihe bisanzwe, umunsi nk’uyu abakirisitu baturutse imihanda yose babaga bari mu nsengero bafite amashami y’imikindo bishimira kwakira Yezu nk’umwami wabo.
Kuri iki Cyumweru si ko biri bugende kuko abaturarwanda bari mu ngo zabo, bubahiriza amabwiriza yashyizweho na Guverinoma yo kwirinda icyorezo cya coronavirus gikomeje guhitana imbaga hirya no hino.
Kuba abantu bari mu ngo, Musenyeri Kambanda ntabibonamo ikibazo ahubwo avuga ko ari umwanya mwiza wo gusenga batakambira Imana kugira ngo itange ubufasha mu gutsinda Coronavirus kuko abatuye Isi bananiwe.
Ati “Kuguma mu nzu biduha umwanya wo gusenga cyane cyane no kubona ko Imana ariyo ifite ububasha. Iki cyorezo cyagaragaraje ko nta mukuru, nta muto, nta gihangange. Ko nta mukire, nta mukene, twese twicisha bugufi. Abafite ubushobozi n’intwaro zikomeye ntawe ushobora kukirwanya ngo agitsinde, bigaragara ko dukeneye ubufasha bw’Imana.”
Yavuze ko kuba ibihe bya Pasika bisanze abakirisitu bari mu ngo zabo, nta mpungenge biteye ku kwizihiza uwo munsi Yezu yatsinzeho urupfu, ngo kuko n’Abiyisilaheli bizihirizaga Pasika mu ngo iwabo.
Ati “Pasika Abiyisilaheli buri umwe yayizihirizaga mu rugo rwe, ngo Imana ibakingire urupfu baraye iri bubakure mu bucakara mu Misiri. Urugo rwarateranaga rukizihiza Pasika, rugasangira intama ya Pasika. Biratwibutsa rero ko natwe dushobora kwizihiza Pasika mu ngo zacu, umukuru w’umuryango agateranya umuryango, agasenga bakumva ijambo ry’Imana.”
Ni ibihe byo kuzirikana ba nyakabyizi…
Gusabwa kuguma mu ngo, hari abo byabereye ihurizo cyane abaryaga ari uko bavuye gukora, bazwi nka ba nyakabyizi.
Leta yashyize uburyo bwo gufasha abantu nk’abo badafite icyo barya muri ibi bihe, ariko siko bigera kuri buri wese bitewe n’ubwinshi bw’abakeneye ubufasha.
Musenyeri Kambanda yavuze ko muri ibi bihe, abakirisitu bafite ubushobozi bakwiriye kugoboka bagenzi babo batishoboye, bakagendera ku byo amategeko y’Imana abasaba.
Ati “Urukundo rwa kivandimwe ari ryo tegeko rikuru ry’Imana rudusaba ko tumenya abaturanyi, ba Lazaro b’abakene duturanye tukabasangiza ku byo dufite bityo Imana yatwoherereje umwana wayo akemera kutubera igitambo ngo adutsindire urupfu, inaduherekeze mu gutsinda urupfu n’iki cyorezo cyugarije isi.”
Yavuze ko no ku rwego rwa Kiliziya Gatolika, batangiye gushishikariza imiryango remezo gukusanya inkunga, abishoboye bagafasha abakene.
Umuryango ufasha, Caritas wa Kiliziya Gatolika nawo watangiye kwegeranya inkunga y’ibiribwa bikagezwa muri Paruwasi zitandukanye kugira ngo abatishoboye bagobokwe muri ibi bihe.
Musenyeri Kambanda yavuze ko bahereye cyane mu bice by’imijyi kuko ariho hakenewe ubufasha kurusha ahandi.
Ati “Niho bibabaje cyane kuko mu cyaro ho iyo umuntu afite urutoki munsi y’urugo, umurima w’imyumbati cyangwa uw’ibijumba, ntabwo aba amerewe nabi nk’uri hano mu mujyi. Turashishikariza abari mu cyaro mu mirima guhinga kuko iki ni igihe cyo guhinga , ntibibacike kugira ngo ejo bazaramire n’abandi.”
Kugeza kuri uyu wa Gatandatu tariki 4 Mata 2020, Minisiteri y’Ubuzima mu Rwanda yagaragazaga ko umubare w’abanduye coronavirus umaze kugera ku 102, mu gihe ku isi hose basaga miliyoni imwe. Bane nibo bamaze gusezererwa mu bitaro mu Rwanda.
",https://m.igihe.com/iyobokamana/article/iki-cyorezo-cyagaragaje-ko-nta-gihangange-dukeneye-ubufasha-bw-imana-mgr,Gospel
Icyo Imana idushakaho muri ibi bihe bya Pasika,"Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Bavandimwe Kristu Yezu akuzwe, ku Cyumweru cya Mashami twibuka kandi tugahimbaza igihe Nyagasani Yezu yasesekaye mu murwa wa Yeruzalemu, akakirwa nk’Umwami koko, agatambagizwa bikomeye, agakomerwa amashyi, akavugirizwa impundu akaririmbirwa. Nyamara icyo gihe nticyarambye kuko abamutambagije nibo bamuhindukanye bidatinze ngo nabambwe nabambwe!
Iki cyumweru kandi kitwinjiza mu cyumweru gitagatifu aho tuzirikana ku mateka y’ugucungurwa kwacu, cyane cyane mu minsi nyabutatu ibanziriza Pasika: Uwa Kane Mutagatifu aho turarikirwa kuzazirikana ku isangira rya nyuma n’umwami wacu Yezu Kristu. Ku wa Gatanu Mutagagatifu nk’umunsi w’ubutayu no kuzirikana ku mpamvu yo kwifatanya bucece na Yezu Kristu muri iyo nzira y’umusaraba izatugeza ku gutsinda. Naho ku wa Gatandatu mutagatifu duhimbaza igitaramo cya Pasika kitwinjiza mu kuzirikana ku Izuka rya Kristu ari naryo shingiro ry’ukwizera kwacu, kuko nk’uko Pawulo Mutagatifu abivuga “niba Kristu atarazutse, ukwemera kwacu kwaba ari amanjwe” (Reba 1Kor 15, 17).
Iki gihe kandi cyo kwitegura Pasika, kije mu gihe isi yose iri mu bihe bidasanzwe byo guhangana n’icyorezo cya Coronavirus, aho abantu bakomeje gupfa ari benshi hirya no hino ku isi. Ni igihe cyo kwiyinjiramo buri wese ukwe kugira ngo azabashe guhimbaza Pasika neza. Kimwe mu byatuma duhimbaza Pasika neza ni ukwisuzuma, tukamenya ko turi abanyabyaha, tugasaba imbabazi Imana n’abo twahemukiye kandi buri wese akiyunga n’umutima we.
Igihe cy’ububabare cyegereje, Yezu yajyanye na bake mu bigishwa be ku musozi gusenga. Arababwira ati “Umutima wanjye urashavuye byo gupfa, Nimugume aha kandi mube maso hamwe nanjye mu gihe ngiye gusenga” (Mt 26, 38). Yezu agarutse yasanze basinziriye, abwira umwe muri bo witwa Petero ati“Ni ibyo byawe, ntiwashoboye kuba maso nibura isaha imwe hamwe nanjye!” (Mt 26, 41). Yezu yarebye ukuntu bananiwe arababwira ati“Umutima w’Umuntu uharanira ibyiza ariko umubiri ukagira imbaraga nke”!
Ni nk’aho yakavuze ati “Yooo! Nabo bifuzaga kugumana nanjye muri ibi bihe ariko dore barananiwe”. Yarongeye ajya gusenga ubwa kabiri na none ariko asiga abakanguye ngo bagerageze babe maso. Agarutse nabwo asanga barasinziriye, umugono ari wose! Icyakora arabihorera kuko ngo yabonaga amaso yabo aremerewe! Asubirayo ubwa gatatu, agarutse asanga bamwe basinziriye abandi bakirwana n’ibitotsi, arababwira ati “Noneho nimusinzire muruhuke”! Nuko abaguma iruhande kugeza igihe bukereye. (Reba Mt 26, 45-46).
Turasabwa kugumana n’Imana mu isengesho
Muri ibi bihe bikomeye Nyagasani aradusaba kumuguma iruhande. Tukagumana na we nibura isaha imwe mu isengesho buri munsi aho turi mu ngo zacu, kugira ngo tutagwa mu bishuko bitandukanye: Kwiheba, kugira ubwoba, kwiba, kwandavura, ubugugu, ubwikunde, intonganya n’ibindi.
Turi abanyantegenke:
Imana izi neza intege nke zacu, iyo tunaniwe iratwihanganira. Kugira ngo tuzahimbaze Pasika neza, twisuzume tutihenze, twicuze ibyaha byacu kuko burya turi abanyantegenke nk’uko Pawulo Mutagatifu abivuga ati“Kuko icyiza nifuza ntagikora, naho ikibi ntashaka akaba aricyo nkora” (Rm 7, 19). Iki gihe turimo ni icyo kwigorora n’Imana, n’abavandimwe bacu ndetse no kwiyunga n’umutima wacu. Turi abanyantege nkeya kandi buri wese yifitemo umusemburo wo gusenyuka kwe. Twicuze, koko burya nta mahoro y’umunyabyaha udashaka kubivamo.
Icyubahiro cy’isi ni icy’akanya gato
Byinshi mu bicumuza bene muntu ni ugushakisha ubutunzi, gushakisha imbaraga zishingiye ku cyubahiro n’ibindi.
Igihe turimo kirimo isomo rikomeye: Yezu yatemberejwe mu mujyi wa Yeruzalemu, bamuririmbira ngo “Hozana, nihasingizwe uje mu izina rya Nyagasani”! Ngo “niwe Mwami wa Israel, inkomoko nyacyubahiro ya Dawudi”! Nyamara ntibyamaze kabiri, baramushushubikanye ngo akwiye urwo gupfa! Maze abo yagaburiye bagahaga bamwicisha inzara, abo yahaye Divayi nziza bagatangara bo bamuha Divayi irura! Abo yakijije uburwayi bamutera inguma umubiri wose!
 Ibyo dukora byose dushakishe ubukungu mu ijuru kuko isi yo ntigira inyiturano. Tubitse ubukungu bwacu aho imungu zitagera. Ubibuko nyabwo buri mu mutima wita ku bandi kandi udategereje gushimwa nabo.
Iki ni igihe cyo kubabazwa n’ikibi twakoze
Bavandimwe, iki ni igihe cyo kubabazwa n’ikibi cyaturutse mu ruhande rwacu. Usanga kenshi hari igihe twigira “abahigi b’ibyaha by’abandi”, tukabangukirwa no gucira abandi imanza aho kwikebuka ngo buri wese yirebe atihenze maze ababazwe n’ikibi yakoze kabone n’iyo nta wundi muntu waba ukizi.
 Hari abantu twakuraho isomo dusanga mu Ivangili ya Matayo hari hati “Umutegeka hamwe n’abasirikare be barindaga Yezu, babonye umutingito w’isi n’ibyari bibaye, bagira ubwoba bwinshi baravuga bati: “Uyu koko yari Umwana w’Imana!” (Mt 26, 54).
Dusenge:
Nyagasani Mana, wavuze ko abakomera ku Ijambo ryawe batazakorwa n’ikimwaro (Reba Yh 8, 51 na Zab 22), muri ibi bihe twugarijwe n’icyorezo gikomeye cya Coronavirus gihuriranye no kwitegura Pasika, duhe umutima wo kukugarukira, umutima wo kwiyunga nawe, umutima wo kwiyunga n’abavandimwe bacu ndetse no kwiyunga natwe ubwacu. Turi abantu ntabwo turi abamalayika, aho twaguye tubyutse dukomeze urugendo. Aho turwaye udukize, ni wowe Muganga utagira gisumbwa, tabara abana bawe bari mu kato cyangwa ubundi bubanare buzwi nawe wenyine, uri imbabazi zimenya imbabare.
Turinde ubwoba no kwiheba. Bana natwe ibihe byose, by’umwihariko muri iki cyumweru gitagatifu twinjiyemo maze uko dusangiye ububabare bwa hano ku isi, tuzanasangire nawe ibyishimo by’izuka. Tubisabye twizeye, ku izina ry’Imana Data na Mwana na Roho Mutagatifu, Amen!
Padiri Victor AMERIKA

",https://m.igihe.com/iyobokamana/article/icyo-imana-idushakaho-muri-ibi-bihe-bya-pasika,Gospel
Gisèle Precious yasohoye indirimbo ‘Mbega Urukundo’ yibutsa ab’Isi ko hari uwabitangiye,"Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Umuhanzikazi Nsabimana Gisèle Precious yashyize hanze indirimbo yise ‘Mbega Urukundo’ yifitemo ubutumwa bushimangira ko Yesu yitangiye Isi kugira ngo akize abayituye ibyaha byabo.
Gisèle Precious ari mu bahanzi bahimbaza Imana b’igitsina gore mu babarizwa mu Itorero rya ADEPR, bari gukora cyane. Indirimbo ye nshya ‘Mbega Urukundo’ yatunganyijwe na Producer Clement The Guitarist mu buryo bw’amajwi.
Uyu muhanzi yabwiye IGIHE ko yayanditse ashaka gutanga ubutumwa bwibutsa abantu urukundo Yesu yakunze ab’Isi kandi badakwiriye.
Yagize ati “Ni indirimbo nziza ikangurira abantu gufatanyiriza hamwe kuririmba urwo rukundo kugira ngo n’abatararumenya barumenye!’’
Gisèle Precious yavuze ko mu gihe hakomeje gukazwa ingamba zo kurwanya Coronavirus yugarije Isi, bikwiye ko baniyubaka mu buryo bw’umwuka.
Ati “Turusheho no gufata izindi ngamba zubaka ubugingo bwacu turushaho kwegere Imana, gusenga cyane kandi ntiduterwe ubwoba n’ibiriho ngo bitwibagize n’ibindi bikomeye Imana yatunyujijemo ntibiduhitane.’’
Mu mishinga ye, Gisèle Precious arateganya gukora indirimbo nyinshi no gutegura ibitaramo mu bice bitandukanye by’igihugu bijyanye n’uko Uwiteka azamushoboza.
Izina rya Gisèle Precious ryatangiye kumenyekana mu ruhame mu 2018 ubwo yatumirwaga mu gitaramo cyo gutangiza iserukiramuco rya Gikirisitu ryiswe “Rabagirana Worship Festival” ku wa 4 Ugushyingo 2018.
Icyo gihe uyu mukobwa waserukanye gitari ye, akayicuranga bya gihanga yishimiwe na benshi, banyurwa n’umuziki we.
Tariki ya 16 Kamena 2019 yongeye kwandika amateka mashya mu rugendo rwe rwa muzika kuko nibwo yakoze igitaramo cye cya mbere cyiswe “Imbaraga Live Concert” cyabereye kuri ADEPR Gisenyi.
Nsabimana Precious yatangiye kuririmba akiri umwana. Urugendo rw’ubuhanzi ku giti cye yarutangiye mu 2017. Asengera muri ADEPR Gatenga ndetse umubyeyi we ni pasiteri muri iri torero. Kuva atangiye umuziki amaze gushyira hanze indirimbo zirindwi zirimo “Imbaraga z’amasengesho”, “Urampagije”, “Niwe”, “Inzira zayo” n’izindi.
Mu mwaka ushize kandi Precious yatangije Anointed Band, itsinda rihuriyemo abakobwa n’abagore bahimbaza Imana. Yaserutse bwa mbere iririmba muri Rabagirana Worship Festival yabereye muri Dove Hotel ku Gisozi ku wa 10 Ugushyingo 2019.
 	Umva Mbega Urukundo ya Gisèle Precious
",https://m.igihe.com/iyobokamana/article/gisele-precious-yasohoye-indirimbo-mbega-urukundo-yibutsa-abantu-ko-hari,Gospel
Burya dusangiye gupfa no gukira!,"Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Iki cyorezo cyadushyize ku munzani w’ubuzima kandi cyitwereka ko iby’ingenzi ari ibyo duhuje kurusha ibidutandukanya.
Abakomeye n’aboroheje, abami n’abatware bahuje icyifuzo n’aboro! Twese turasaba Imana kubaho. Intambara zari zarananiranye zerekanye ko burya turwaniraga ubusa, nazo ziraceceka! Twese twabonye akanya ko kwitekerezaho, maze tubona ko dusangiye gupfa no gukira koko!
Dusangiye gukira: Twese twaremwe mu ishusho y’Imana kandi iduha Ubuhanga, Ubwenge, ubwigenge n’umutima ukunda kugira ngo tubashe gukora ugushaka kwayo, harimo kugenga ibindi biremwa no kubana neza mu rukundo n’abandi. Twese twaremewe gusingiza Imana no kubana nayo (Reba Yh 17).
Dusangiye gupfa: Dusangiye gupfa nk’uko dusangiye ingaruka z’icyaha cy’inkomoko. Kuva ubwo Muntu yasuzuguraga Imana, agashaka kunganya ubwenge nayo ndetse akumva ashaka no kuyirusha, Imana yamusubije mu mwanya we ariko iranamuhana. Bityo aba asemeye bene muntu twese.
Uhoraho abwira umugore ati “Nzongera imiruho yawe igihe utwite, maze uzabyare ubabaye, uzahora wifuza umugabo wawe”. None se Babyeyi babyaye, ni nde wabyaye atababaye cyangwa atamennye amaraso? Kuva ubwo twese dusangiye gupfa no gukira. (Intg 3, 16).
 Uhoraho abwira n’umugabo ati ‘Kuko wansuzuguye, Umugati wawe uzawurya wiyushye akuya kugeza ubwo uzasubira mu gitaka, kuko ari cyo wavuyemo. Koko rero uri umukungugu, kandi uzasubira mu mukungugu”. (Intg 3, 17-19). Ibi se ntitubihuriyeho, ntiturya ari uko twiyushye akuya? Nyamara tujye twibuka ko dusangiye gupfa no gukira.
Iki gihe rero si igihe cyo gushakisha inkomoko y’icyorezo gusa ahubwo ni igihe cyo gufashanya nk’abahuje gupfa no gukira. Niba twese duhuje ibibazo niduhuze no gushakisha ibisubizo, cyane cyane twita ku mbabare n’abatishoboye. Ni igihe kandi cyo kugendera mu gushaka kw’Imana!
Bavandimwe nk’uko tubibonye umubabaro n’ibyago byacu byakomotse ku gusuzugura Imana; aho umuntu wa mbere yihaye gushaka kuresha nayo! N’uyu munsi hari ibyo tubona ukabona ko Muntu yagiye ashyira imbere ubuhanga, ubwenge bwe ndetse agakora ibyo yishakiye aho kugira ngo byose bigende uko Imana yabigennye.
Dukomeze gusenga twizeye ngo Imana idukize ibyaha byacu kandi iturengere idukize iki cyorezo.
Dusenge Nk’uko Uhoraho yabibwiye Dawudi ati “Ntacyo ntagukoreye niba kandi bidahagije nzongeraho n’ibindi (2 Sam 12, 7-8) Natwe, turagushimira Nyagasani kubera ibyiza byose wadukoreye ariko kandi tugarutse imbere yawe n’umutima unyuzwe nabyo, tunagusaba ngo wongereho n’ibindi byiza, utugirire Impuhwe maze udutabare ikibi cyugarije isi. Ni wowe wivugiye ngo igihe kirageze ngo ndengere umuryango wanjye: turengere nk’uko warengeye Daniyeli ukamukura mu rwobo rw’intare zishonje, nk’uko warengeye abayisiraheli bakurikiranywe n’ingabo za Farawo.
 Dutabare nk’uko watabaye Pahulo mu Nzu y’imbohe, maze inzugi z’uburoko zigafunguka, turwanirire ishyaka nk’uko warirwaniriye abavandimwe batatu (Meshaki, Sadaraka na Abedenego) baciriwe urwo gupfa, bakarohwa mu muriro ugurumana ariko ukohereza umumalayika wawe agatemberana nabo mu muriro, maze bose bagatangarira izina ryawe. Ubwo twiyemeje kukugarukira no kongera kukubera abana, ngwino utubere Imana, natwe tuguhoranire icyubahiro hejuru ya byose. Ku bwa Yezu Kristu Umwami wacu. Amen”.
",https://m.igihe.com/iyobokamana/article/burya-dusangiye-gupfa-no-gukira,Gospel
Amasengesho dusengera mu rugo muri ibi bihe Imana irayumva?,"Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Mu ivanjili Ntagatifu uko yanditswe na Matayo (Mt 9, 27-30), haranditse ngo “Muri icyo gihe, Yezu akomeza kugenda, impumyi ebyiri ziramukurikira, zisakuza ziti Mwana wa Dawudi tugirire impuhwe! Ageze imuhira impumyi ziramwegera maze arazibaza ati ‘Mwemera ko nshobora gukora ibyongibyo?’ Ziti Yego Nyagasani . Nuko abakora ku maso, avuga ati ‘nibibabere uko mubyemera.’ Nuko amaso yabo arahumuka barabona.”
Kuri ubu abayobozi bari kudusaba kuguma mu rugo, hari uwakwibaza ati “ese ubu ko ntari mu Kiliziya cyangwa mu rusengero Imana yanyumva? Cyane rwose! Na Yezu igihe cyarageze yerekana ko ufite ukwemera yakirizwa aho ari ho hose.
Mu gihe natwe twugarijwe n’icyorezo, tumeze nka ziriya mpumyi ebyiri tumaze kumva, amasengesho yabaye menshi, turatabaza tuti ""Nyagasani tugirire impuhwe"". Nk’uko aha Yezu yicekekeye, natwe turabona ntacyo ari gukora. Bamwe batangiye kurambirwa, nyamara nyagasani aradusaba gukomeza kugendana na we.
Nitugera mu ngo zacu, twicarane na we dutuze, nta kabuza natwe aratubaza ati “Mwemera ko nshobora guhagarika iki cyorezo” Dusubirize rimwe nka za mpumyi duti “Yego Nyagasani urabishoboye”.
Nyagasani aratwibutsa ku buryo bwa gihanuzi ko yaduhaye Yezu Kristu ngo abe ikimenyetso cy’urukundo rwe ruhoraho iteka rwagati muri twe. Ni “Emanweli”. Imana hamwe natwe mu bihe byose n’ahantu hose.
Zaburi ya 40, iratumurikira mu gufata umugambi ukwiye, iti “ngaha ndaje Nyagasani niyemeje gukora ibigushimisha”. Iki gihe turimo ni icyo gusanga Imana kurushaho dukora ibiyishimisha.
Bavandimwe, mu ibaruwa yandikiwe Abaheburayi (Heb 10, 4-10), aratwibutsa ko ibitambo by’amaraso y’ibimasa na za Ruhaya bitakuyeho ibyaha byacu, ahubwo ko twacungujwe amaraso y’igiciro gikomeye. Ya maraso ya Kristu yameneye ku musaraba. Kristu ni Alufa na Omega, ni we Ntangiriro n’iherezo . Ni we wenyine ushobora kuturengera kuko ari cyo cyamuzanye.
Muri Yohani: 10, 10 Yezu ubwe agira ati “Nazanywe no kugira ngo mugire ubuzima kandi mubugire busendereye.” Niwe kandi ukomeza agira ati “Nyagasani abo wampaye bakomeze mu bumwe... Singusabye kubakura ku isi ahubwo ndagusabye ngo ubarinde ikibi” (Reba Yh 17, 14-21).
Muri Luka 1, 26-38, Bikiramariya yakiriye ibyari bimubayeho byo gusama kandi yari yifitiye izindi gahunda zo kubana n’uwo yakunze. Mbese umuntu yavuga ko Imana yamuvangiye, natwe rero twemere ko Imana ituvangira. Bikiramariya yabyakiranye ukwemera agira ati “Yego Nyagasani”. Maze n’ibyo ubwenge bwa muntu bwakumva ko bidashoboka ati “Koko nta kinanira Imana”!
Bavandimwe, natwe twari dufite gahunda nyinshi muri uyu mwaka, none zose zarahagaze, nimureke ibi tubishakemo umugambi w’Imana kuri twe kandi twizere ko ntakinanira Imana.
Dusenge: Nyagasani Mana, si ubwa mbere waba utabaye abantu ukabasubiza ubuzima, umunezero n’ibyishimo, nk’uko wohereje umwana wawe ku isi ngo acungure abantu. Turengere, twizeye impuhwe zawe muri ibi bihe turimo.
Mubyeyi Bikiramariya, duhakirwe ku Mana, wowe wamenye ugushaka kwayo kare kandi ugahamya ko nta kinanira Imana. Nk’uko wadusuye iwacu i Kibeho mu Rwanda ugaragara nk’uduhangayikiye cyane, duhangayikire na none tubone ikuzo ry’Imana muri ibi bihe turimo. Vomerera indabo zawe zigiye kumirana. Tubisabye twizeye ku bwa Yezu Kristu Umwami wacu. Amen
",https://m.igihe.com/iyobokamana/Amasengesho-dusengera-mu-rugo-muri-ibi-bihe-Imana-irayumva,Gospel
Ibihe turimo birusheho gutuma twiyegereza Imana,"Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Turi mu rugendo tutabona neza icyerekezo n’iherezo ari ko kandi hari icyizere cyo gutabarwa. Tumeze nk’Aburahamu igihe yari mu nzira ajya gutura umwana we Izaki, umwana akamubaza ati “Dawe! Ko mbona umuriro n’inkwi, intama yo gutamba irava he” ? Aburahamu akamusubiza ati“Imana iri burebe aho yibonera intama yo gutamba, Mwana wanjye” (Reba Intg 22, 6-8).
Natwe, turibaza tuti ko Icyorezo cya Coronavirus gikomeje kurimbura imbaga, igisubizo kizava he!
Isi iri mu bihe bikomeye byo guhangana n’icyorezo cya Coronavirus. Ibintu byose byahagaze! Abantu bikingiranye mu nzu zabo. Bamwe babonye akanya ko gutekereza ku buzima muri iyi si, ubuzima twakira ariko kandi bukaducika tubureba! Abandi nabo bahugiye mu gushaka inkomoko y’iki cyorezo babaye nk’abigishwa ba Yezu, bo bamubajije igihe bahuraga n’umuntu wavutse afite ubuhumyi, bati “Mwigisha, uwacumuye ni nde! Ni uyu muntu cyangwa ni ababyeyi be”( Yh 9, 2)! Natwe muri ibi bihe dushobora kubaza Imana tuti “Ni nde waduteje iki cyorezo koko! Ni nde Nyirabayazana?”
Bavandimwe, icy’ingenzi si uguhugira mu kwibaza icyateye iyi ndwara. Ahubwo icy’ingenzi ni ukuyirwanya uko dushoboye no kuyikuramo isomo rikomeye ndetse rishobora guhindura imyumvire n’imibereho yacu, imbere y’abandi n’imbere y’Imana.
Twari dusanzwe tubona igihe cyo gusenga tukagikoresha nabi, Imana tukayiburira umwanya, Umunsi w’Imana tukawusimbuza ibindi twaburiye umwanya cyangwa ibindi byo kwinezeza! None rero iki gihe tugarukire Imana no kuyihungiraho kuko ari yo yonyine mutabazi. Tumurikirwe n’iri jambo riri mu gitabo cy’umuhanuzi Hozeya rigira riti “Nimuze tugarukire Uhoraho. Niwe wadukomerekeje kandi niwe uzatuvura, niwe wadukubise, ni nawe uzomora ibikomere byacu” (Hoz 6, 1).
Twari tuzi ko abahanga n’abanyabwenge n’iyi si ntacyabasoba kuko bakoze n’ibindi byinshi byiza tugatangara! Nk’uko Zaburi ya 23 ibidusaba dukurikire ibyo Nyagasani adusaba kuko ari we mushumba wacu. Niwe dukwiye kwiringira aho kwiringira umwana w’umuntu.
Bamwe bibwiraga ko bari hejuru y’abandi kubera ubutunzi bw’isi barushanywa icyubahiro, ubwiza bw’isura, inkomoko, amavuko n’ibindi! None twabonye ko hari igihe ibiremwa byose bireshya, usumba abandi akaba ari uzi guca bugufi imbere y’Imana. Nibyo koko Imana ntireba nk’abantu.
Imana ntireba nk’abantu. Ibyo tubona bisa nk’ibikomeye imbere y’Imana biroroshye. Ibyo tudafitiye igisubizo Nyagasani aragifite. Erega iyo Nyagasani tumusabye ntahite aduha icyo tumusabye aba agira ngo asuzume Ukwihangana kwacu! Nk’uko umuhanuzi Ezekiyeli abivuga ahumuriza abantu bo mu gihe cye ati “Nimuhumure, uhoraho arahibereye” . (Ezk 48, 35)!
Igihe turimo ni igihe cyo kuba maso. Nk’uko Pawulo mutagatifu abitubwira mu ibaruwa yandikiye abanyefezi agira ati ‘Kanguka wowe usinziriye! Haguruka uve mu bapfuye maze Kristu akumurikire” (Ef 5, 14). Abapfuye Pawulo yavugaga ni ababaho mu mwijima bagahunga urumuri rwa Kristu rugaragazwa n’ibikorwa byiza.
Turasabwa kugenza nk’abana b’urumuri. Tukava mu byaha n’ibindi byose bidutandukanya n’Imana kuko aribwo tuzaronka ubutungane nyakuri. (Ef 5, 8-12).
Nyagasani ntiyazanywe no gukiza intungane ahubwo yazanywe no kiza abarwayi n’abanyabyaha. Nka wa Muntu wari waravutse afite ubuhumyi, dupfukamire Imana, tuyinginge kandi duhamye ukwemera kwacu. (Yh 9, 35-38).
Dusenge: “Nyagasani, icyi Cyumweru cyari icy’ubucengezanema ku bitegura kubatizwa ari bakuru. Natwe turapfukamye ngo uducengezemo inema zawe, tumenye neza ugushaka kwawe muri ibi bihe, maze icyo ushaka abe aricyo gikorwa.
Nyagasani, turakwinginze ngo udukize ibyago byose, ibi bihe turimo ubisakazemo amahoro aturuka iwawe. Impuhwe zawe niziturengere, zidukize icyaha cyose, ziturinde amakuba yose, Mu gihe tugitegereje ya mizero mahire n’ukuza k’Umukiza wacu Yezu Kristu. Kuko ubwami n’ububasha n’ikuzo ari ibyawe iteka ryose. Amen”.
Nyagasani Yezu nabane namwe!
Padiri Victor AMERIKA
",https://m.igihe.com/iyobokamana/article/ibihe-turimo-birusheho-gutuma-twiyegereza-imana,Gospel
Willy M. Gakunzi yashyize hanze indirimbo ‘‘Mu mababa yawe’’ yanditse mu myaka icyenda,"Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
Umuhanzi Willy Makuza Gakunzi ukorera umuziki muri Canada yashyize hanze amashusho y’indirimbo yise ‘‘Mu mababa yawe’’ ifite amateka yihariye kuko yayanditse mu gihe cy’imyaka icyenda.
‘‘Mu mababa yawe’’ ni indirimbo ifite iminota itandatu n’amasegonda 49, amajwi yayo yakozwe na Kibwe Thomas mu gihe amashusho yatunganyijwe na William Muyuku.
Gakunzi Willy wayanditse asanzwe atuye muri Canada, aho anakorera ibikorwa birimo n’iby’umuziki uhimbaza Imana.
Uyu muhanzi ni we washinze Umuryango Heart of Worship in Action Foundation ufite icyicaro muri Canada, ariko ibikorwa byawo byo gufasha abatishoboye bikorerwa mu Rwanda aho watangijwe mu 2019.
Uyu muryango washinzwe mu 2004 ufite intego yo gushyigikira ibikorwa bigamije guhindura ubuzima bwa benshi binyuze mu kubaka no kongerera ubushobozi bw’abari muri sosiyete runaka.
Gakunzi yasohoye “Mu mababa’’, indirimbo afata nk’isengesho ry’umutima we, inakubiyemo ubutumwa bw’ihumure ku Isi. Yayanditse mu byiciro bitandukanye kuko byamufashe imyaka icyenda.
Yabwiye IGIHE ko iyi ndirimbo yatangiye kuyandika akiri ku ntebe y’ishuri. Ati “Umugoroba umwe ndi mu gihe cyo kwegerana n’Imana, ubwo nasomaga ijambo riri muri Zaburi 91, numvise hari injyana ije mu mutima wanjye. Nahise ntangira kwandika amagambo y’indirimbo. Yaje ifite imbaraga zidasanzwe ku buryo kuva icyo gihe yahindutse isengesho ry’umutima wanjye.’’
Nyuma y’imyaka icyenda nibwo Gakunzi yanditse igice cya kabiri cy’iyo ndirimbo.
Inganzo yacyo yashibutse mu gihe cy’amasengesho yo mu rugo rwe, bivuye ku mugore we Gatera Estelle [witabye Imana ku wa 8 Ugushyingo 2018], waririmbaga undi na we akandika ayo magambo. Gatera yanditse iyo nyikirizo ariko ntihagira ibindi bitero byandikwa kugeza asoje urugendo rwe ku Isi.
Gakunzi yakomeje avuga ko “Imana yashyize ku mutima wanjye umukoro wo kusa ikivi no gushyira mu bikorwa imigambi yose itarasohoye irimo no gushyira hanze indirimbo.’’
“Mu mababa yawe’’ ni indirimbo ya kabiri mu zizasohorwa muri uwo mushinga.
Yakomeje ati “Ubwo nasubiraga mu bubiko ngo mpitemo indirimbo zizajya kuri album, nabonye ibice bibiri by’indirimbo. Nafashe gitari ntangira kubiririmba byombi ndetse iza no kuba nziza mu buryo ntatekerezaga. Imana yateguraga umutima wanjye mu buryo ntatekerezaga.’’
Gakunzi avuga ko atigeze yibwira ko umunsi umwe azasohora indirimbo atari kumwe n’umugore we.
Yagize ati “Sinari nzi ko iyi ndirimbo izajya hanze, umugore wanjye yaratabarutse. Imana ni yo yari izi impamvu yaduhaye iyi ndirimbo.
Willy Gakunzi yasabye abakunzi b’umuziki uhimbaza Imana kugira indirimbo “Mu mababa yawe’’, isengesho ryabo rya buri munsi. Iki gihangano kuri ubu kigaragara ku mbuga zicuruza muzika zirimo YouTube, iTunes, Apple Music na Spotify.
Gakunzi afite Impamyabumenyi y’Icyiciro cya Gatatu cya Kaminuza mu bijyanye n’Ubukungu, International Economics and Business, yakuye muri Kaminuza ya Utrecht mu Buholandi. Anafite icyemezo nk’umuhanga mu gutegura igenamigambi (Functional Business Architect) yakuye mu Ishuri rya CEVORA na Kaminuza ya Antwerp mu Bubiligi.
Gakunzi afite ubunararibonye mu gukorana n’ibigo by’imari mu bice bitandukanye ku Isi. Mu nshingano ze abifasha gushaka no gushyiraho uburyo bwo guhangana n’ibyago byatuma bigwa mu gihombo.
Uyu mugabo afatanya izi nshingano no kwandika indirimbo akaba n’umuramyi. Yashinze amatsinda yo kuramya no guhimbaza Imana ku Isi.
",https://m.igihe.com/iyobokamana/article/willy-m-gakunzi-yashyize-hanze-indirimbo-mu-mababa-yawe-yanditse-mu-myaka,Gospel
Amadini yahinduye umuvuno mu misengere no kwakira amaturo y’abayoboke ,"Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva tariki ya 14 Werurwe Guverinoma y’u Rwanda, yafashe icyemezo cy’uko ibikorwa bihuriza hamwe abantu benshi byose bihagarikwa birimo no kujya mu nsengero, kugira ngo hakumirwe ikwirakwira ry’icyorezo cya COVID-19 giterwa na Coronavirus.
Kuva iki cyemezo cyafatwa amadini n’amatorero yasabye abakirisitu babo gusengera mu ngo, amwe yifashisha za radiyo, Televiziyo na YouTube mu gukomeza gufasha abakristu bayo kumva inyigisho z’ijambo ry’Imana.
Ibi bisobanuye ko amaturo yatangwaga mu gihe cya misa n’amateraniro atatanzwe ku cyumweru nk’ubwo byari bisanzwe bigenda.
IGIHE yamenye ko hari amwe mu madini yasabye abayoboke bayo kujya bakusanya ayo maturo bagashaka umunsi bakayohereza. Urugero ni ubutumwa bwa Paruwasi Gatolika ya Rwamagana, busaba abakirisitu kwegeranya ubushobozi bwabo bakajya babwohereza buri cyumweru.
Umwe mu bakirisitu Gatulika utashatse kuvuga amazina ye, yabwiye IGIHE ko kuba bakusanya amaturo bakayatanga nta kibazo bitwaye ngo ikibazo ni uko byaba itegeko, yavuze ko n’ubusanzwe umuntu aba afite ituro yageneye gutanga buri cyumweru bitewe n’icyo yaronse.
Bamwe mu bayobozi b’amadini n’amatorero babwiye IGIHE uburyo bari gukoresha mu kugeza ubutumwa bwiza ku bakristu babo ndetse n’uburyo bari kwifashisha mu kubona amaturo.
Umushumba wa Arikidiyosezi ya Kigali, Musenyeri Antoine Kambanda, yavuze ko kuri ubu bari kwifashisha za radiyo, televiziyo na YouTube mu kwegereza abakristu ijambo ry’Imana.
Ati “Inyigisho turi kwifashisha ziranyura kuri Radiyo Maria, buri munsi haba igitambo cy’Ukaristiya mu gitondo na saa 12h15 mu karuhuko, hanyuma ku cyumweru twifashishije radiyo na televiziyo by’igihugu, turi no gusaba ngo kuri iki cyumweru bazaduhe umwanya kuko inyigisho twatanze zafashije abantu. Nimugoroba twifashisha televiziyo ya Isango Star ari nako dutoza abakristu gusengera mu rugo bifashishije umukuru w’umuryango.”
Ku kijyanye n’uburyo abakristu batanga amaturo, Musenyeri Kambanda, yavuze ko bifashisha nimero z’abapadiri bakuru abakristu baba basanganwe bakoherezaho amaturo bakoresheje uburyo bwa Mobile Money.
Ati “Amaturo rero hari abakristu kugeza ubu babizirikana bakaba batwoherereza kuri Mobile Money, mu rwego rwo gushyigikira imirimo y’abasaseridoti ni iyo mirimo y’ubutumwa, kandi niyo hagize uzana ituro ry’abakene kuko buriya tuba tunazirikana n’abakene batugana bashonje, gusa ntabwo turashyiraho uburyo bufatika ubu bikorwa n’abakristu babizirikana.”
Yavuze ko abakirisitu akenshi baba bafite nimero za Padiri Mukuru “Uko n’ubundi bamuhamagara bamwiyambaza kuri serivisi zinyuranye umwe umwe, ni nako babikora gusa turi gutekereza uko twabinoza.”
Umushumba wa Diyosezi ya Gahini mu Itorero ry’Abangilikani, Dr Gahima Manasseh we yavuze ko kuva amateraniro yo mu ruhame ahagaritswe basabye abakristu kongera uburyo bwo gusenga nubwo bari iwabo mu rugo kandi birinda kujya mu ruhame.
Ku kijyane n’uburyo bakiramo amaturo yagize ati “Nta ngamba twagifatiye kuko siyo y’ingenzi, duhuzwa n’abakristu no kubabwira ijambo ry’Imana no kubakangurira iby’agakiza, iyo hagize ushaka kuyatanga akoresha Mobile Money kuko ababitsi b’amaparuwasi barazwi.”
Umuyobozi w’Itorero Foursquare Rwanda, Dr Bishop Fidèle Masengo, we yabwiye IGIHE bo bari gukoresha YouTube na Facebook y’Itorero mu kugeza ubutumwa bwiza ku bakristu.
Ku kijyanye n’uburyo bakira amaturo yagize ati “Dufite itangazo riba rinyura hasi ryereka abantu uburyo batangamo amaturo bifashishije Mobile Money na konti z’urusengero gusa ntabwo tubitindaho cyane kuko abantu batari kuza mu rusengero.”
Mu itangazo ryashyizwe hanze n’Itorero ry’Abadiventisiti b’Umunsi wa Karindwi ryashyizweho umukono na Pasiteri Habyarimana Jean François rivuga ko ku isabato buri muryango uzateranira mu rugo, kandi gahunda zose nk’uko zikorwa ku isabato zizakurikizwa (ishuri ryo ku isabato, indirimbo, gutanga icyacumi n’amaturo…)”
Rikomeza rigira riti “Buri muryango ni itorero ayo maraporo azashyikirizwe abayobozi b’igihande nabo bayageze ku mubitsi. Abatabona uko bahura n’umubitsi w’itorero ariko bakaba babona uburyo bagera kuri banki, turabaha numero za konti mwashyiraho ibyera by’Uwiteka mwakoresha n’ubundi buryo bw’ikoranabuhanga.”
Kugeza ubu Minisiteri y’Ubuzima imaze gutangaza ko mu Rwanda abantu 11 ari bo bamaze kugaragaza ibimenyetso by’uko banduye icyorezo cya COVID-19 giterwa Coronavirus.
Abaturarwanda bose bakaba basabwa gukomeza kwitwararika, bakurikiza amabwiriza y’inzego z’ubuzima hibandwa cyane cyane ku gukaraba intoki, kwirinda kujya ahantu hateraniye abantu benshi no kwirinda ingendo zitari ngombwa.
",https://m.igihe.com/iyobokamana/amadini/article/amadini-yahinduye-umuvuno-mu-misengere-no-kwakira-amaturo-y-abayoboke,Gospel
Tumaini Byinshi uba muri Amerika yatanze ihumure mu ndirimbo ‘‘Abafite ikimenyetso’’,"Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Umuhanzi ukorera umuziki uhimbaza Imana muri Leta Zunze Ubumwe za Amerika, Tumaini Byinshi, yashyize hanze amashusho y’indirimbo ‘‘Abafite ikimenyetso’’, ikubiyemo ubutumwa buhumuriza abihebye.
Tumaini Byinshi ari mu bahanzi bafite izina mu muziki wo kuramya bawukorera hanze y’u Rwanda. Azwi mu ndirimbo zirimo “Ibanga ry’akarago” yahuriyemo na Bosco Nshuti uri mu bafite igikundiro, “Ndabihamya”, “Nzakwamamaza” n’izindi.
Amashusho ya “Abafite ikimenyetso’’, Byinshi yashyize hanze ni ay’indirimbo yagiye hanze mu mwaka ushize wa 2019.
“Abafite ikimenyetso’’ ni indirimbo ifite iminota itanu n’amasegonda 52, amajwi yayo yatunganyijwe na Producer Bruce mu gihe amashusho yafashwe na Happy Pro. Byinshi yayanditse ari mu bihe byiza byo gusenga no kwegerana n’Imana.
Ni indirimbo yumvikanamo amagambo avuga ko “Ku bw’imihigo myinshi mwahize ko mutazacogora, nubwo amashyo yashira mu biraro mwizere isezerano. Nubwo ba nyir’icumbi bavuga ko yadutaye, ariko abafite ikimenyetso bizere isezerano.’’
Byinshi Tumaini yabwiye IGIHE ko indirimbo ye ikubiyemo ubutumwa bw’ihumure ku bafite imitima yihebye.
Yakomeje ati ‘‘Ubutumwa buri muri iyi ndirimbo ni ubwihumure, burahumuriza Itorero rya Kirisitu. Nahisemo gutambutsa ubu butumwa muri iki gihe cyane ko aricyo Imana yashimye ko mbikora ngo mpumurize itorero.’’
Byinshi ari mu mushinga wo gutegura album izaba igizwe n’indirimo umunani. Murizo amaze gukora enye. Ati ‘‘Muri uyu mwaka niteguye gukora cyane.’’
Uyu muhanzi w’imyaka 28 y’amavuko ni Umunyarwanda wavukiye muri Repubulika Iharanira Demokarasi ya Congo (RDC). Amaze imyaka isaga ine muri Amerika aho akorera umuziki. Yatangiye kuririmba akiri muto, atangiriye muri korali, ni umwanditsi mwiza w’indirimbo kuko aho yanyuze muri korali yarazandikiraga.
Byinshi yasabye abakunzi b’ibihangano bye n’ibihimbaza Imana muri rusange kurushaho kwegera Imana no gushyigikira umurimo w’Imana kuko bazahabwa ingororano.
",https://m.igihe.com/iyobokamana/article/tumaini-byinshi-uba-muri-amerika-yatanze-ihumure-mu-ndirimbo-abafite,Gospel
Igihe turimo si icyo kwitotombera Imana!,"Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Bavandimwe, kimwe no bihe bikomeye abayisiraheli baciyemo, natwe uyu munsi isi yugarijwe n’icyorezo cya Coronavirus hari abashobora gucika intege mu kwemera kwabo bibaza bati “Mbese Uhoraho turi kumwe” ndetse ubwoba bukaba bwinshi kurusha ukwemera n’ukwizera dufite muri Kirisitu Yezu.
Dushobora kuba nka ba bigishwa batabaje Yezu igihe cy’umuhengeri bamubwira bati “Ntacyo bikubwiye kuba tugiye gushira ?” (Reba Mt 4, 35 - 41) cyangwa nk’abayisiraheli bitotombeye Musa bati “Kuki watuvanye mu Misiri! Ni ukugira ngo twicirwe n’inzara hano? maze natwe tukaba twagira tuti “ Kuki waturemye mu ishusho yawe none icyorezo kikaba kigiye kutumara?”!
Bavandimwe, igihe turimo si icyo kwitotombera Imana! Si icyo kwibwira ko Imana yacu isinziriye, ahubwo ni igihe cyo gusenga kurushaho, ni igihe cyo kugarukira Imana, ni igihe cyo gukomera mu kwemera. Erega Nyagasani ntiyadusezeranyije ubuzima bworoshye ahubwo yadusezeranyije kuzagendana natwe kugeza ku iherezo!
Nyagasani ubwe yarivugiye ati “Nimuhumure, dore ndi kumwe namwe iminsi yose kugeza igihe isi izashirira” (Mt 28, 20b). Nta kabuza rero Nyagasani turi kumwe igihe cyose haba mu gihe cy’ibyishimo n’igihe cy’amakuba.
Hari ibyanditswe bitagatifu bigaragaza ko Imana itigeze itureka na rimwe. Nyagasani ubwe yarivugiye ati “Sinzareka kuguhihibikanirira” (Reba Iz 62, 1-5), arongera ati “ Witinya kuko ndi kumwe nawe, aho uzaca hose nzaba ndi kumwe nawe” ( Reba Iz 43, 1-5). We ubwe kandi yaravuze ati “ Humura turi kumwe ndagutabara” ( Yer 1,4-8).
Nk’uko Pawulo Mutagatifu abivuga, tuzagirwa intungane n’ukwemera. Nidushake amahoro akomoka ku Mana muri Yezu Kirisitu. Nk’uko Umuhanuzi Habakuki abivuga kandi ati “N’iyo twahura n’ibigeragezo n’ubukene, n’uburwayi n’ibyorezo […] tuzakomeza twishimire muri Nyagasani Imana yacu (Reba Habakuki 3, 16-18).
Nyagasani ibyo turi kunyuramo arabizi kandi aradutabara nkuko yahumurije Musa ati “Amagorwa y’umuryango wanjye Isiraheli narayitegereje, imiborogo yabo narayumvise n’imiruho barimo ndayizi […] none ndamanutse ngo mbagobotore mu maboko y’abanyamisiri.” (Reba Iyim 3, 6 -8).
Dusenge : Nyagasani Yezu, wowe wasabye Umugore wo kuri Samariya amazi yo kunywa kuko wari ufite inyota, natwe turakwinginze dukize iki cyorezo cya Coronavirus kigiye koreka abo wacunguye ku musaraba! Duhe igisubizo gikwiye mu gihe gikwiye, twiringiye impuhwe ugira kuko urukundo udukunda rusumbye ibyiyumviro byacu.
Padiri Victor Amerika
",https://m.igihe.com/iyobokamana/article/igihe-turimo-si-icyo-kwitotombera-imana,Gospel
Chorale Christus Regnat yasubiyemo indirimbo ‘Kuzwa Iteka’ yamamaye muri Kiliziya Gatolika,"Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Korali Christus Regnat ikorera ivugabutumwa muri Kiliziya Gatolika, Paruwasi ya Regina Pacis, iherereye i Remera mu Mujyi wa Kigali, yasubiyemo indirimbo “Kuzwa Iteka”, indirimbo izwi cyane muri Kiliziya Gatolika.
Indirimbo yakorewe muri The Sound Studio ya Producer Bob mu buryo bw’amajwi n’aho amashusho akorwa na Papa Emile Pro.
Kuzwa iteka si indirimbo nshya mu matwi y’abantu benshi, kuko ari indirimbo ya kera. Abakirisitu Gatolika bayizi cyane mu masengesho menshi anyuranye nko mu Gusingiza Imana, Gushengerera ndetse no mu Misa mu gihe cyo gushimira.
Chorale Christus Regnat yahisemo gusubiramo (Remix) iyi ndirimbo kugira ngo ikomeze gufasha Abakrisitu gusingiza Imana yo ikwiye guharirwa ikuzo n’ibisingizo.
Bizimana Jérémie usanzwe ari umuhimbyi, umwarimu w’indirimbo ndetse akanamamaza ibikorwa by’iyi korali yabwiye IGIHE ko kuri bo iyi ndirimbo ari nziza ku buryo yari ikenewe gukorwa neza kugira ngo ikomeze gufasha abantu kwegera Imana.
Yanavuze ko bafite umushinga mugari wo gukora indirimbo nyinshi mu buryo bw’amajwi n’amashusho nk’uko abakunzi babo bahoraga babibasaba.
Chorale Christus Regnat ni Chorale ibarizwa muri Kiriziya Gatolika muri Paruwasi yitiriwe Umwamikazi w’Amahoro (Regina Pacis) i Remera, Arikidiyosezi ya Kigali.
Tariki ya 12 Gashyantare 2020 nibwo Chorale Christus Regnat bashyize hanze indirimbo “Mama Shenge” yagaragayemo Yverry Rugamba na Andy Bumuntu, abahanzi bagezweho muri iyi minsi. Iyo ndirimbo “Mama Shenge” yishimiwe ku rwego rwo hejuru n’abatari bake nk’uko bigaragara kuri Youtube Channel yabo, aho imaze kurebwa n’abarenga ibihumbi Magana abiri na makumyabiri mu minsi 29.
",https://m.igihe.com/iyobokamana/article/chorale-christus-regnat-yasubiyemo-indirimbo-kuzwa-iteka-yamamaye-muri-kiliziya,Gospel
"Apôtre Muhire arasaba ko ururimi rw’Umwuka Wera rwemerwa, Abanyarwanda bakaganira n’Imana (Video)","Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Apôtre Muhire James wo mu itorero New Hope yavuze ko agiye kugeza ubusabe ku nzego zitandukanye asaba ko ururimi rw’Umwuka Wera rwashyirwa mu ndimi zemewe n’Itegeko Nshinga rya Repubulika y’u Rwanda, abanyarwanda bakabasha kuganira n’Imana.
Ingingo ya munani y’Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015 ivuga ko ururimi rw’Igihugu ari Ikinyarwanda naho muri rusange indimi zemewe mu butegetsi ari Ikinyarwanda, Icyongereza n’Igifaransa. Igiswahili giherutse kongerwamo.
Inteko y’ururimi n’umuco isobanura ko ururimi ari igikoresho nyamuryango cy’ubwumvane gishingiye ku gukoresha ubushobozi kamere abantu bifitemo bwo kumvikana bakoresheje amajwi yatuye abantu bagize umuryango nyarurimi umwe baba baremeranyijeho.
Ururimi rufasha abantu gushyikirana, kugezanyaho amakuru, kuranga ibibakikije, gushyira ku murongo ibitekerezo no kubigaragaza, kugaragaza imbamutima n’ibindi.
Indimi zose zifite uko zandikwa n’uburyo zivugwa ku buryo abantu bazikoresha bumvikana, hakaba n’amategeko n’amabwiriza ku bazikoresha ku buryo ushaka kurwiga arumenya.
Ibyo bitandukanye n’ururimi rw’Umwuka Wera kuko uruvuga adashobora kumvikana n’abo bari kumwe, akenshi ibyo avuga byumvwa na we wenyine keretse iyo abisobanuriye abo bari kumwe mu rurimi bumva.
Muhire James avuga ko ururimi rw’Umwuka Wera ‘ari ururimi rwatanzwe n’Imana rutangiwe mu Mwuka Wera.’ Akavuga ko yifuza ko rwajya mu ndimi zemewe z’ubutegetsi mu Rwanda.
Ati “Icyifuzo dufite ni uko rwakwemerwa mu Itegeko Nshinga rya Repubulika y’u Rwanda. Naratekereje nsanga ururimi rw’Imana narwo rwemewe n’itegeko Nshinga rikuru ry’igihugu cyanjye cyaba ari igikorwa cyiza gihambaye imbere y’Imana. Nzabisaba mu nzego zose zishoboka.”
Uyu mugabo avuga ko icyo gitekerezo atazakigeza mu Rwanda gusa ahubwo yifuza ko byakorwa hirya no hino mu bindi bihugu. Ati “Sinzandikira igihugu cyanjye gusa, n’ibindi bihugu nzabyandikira.”
Ururimi rw’Umwuka Wera si ururimi abantu bagenda baganira cyangwa bakoresha mu itumanaho mu bundi buryo cyangwa ngo umuntu naruvuga umwegereye arwumve. Urugero rwo muri Bibiliya muri Matayo umutwe wa 17 umurongo wa 46 n’uwa 47 yerekana ko urwo rurimi rumenywa n’uruvuze.
Mu rwandiko rw’Abakolinto ba mbere umutwe wa 12, havuga ko Abakirisito bahawe impano zitandukanye barimo n’abasobanura izo ndimi.
Ubwo Pawulo yasobanuriraga abakirisito b’i Korinto uko impano z’umwuka zitandukanye, yababwiye ko hari impano nyinshi z’umwuka ariko umwuka ari umwe. Mu gice cya 10 yabandikiye ati “Undi agahabwa gukora ibitangaza, undi agahabwa guhanura, undi agahabwa kurobanura imyuka, undi agahabwa kuvuga indimi nyinshi, undi agahabwa gusobanura indimi.”
 Kuki ashaka ko rujya mu Itegeko Nshinga?
Itegeko Nshinga rya Repubulika y’u Rwanda ryo mu 2003 nk’uko ryavuguruwe mu 2015, ritanga umwitangirizwa wo kongera cyangwa kugabanya indimi zemewe z’ubutegetsi. Riteganya ko Itegeko Ngenga rishobora kongera cyangwa kugabanya indimi zemewe mu butegetsi.
Muhire James ashaka ko abantu bamenya urwo rurimi kugira ngo babashe kuganira n’Imana.
Ati “Impamvu nifuza ko uru rurimi rujya mu ndimi zemewe ni ukugira ngo bitere imbaraga abenegihugu. Umuturage nagira amatsiko yo kuvuga urwo rurimi ni ko kuva mu byaha, niko kuva mu bidatunganye, niko kubaha Imana. Byanze bikunze umuntu wese uvuga uru rurimi rw’Umwuka Wera ni umuntu wageze ikirenge mu cya Kristo.”
Avuga ko mu matorero yo mu Rwanda hari abanyarwanda bazi urwo rurimi kandi buzuzwa bakaruvuga, abo ngo nirwemerwa hari izindi mbaraga bazagira.
Ati ""Abanyarwamda benshi bararuzi, bararuvuga hirya no hino mu matorero kuko buzuzwa Umwuka Wera, ariko hari izindi mbaraga abanyamadini cyangwa abanyarwanda bazagira uru rurimi niruramuka rwemejwe abanyarwamda bose bazagira amatsiko yo kurumenya.”
Abadepite bazarwemeza basoma Bibiliya
Ntibyoroshye gusuzuma ururimi rudafite inyandiko nyejwi cyangwa nyemvugo izwi abantu bahuriyeho.
Muhire James avuga ko bizasaba abarusuzuma kwizera. Ati “Ndatekereza ko abagize inteko bashatse gusuzuma uru rurimi, icya mbere ni ugusoma Bibiliya ijambo ry’Imana, icya kabiri ni ukwizera ikintu cyose cyiza ubona. Burya hari n’abantu benshi hanze aha batarakizwa kuko Imana idusaba ko tuyizera bazasuzuma uru rurimi mu byanditswe byera mu Ijambo ry’Imana. Bazarusuzumira mu kwizera.
Muhire avuga ko ubutumwa bwiza Imana yatanze butagenewe abanyamadini n’aboroheje gusa, ngo n’abayobozi burabareba.
Ati “Nabo bagomba kwizera ubutumwa bwiza ntabwo ari ubw’abanyamadini n’abantu bo hasi bose. N’abanyapolitiki n’abaminisitiri n’abategetsi b’Isi yose bagomba gukizwa kuko na bo Imana irabashaka mu bwami bwayo.”
Umunyamakuru yasabye Apôtre Muhire James kuvuga amagambo make muri urwo rurimi , avuga ko umuntu atarukoresha uko yishakiye kandi ko rutiganwa icyiza ari uko umuntu arwiyuzurira rumujemo.
Uyu mugabo amaze imyaka 20 mu ivugabutumwa aho yaritangiriye muri Uganda afite imyaka 18. Arubatse afite umugore n’umwana. Ibyo agiye gusaba ari kubikora ku giti cye bitari mu izina ry’itorero abarizwamo yewe ngo nta n’ubwo arabiganira n’abo bakorana umurimo w’Imana.
",https://m.igihe.com/iyobokamana/article/apotre-muhire-arasaba-ko-ururimi-rw-umwuka-wera-rwemerwa-abanyarwanda,Gospel
Pastor Bugembe na Nkundabose wamamaye muri Alarm Ministries batumiwe mu giterane gikomeye ,"Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Umushumba Mukuru w’Amatorero ya Foursquare Gospel Church mu Rwanda, Bishop Dr. Masengo Fidèle, yatumiye abahanzi barimo Pastor Wilson Bugembe wo muri Uganda na Nkundabose Patrick wamamaye muri Alarm Ministries mu giterane gikomeye kizabera mu Mujyi wa Kigali.
Ni igiterane cyiswe ‘Youth Connection’ kizabera ku rusengero rushya rwa Foursquare Gospel Church ruherereye Kimironko mu Mujyi wa Kigali.
‘Youth Connection’ ni igiterane kigamije kwigisha urubyiruko no kuruhugura, kuruhuza rukina imikino itandukanye no gutaha urusengero rushya rw’iri torero riri mu akomeye mu Rwanda.
Wilson Mugwema ushinzwe Itumanaho muri Foursquare Gospel Church Kimironko yavuze ko batekereje guhuza urubyiruko kugira ngo barwigishe kwihangira imirimo no kurwanya ibiyobyabwenge.
Ati “Hazaba harimo ibikorwa bizahuza urubyiruko rutandukanye rwo muri za Kaminuza kugira ngo tugire urubyiruko rwinshi ruze tubaganirize ku bikorwa bitandukanye birimo kurwanya ibibyabwenge n’uko umuntu yakwihangira umurimo.”
Kizatangira ku wa 15 Werurwe 2020 kimare icyumweru cyose. Mbere y’uko gitangira hazaba igitaramo kinini kizatumirwamo amakorali akomeye mu Rwanda n’abandi bahanzi bataratangazwa.
Patrick Nkundabose wamamaye muri Alarm Ministries usanzwe aba muri Suède we yamaze kugera mu Rwanda yitabiriye iki giterane. Uyu muhanzi wamamaye atera indirimbo zitandukanye z’uyu muryango w’ivugabutumwa zirimo ‘Hariho Impamvu’ n’izindi yakoze nk’uwigenga.
Pastor Wilson Bugembe we ategerejwe gususurutsa igiterane ku wa Mbere no ku wa Kabiri tariki 16 na 17 Werurwe 2020.
Uyu muhanzi ukomoka muri Uganda yaherukaga mu Rwanda mu gitaramo cya Kingdom of God Ministries cyiswe ‘Victorious album launch’ cyabereye mu ihema rya Kigali Conference and Exhibition Village ahahoze hitwa Camp Kigali, ku wa 12 Gicurasi 2019.
Cyari cyatumiwemo abaramyi bakomeye mu Rwanda barimo Arsène Tuyi [wegukanye igihembo cy’umuhanzi mwiza ukizamuka muri Groove Awards Rwanda 2016], Bosco Nshuti [ufite igihembo cy’umuhanzi w’umwaka muri Groove Awards 2018]. Bafatanyije n’amatsinda yo kuramya no guhimbaza Imana ya Alarm Ministries na Healing Worship Team n’umuhanzikazi Liza Kamikazi wamamaye mu ndirimbo zisanzwe ariko akaza kwiyegurira Uwiteka.
",https://m.igihe.com/iyobokamana/ibiterane/article/pastor-bugembe-na-nkundabose-wamamaye-muri-alarm-ministries-batumiwe-mu,Gospel
Bwa mbere Itorero ‘Impact Centre Chrétien’ rigiye gukorera igiterane gikomeye mu Rwanda ,"Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Nyuma y’igihe gito Itorero Impact Centre Chrétien (ICC) rigeze mu Rwanda ryatangaje ko rigiye gukora igiterane kizahuriza hamwe abavugabutumwa batandukanye barimo n’abakomoka ku Mugabane w’i Burayi.
Iki giterane kizamara iminsi itatu, kizatangira ku wa 19 kigere ku wa 21 Werurwe 2020, kuri Kigali Convention Centre, aho kwinjira bizaba ari ubuntu.
Abazacyitabira bazasobanurirwa byimbitse ‘Ijambo rya Yesu Kirisitu’ ndetse n’akamaro k’umubiri wa Kirisitu by’umwihariko ku Rwanda.
Umuyobozi ushinzwe Itumanaho mu Itorero ICC, Karen Mambiki, yavuze ko nta muntu uwo ari we wese n’imyemerere ye uzahezwa mu giterane kizitabirwa n’abavugabutumwa bahagarariye iri torero mu bice bitandukanye by’Isi n’abo mu Rwanda.
Yagize ati ""Inyigisho zizahatangirwa zizafasha abantu kubohoka no kurushaho kumenya ‘Yesu Kirisitu.’’
Iri torero riyobowe na Pasiteri Yvan Castanou, na we uzaba ari i Kigali gusangiza ijambo ry’Imana abazitabira icyo giterane.
ICC imaze kugira amashami asaga 85 hirya no hino ku Isi by’umwihariko mu bihugu byose bivuga Ururimi rw’Igifaransa, Francophonie.
Inyigisho zizatangirwa muri iki giterane zizaba ziri mu rurimi rw’Igifaransa ariko zisemurwe mu Kinyarwanda. Abagiteguye bahamya ko kizaba ari n’umwanya mwiza wo gutangiza ku mugaragaro iri torero mu Rwanda.
Gahunda y’iki giterane iteganya ko ku wa Kane tariki ya 19 Werurwe no kuwa Gatanu tariki ya 20 Werurwe 2020, kizajya gitangira saa Kumi n’Ebyiri kugeza saa Tatu z’umugoroba. Ku wa Gatandatu tariki ya 21 Werurwe, igiterane kizatangira saa kumi kigeze saa Moya z’umugoroba.
Itorero rya Impact Centre Chrétien ryashinzwe mu 2002, rifite inkomoko i Paris mu Bufaransa, ari na ho hari icyicaro gikuru. Iri torero ryatangiye gukorera mu Rwanda mu mwaka ushize.
Buri cyumweru abayoboke baryo bakora amateraniro 106, agahuza abayoboke barenga 26 400.
Kubera inyigisho zifasha abatari bake zishingiye ku butumwa bw’Umwami Yesu Kirisitu, abayoboke ba Impact Centre Chrétien biyongera ku rugero rwa 27% buri mwaka.
",https://m.igihe.com/iyobokamana/ibiterane/article/bwa-mbere-itorero-impact-centre-chretien-rigiye-gukorera-igiterane-gikomeye-mu,Gospel
Kigali: Yibye igikoresho gitagatifu ‘Ostensoir’ muri Kiliziya azi ko ari zahabu,"Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Umusore utaramenyekana yinjiye muri Kiliziya yitiriwe Mutagatifu Visenti Pallotti i Gikondo mu mujyi wa Kigali, yiba igikoresho gitagatifu cyifashishwa mu kumurika ukarisitiya cyizwi nka ""Ostensoir"".
Mu gitondo cyo kuri uyu wa Gatatu tariki ya 26 Gashyantare 2020, nibwo uwo musore yahengereye umukirisitu wa nyuma wari muri iyi Paruwasi ya Gikondo asohotse, na we ahita yinjira yiba Ostensoir.
Padiri wa Paruwasi ya Gikondo, Rwasa Chrysante, yabwiye IGIHE ko uwo musore yibye iki gitereko cy’isakaramentu azi ko abonye zahabu.
Yagize ati “Umusore yaje ejo mu gitondo mbere ya misa aterura isakaramentu aragenda. Nta bantu bari barimo, yacunze uwa nyuma asohotse muri ako kanya aragenda arayitwara.”
Rwasa yavuze ko bahise bamenyesha inzego z’umutekano kandi ngo hari amakuru y’ibanze ashobora gutuma uwibye icyo gikoresho afatwa.
Yavuze ko abajura bakunze kwiba za Ostensoirs bakeka ko ari zahabu y’umwimerere, nyamara ziba zikozwe muri zahabu y’umwomekano.
Ostensoir yibwe ifite agaciro kari hagati y’ibihumbi 600 na miliyoni 1 y’amafaranga y’u Rwanda.
",https://m.igihe.com/iyobokamana/article/kigali-yibye-igikoresho-gitagatifu-ostensoir-muri-kiliziya-azi-ko-ari-zahabu,Gospel
Itorero Angilikani ry’ u Rwanda riri gushaka miliyoni 115 zo gushyigikira diyosezi nshya ya Karongi,"Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Itorero Angilikani ry’u Rwanda ryatangiye ubukangurambaga bwo gushaka amafaranga yo gushyigikira diyosezi nshya ya Karongi izatangira imirimo muri Gicurasi uyu mwaka.
Iri torero ryagaragaje ko rikeneye nibura miliyoni 115 Frw zo gushyigikira imirimo y’iyo diyosezi nshya mu gihe cy’imyaka itatu, kugira ngo nayo itangire kwibeshaho.
Kuri uyu wa Gatandatu, iryo torero ryatangije ubukangurambaga bwiswe ‘25 Km walking Challenge in Suppot of Karongi Missionary Diocese’ mu rugendo rw’ibirometero 25. Abarwitabiriye bagiye n’amaguru guhera i Nyanza mu Karere ka Kicukiro kugera i Nyamata mu karere ka Bugesera.
Intego y’urwo rugendo kwari ugukusanya ubushobozi bwo gushyigikira Diyosezi nshya ya Karongi izatangizwa tariki ya 31 Gicurasi uyu mwaka.
Ni urugendo rw’amasaha atanu rwatangijwe n’Umwepisikopi Mukuru w’itorero Angilikani ry’u Rwanda Dr.Laurent Mbanda , rukitabirwa n’abakristo b’itorero Angilikani.
Iri torero rigaragaza ko mu mwaka wa mbere wa Diyosezi ya Karongi hakenewe byibura 86,000,000 Frw. Buri Diyosezi ya Angilikani mu zisanzweho yiyemeje gutanga 3. 500.000 Frw.
Ayo mafaranga azafasha mu gushaka imodoka y’Umwepiskopi, Umushahara we, gukodesha inzu mu gihe Diyoseze itaragira inyubako zayo, ibikoresho by’ibanze byo mu biro, gufasha za paruwasi n’amakanisa, gusana no kubaka insengero zitujuje ibisabwa, kwigisha no guhugura abapasitoro.
Rev.Prof .Ndikumana Viateur, umwe mu bitabiriye urugendo rwo gushakira amikoro Diyosezi ya Karongi yagize ati "" Uru rugendo rwatunejeje, ni urugendo rw’amateka rugaragaza ubumwe mu gukora umurimo w’Imana. Biratwereka ko tuzagera kure nidufashanya kandi tugatahiriza umugozi umwe mu kubaka ubwami bw’Imana.”
Rev.Rukundo Jean Pierre Methode watowe n’inama y’Abepisikopi kuzayobora Diyosezi nshya ya Karongi , yavuze ko Diyosezi ya Karongi niboneka izafasha gukomeza iyogezabutumwa rikagera kuri benshi.
Yagize ati “Iyo Diyosezi izunganira abandi bari basanzwe bakora muri kariya gace mu kwamamaza Inkuru nziza y’ Agakiza ka Yesu no kuzana Iterambere ryuzuye, dore ko kariya gace ka Nyamasheke, na Rutsiro turi mu duce tubarizwamo abaturage bakennye kurusha abandi mu Rwanda.”
Umwepisikopi Mukuru w’itorero Angilikani ry’u Rwanda Dr.Laurent Mbanda, yavuze ko bakeneye inkunga yo gushyigikira Diyosezi nshya ya Karongi, no gutegura umunsi nyirizina wo kuyitaha.
Yavuze ko kuri uyu wa Gatandatu hakusanyijwe miliyoni zirenga enye, bakaba bagiye no gukomereza mu zindi Diyosezi kugira ngo amafaranga akenewe aboneke.
Diyosezi nshya ya Karongi izaba ifite imbibi z’icyahoze ari perefegitura ya Kibuye, ubu ikaba igizwe na Paruwase 9 zabarizwaga muri Diyosezi ya Kivu.
",https://m.igihe.com/iyobokamana/article/itorero-angilikani-ry-u-rwanda-riri-gushaka-miliyoni-115-zo-gushyigikira,Gospel
Patient Bizimana yatumiwe mu gitaramo gikomeye mu Buholandi ,"Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Umuhanzi umaze gushinga imizi mu ndirimbo zo kuramya no guhimbaza Imana, Patient Bizimana, yatumiwe mu gitaramo azahuriramo na Fortran Bigirimana mu Buholandi.
Iki gitaramo cyiswe “Thanksgiving Celebration Live Concert” giteganyijwe kubera Kerkplein1 mu Buholandi ku wa 4-5 Mata 2020. Cyateguwe na Family Fellowship Ministries.
Patient Bizimana azagihuriramo n’umuramyi Fortran Bigirimana ukomoka mu Burundi, akaba afite ibingano binyura benshi mu bakunda umuziki uhimbaza Imana.
Bigirimana yakunzwe mu Rwanda binyuze mu ndirimbo zirimo “Ntaco Nzoba”, ‘‘Ni amahoro” n’izindi.
Amakuru agera kuri IGIHE ni uko Patient Bizimana azahaguruka mu Rwanda mu mpera za Werurwe yerekeza mu Buholandi.
Agiye gusubira gutaramira i Burayi nyuma y’amezi asaga abiri ahavuye. Ubwo aherukayo mu mwaka ushize, urugendo rwe yarusoje mu gitaramo yahuriyemo na Gentil Misigaro cyabereye mu Mujyi wa Bruxelles mu Bubiligi ku wa 31 Ukuboza 2019.
Uyu muramyi yabwiye IGIHE ko yiteguye neza kuzataramana n’abakunzi b’ibihangano bye ku Mugabane w’u Burayi.
Yagize ati “Ni ubwa mbere nzaba ndirimbye muri iki gihugu; ikindi kandi guhurirayo na Fortrand uzaba uvuye mu Bufaransa nabyo bizatuma igitaramo kirushaho kuba cyiza.”
Bizimana Patient yizeye ko igitaramo kizaba cyiza cyane ko amaze kumenyera ikirere cyaho n’uburyo abatuye muri ibi bihugu baba bafite inyota yo kuramya Imana.
Uyu muhanzi usengera muri Evangelical Restoration Church yakoreye ibitaramo mu bihugu hafi ya byose bya Afurika y’Uburasirazuba, yaririmbiye mu Burayi n’ahandi henshi. Ni we muhanzi rukumbi mu bakora umuziki uhimbaza Imana mu Rwanda umaze gukora ibitaramo bikomeye ndetse bikagaragaramo abahanzi bubatse izina.
Ategura ibitaramo ngarukamwaka bya ‘East Celebration’ byitabirwa n’ibihumbi by’abakunda umuziki we. Mu 2016 yatumiye Solly Mahlangu, umunyempano ukomeye wo muri Afurika y’Epfo, Umunya-Nigeria Osinachi Joseph [Sinach] (2018) na Alka Mbumba wiyita ’Umusazi wa Yesu’ (2019) n’abandi.
Umuziki yawutangiye akiri muto, agitangira kwiyumvamo impano yatangiye kwihatira kwiga gucuranga piano mu rusengero hanyuma bigeze mu 2007 asohora indirimbo ye bwite yitwa ‘Andyohera’ ari nabwo benshi batangiye kumubwira ko afite ijwi ryiza. Yakunzwe bihambaye mu ndirimbo nka ‘Iyo neza’, ‘Amagambo yanjye’, ‘Menye neza’, ‘Andyohera’ n’izindi.
 	Reba indirimbo “Ijambo rya nyuma” ya Patient Bizimana
",https://m.igihe.com/iyobokamana/ibiterane/article/patient-bizimana-yatumiwe-mu-gitaramo-gikomeye-mu-buholandi,Gospel
Itorero Angilikani mu Rwanda ryemeje ishyirwaho rya Diyoseze nshya n’Umwepisikopi wayo wa mbere,"Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Itorero Angilikani mu Rwanda ryatangaje ko ryungutse Diyoseze nshya ya Karongi, izatahwa ku wa 31 Gicurasi 2020 ari nabwo hazimikwa Umwepisikopi wayo wa mbere, Rev. Jean Pierre Methode Rukundo.
Byemejwe n’inama y’Inama y’Abepisikopi (House of Bishops ) yateraniye mu Karere ka Musanze muri Diyoseze ya Shyira ku wa Gatanu tariki 15 Gashyantare 2020.
Itangazo ryashyizweho umukono n’Umwepisikopi Mukuru w’Itorero Angilikani mu Rwanda, Dr.Laurent Mbanda ryerekana ko byo iyo nama yemeje harimo gushyiraho Diyoseze ya Karongi izaba igizwe n’iyahoze ari Intara ya Kibuye.
Iyo nama yanatoye uzaba Umwepisikopi wa mbere w’iyo Diyoseze nshya Rev. Jean Pierre Methode Rukundo uzimikwa ubwo izaba itahwa ku mugaragaro ku itariki ya 31 Gicurasi 2020.
Itorero rya Angilikani rifite abayoboke barenga miliyoni imwe kuva ritangiye mu Rwanda mu 1992 ryari rigizwe na Diyosezi 11, ubu zikaba zibaye 12.
Rev. Jean Pierre Methode Rukundo afite impamyabumenyi ihanitse muri Tewologiya n’Iterambere (Theology and Development) yayikuye i Nairobi muri Kenya.
Yakoze imirimo itandukanye harimo kuba Pasitoro muri za Paruwasi, kuyobora ishami ry’iterambere muri Diyosezi ya Shyogwe. Ubu ni Umunyamabanga Mukuru w’Itorero Anglikani ry’u Rwanda.
Kubera ubuzima bubi yakuriyemo nyuma y’uko ababyeyi be batandukanye afite imyaka ine bigatuma amara umwaka mu buzima bwo ku muhanda ariko akaza kugira amahirwe ya kabiri yamufashije kwiga, Rev. Jean Pierre Methode Rukundo yashinze umuryango yise amahirwe ya kabiri “Second Chance Rukundo Ministry” ufasha abagize ibibazo bitandukanye kongera kugaruka mu buzima.
",https://m.igihe.com/iyobokamana/amadini/article/itorero-angilikani-mu-rwanda-ryemeje-ishyirwaho-rya-diyoseze-nshya-n,Gospel
James na Daniella bahurije couple z’abaramyi mu gitaramo cy’amateka gitegerejwe i Kigali,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Aba bombi iyo bavuga amateka yabo bavuga ko batangiye baririmbana ariko mu 2019 bakaza gufata umwanzuro wo gutangira kuririmba nyuma y’uko baririmbiraga mu rugo bakumva ni byiza cyane.
James ati “Twararirimbaga tutarabana ubundi tugahurira mu matsinda atandukanye. Tumaze kubana dutangira kujya turirimbana ariko bitari mu buryo bweruye. Uyu mwaka nibwo nk’itsinda ryacu nibwo twagiye muri studio dukora indirimbo ya mbere twise ‘Mpa Amavuta’.”
Daniella avuga ko urukundo rwabo rwatangiye gututumba mu 2008 cyangwa 2009, mu 2012 bajya kwiga muri Uganda, umugabo yiga iby’Ububanyi n’Amahanga mu gihe umugore icyo gihe yigaga Ibaruramari.
Ati “Twamenyanye kera kuko twari abaturanyi Kimironko nyuma tugiye kwiga muri Uganda nibwo twaje kubana. Mu 2008 cyangwa 2009 nibwo twamenyanye noneho mu 2012 tujya kwiga kaminuza, tuyirangiza mu 2015 aba ari nabwo tuba umuryango.”
Ubu bamaze gushyira hanze indirimbo zirimo ‘Mpa Amavuta’ bahereyeho imaze no kurebwa n’abasaga miliyoni ku rubuga rwa Youtube, “Nkoresha”, “Ububyutse” na “Narakijijwe”.
Kuba ari couple ikora umurimo w’Imana wo kuririmba, bavuga ko ari ikintu kibafasha kuko kuba bafite icyerekezo kimwe ari ikintu gihambaye ama-couple yose yakabaye yitaho cyane.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
 	Reba ‘Mpa Amavuta’ ya James&Daniella
",https://m.igihe.com/iyobokamana/ibiterane/article/james-na-daniella-bahurije-couple-z-abaramyi-mu-gitaramo-cy-amateka-gitegerejwe,Gospel
Papa Francis yanze icyifuzo cyo kuba abapadiri ku bagabo bafite abagore muri Amazon,"Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Papa Francis yanze kwemeza icyifuzo cyo kwemerera abagabo bafite abagore kuba abapadiri mu gace ka Amazon, mu rwego rwo guhangana n’ubuke bw’abapadiri.
Abasenyeri bo muri ako gace bari bashyigikiye uwo mwanzuro umwaka ushize, ariko byagombaga kwemezwa na Papa.
Ubusanzwe abapadiri ba Kiliziya Gatolika basabwa gukomeza kuba imanzi igihe cyose bahamagariwe uwo murimo.
Ubwo abagabo muri Amazon basabirwaga kwemererwa kuba abapadiri bafite abagore, byararwanyijwe cyane mu bice by’Uburayi na Amerika, bavuga ko byaba biganisha ku kwemerera abapadiri bose ku isi gushaka abagore ari umwe mu myihariko Kiliziya yari ifite.
Itangazo ryavuye i Vatikani rigira riti “Amazon yaduhaye umukoro, Papa arandika, agamije ko tuva mu kibazo gihari bya nyabyo aho kwinezeza mu bisubizo bitanga umuti w’ikibazo igice.”
Papa yavuze ko hakenewe abapadiri bumva neza ikibazo kiri muri Amazon n’umuco wo muri ako gace. Yasabye abashumba gusengera abantu ngo bagire umuhamagaro w’ubupadiri ku bwinshi.
Umwaka ushize abasenyeri 184 bahuriye i Vatikani biga ku hazaza ha Kiliziya mu gace ka Amazon. Hanaganiriwe niba abagabo bakuze n’abashatse abagore bakwemererwa kuba abapadiri.
Bivugwa ko nibura 85 % by’uduce two muri Amazon batabasha guhimbaza misa buri cyumweru kubera ko nta bapadiri bahagije bahari. Hari abavuga ko babona padiri rimwe mu mwaka.
",https://m.igihe.com/iyobokamana/article/papa-francis-yanze-icyifuzo-cyo-kuba-abapadiri-ku-bagabo-bafite-abagore-muri,Gospel
Pasiteri Antoine Rutayisire agiye kujya mu kiruhuko cy’izabukuru,"Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Umuyobozi wa Paruwasi ya Remera mu Itorero Angilikani, Rev Past Dr Antoine Rutayisire wamenyekanye mu nyigisho zitandukanye z’iyobokamana, yatangaje ko mu myaka itatu azajya mu kiruhuko cy’izabukuru nk’uko biteganywa mu mahame itororo Angilikani rigenderaho.
Itorero Angilikani riteganya ko Pasiteri cyangwa Musenyeri wujuje imyaka 65 ku munsi yizihirijeho isabukuru y’imyaka 65 ahita ajya mu kiruhuko cy’izabukuru.
Hashize iminsi ku mbuga nkoranyamabaga hacicikana amakuru y’uko Rev. Past. Dr. Antoine Rutayisire agiye kujya mu kirihuko cy’izabukuru ariko ugasanga abantu batabivugaho rumwe benshi bavuga ko agikenewe mu murimo w’Imana.
Mu kiganiro yagiranye na IGIHE, Rutayisire yavuze ko ayo makuru ari ukuri kandi ko agenda abyibutsa abantu iyo avuga ubutumwa mu materaniro atandukanye.
Ati “Ibyo ni ukuri nta kinyoma kirimo kubera ko twebwe buriya mu Itorero Angilikani iyo wujuje imyaka 65 ujya mu kiruhuko cy’izabukuru. Nta muntu wabimpimbiye ni njye wabivuze. Nkunze no kubivuga muri iyi minsi.”
Kugeza ubu Rev. Past. Dr. Antoine Rutayisire afite imyaka 62. Yavuze ko ku itariki 29 Gicurasi 2023 azaba asoje imirimo ahabwa n’itorero, gusa avuga ko atazahagarika ivugabutumwa.
Ati “Ku itariki 29 z’ukwezi kwa Gatanu nzabyuka ntakiri umukozi wa Diyoseze. Ntabwo nzaba nahagaritse ubutumwa ariko nzaba nahagaritse kuyobora Paruwasi n’indi mirimo yose.”
Uyu mugabo wize imiyoborere avuga ko iyo umuntu asigaje imyaka itanu ngo ajye mu kiruhuko cy’iza bukuru aba agomba gutegura ubuzima bwe buri imbere kandi ngo we yarabirangije.
Yavuze ko iyo ari kwigisha ijambo ry’Imana bimunezeza ariko ko hari n’undi munezero yumva ategereje kandi ngo ntibizamubuza gutanga umusanzu mu itorero atari mu buyobozi.
Ati ""Mfite undi munezero numva ntegereje imbere Imana nintiza ubuzima burenga imyaka 65. Namaze gukora gahunda y’akazi k’ubuzima bwanjye, uko nzasaza ntabwo nzasaza nsaziye mu biro, ntabwo mbyifuza.”
Akomoza ku byo azibandaho mu kiruhuko cy’izabukuru, yavuze ko azakomeza kwandika ibitabo akarushaho no kwishimana n’umuryango we cyane abuzukuru be.
Ati “Maze kugira abuzukuru, byanezeza nicaye hamwe nkajya njyana abuzukuru ku ishuri ba nyina na ba se bagiye mu kazi nkajya kubabafatira bakaza nkabagaburira nkicarana nabo nkasekana nabo nkagira igihe cyo kunezerwa.”
Rev. Past. Dr. Antoine Rutayisire yatangiye ivugabutumwa 1983 akimara gukizwa. Mu 1990 yaretse akazi ko kuba mwalimu igihe cye agiharira kwigisha ijambo ry’Imana. Icyo gihe yahise ajya kuyobora Umuryango w’ivugabutumwa rishingiye kuri Bibiliya w’abanyeshuri ba Kaminuza, akaba ariwe wabaye Umunyamabanga mukuru wawo wa mbere kugeza mu 1994.
Nyuma Jenoside yakorewe Abatutsi, yayoboye umuryango w’ivugabutumwa wa AEE. Mu 2008 ayobora paruwasi ya Saint Etienne mu Biryogo ahava ajya kuyobora Paruwasi ya Remera arimo kugeza ubu.
",https://m.igihe.com/iyobokamana/article/pasiteri-antoine-rutayisire-agiye-kujya-mu-kiruhuko-cy-izabukuru,Gospel
Korali Iriba y’i Huye igiye kwizihiza isabukuru y’imyaka 25 imaze mu ivugabutumwa,"Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Korali Iriba ikorera umurimo w’ivugabutumwa ry’indirimbo muri ADEPR Paruwasi ya Taba mu Karere ka Huye mu Ntara y’Amajyepfo, yinjiye mu bikorwa by’urukundo bigamije gufasha abatishoboye mu myiteguro yo kwizihiza isabukuru y’imyaka 25 imaze.
Iyi korali yashinzwe ku wa 15 Gashyantare 1995, yatangijwe n’abantu 18. Izina ryayo ryamenyekanye cyane mu ndirimbo zirimo ‘‘Nta kibasha’’, ‘‘Witinya’’, ‘‘Turiho ku bw’ubuntu’’, ‘‘Urakomeye’’ na ‘‘Icyampa’’.
Mu kwizihiza isabukuru y’imyaka 25 imaze ishinzwe, Korali Iriba yatangije ibikorwa byagutse byiswe “IribaWeek” bibanziriza ibyo birori biteganyijwe ku wa 16 Gashyantare 2020.
Korali Iriba yinjiye mu cyumweru cy’ibikorwa bibimburira isabukuru y’imyaka 25 biteganyijwe ku 3-9 Gashyantare 2020. Ni icyumweru cyateguwemo ibikorwa byo kubakira ubwiherero imiryango itanu itishoboye n’ibindi bikorwa by’urukundo.
Abajijwe impamvu bahisemo kubakira abatishoboye, Umuyobozi wa Korali Iriba, Mukasine Jeanne D’arc, yavuze ko bifuje kuvuga ubutumwa mu bikorwa.
Yagize ati “Twahisemo noneho kuvuga ubutumwa mu bikorwa kuko binazamura imibereho y’abantu, iki gikorwa kizakomeza n’ibindi twateguye.’’
Biteganyijwe ko ku wa 15 Gashyantare, Korali Iriba izagira umwiherero wo gushima Imana, naho ku wa 16 Gashyantare 2020 kuva saa Munani, ikore igitaramo cy’amashimwe akubiye muri Zaburi ya 107, kizabera ku rusengero rwa ADEPR Taba mu Karere ka Huye.
Abazacyitabira bazataramirwa na Korali Iriba ifatanyije na Korali Itabaza. Umuvugabutumwa uzakibwirizamo ni Umuvugizi wa ADEPR, Karuranga Ephrem.
Mu myaka 25, Korali Iriba ishima buri wese wagize uruhare mu kugira ngo umurimo ukomeze gutera imbere.
Korali Iriba igizwe n’abarenga 130 bari mu byiciro bitandukanye biganjemo abatuye mu duce two mu Mujyi wa Huye turimo Matyazo no ku Itaba n’abakorera mu bindi bice by’igihugu.
Mu myaka 25 imaze mu ivugabutumwa, Korali Iriba yashyize hanze album enye z’amajwi n’eshatu z’amashusho.
",https://m.igihe.com/iyobokamana/ibiterane/article/korali-iriba-y-i-huye-igiye-kwizihiza-isabukuru-y-imyaka-25-imaze-mu,Gospel
Tanzania: Abantu 20 baguye mu mubyigano wabereye mu rusengero ,"Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nibura abantu 20 bo muri Tanzania nibo baguye muvundo wabereye mu giterane ku mu Majyaruguru y’icyo gihugu, nyuma y’uko uwabwirizaga asutse hasi amavuta yise ko yera, abantu bakabyiganira kuyakoramo bizeye gukira indwara zitandukanye.
Nyuma y’igiterane cyabaye kuri iki Cyumweru, Umuyobozi w’umujyi wa Moshi uherereye mu Majyaruguru ya Tanzania ibyo byabereyemo, Kippi Warioba, yavuze ko atewe impungenge n’uko umubare w’abapfuye ushobora gukomeza kwiyongera biturutse kuri uwo mubyigano.
Ati “Kugeza ubu abantu 20 bapfuye ariko imibare ishobora kwiyongera kuko hari abakomeretse.” Abakomeretse habarurwa 16.
Ibyo byago byabaye ubwo abantu benshi bari bitabiriye igiterane cyayobowe n’umupasiteri ukunzwe cyane muri icyo gihugu, Boniface Mwamposa, uyoboye itorero Arise and Shine Ministry ryo muri Tanzania.
Jennifer Temu wari muri ayo materaniro yabwiye Ibiro Ntaramakuru by’Abafaransa, AFP, ko ikibazo cyaje kuvuka ubwo Mwamposa wiyita intumwa y’Imana, ""Apôtre"", yasukaga ibyo yise amavuta yera hasi abantu bakabyiganira kuyakoramo.
Mwamposa yahise ahunga. Umuyobozi wa Polisi muri icyo gihugu Simon Sirro wemeje ko hapfuye abantu 20 mu kiganiro kuri Televisiyo y’igihugu muri Tanzania, TBC1, yasabye Mwamposa kwishyikiriza Polisi kuko ari umuntu uzwi, ntaho yacikira.
Yavuze ko Polisi igiye kureba uburyo amadini n’amatorero ategura amateraniro arimo abantu benshi.
Perezida John Magufuli na we yavuze ko ababajwe n’abantu 20 baguye i Moshi ndetse n’abandi 20 bahitanywe n’imyuzure mu Majyepfo ya Tanzania, mu Karere ka Lindi mu cyumweru gishize.
",https://m.igihe.com/iyobokamana/amadini/article/tanzania-abantu-20-baguye-mu-mubyigano-wabereye-mu-rusengero,Gospel
"Gatsibo: Umupasiteri n’Umubwiriza barwaniye mu materaniro, harakekwa ko bapfuye amaturo","Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Pasiteri Ignace Mbaraga, n’Umubwiriza witwa Sayinzoga Alex bakunze kwita Said, bo mu itorero Inkuru Nziza, barwaniye mu materaniro ku cyumweru tariki 26 Mutarama 2020.
Amakuru agera kuri IGIHE aravuga ko abo bagabo barwaniye imbere y’abayoboke b’ishami ry’Itorero Inkuru Nziza, riherereye mu Murenge wa Ngarama mu Karere ka Gatsibo.
Abakristu bahise batabaza inzego z’umutekano, ubu abo bagabo bombi bacumbikiwe kuri Sitasiyo y’Urwego rw’Ubugenzacyaha ya Ngarama.
Umunyamabanga Nshingwabikorwa w’Umurenge wa Ngarama Rugaravu Jean Claude yabwiye IGIHE ko basanze bapfa amakimbirane bari bafitanye ashingiye ku kutubahana nubwo hari amakuru avuga ko baba bapfuye amaturo.
Ati “Barwanye bari bafitanye amatiku mu Itorero ryabo yo gusuzugurana, ejo rero barashwanye barwanira mu rusengero bari mu materaniro.”
Yavuze ko abakristu bahise babatabaza nk’inzego z’ibanze bafatanyije n’iz’umutekano basanga koko bari gushwana.
Ati “Twahise tuhagera abakristu badutabaje, dusanga barimo bashwana birumvikana bagombaga guhita bafatwa bagafungwa kuko bari bateje amakimbirane mu bakristu.”
Rugaravu yabwiye IGIHE ko iryo shami ry’itorero Inkuru Nziza bari baranarifungiye urusengero rikoreramo kubera rutujuje ibyangombwa, nyuma riza gukomeza amateraniro rwihishwa.
Ati “Ni itorero ubona ritanashinga twari twaranarifunze nyuma biza kugaragara ko baje kugenda bagasubiramo bataratubwira ariko ntabwo bapfa amaturo kuko si itorero rifatika. Barafunzwe bari muri RIB Ngarama.”
Rugaravu asaba abaturage kwirinda amakimbirane ariko na none afatiye kuri iryo torero asaba abakristu gusengera mu nsengero zujuje ibyangombwa.
Si ubwa mbere humvikana imirwano mu bayoboke b’itorero ry’Inkuru Nziza kuko nko mu 2017 abayobozi baryo bo mu Karere ka Ngoma ahitwa ku Cyasemakamba bafatanye mu mashati barwanira imbere y’imbaga y’abayoboke yari yagiye kumva ijambo ry’Imana bapfa amaturo no kuba bamwe barimuwe bakanga kujya aho bimuriwe bitwaje ko nta maturo atubutse ahaboneka.
Icyo gihe bamwe baranakomeretse kuko byageze n’aho bakristu bajya muri iyo mirwano yashyamiranyije abari bahasanzwe n’abari bahimuriwe.
Amakimbirane mu matorero akomeje kuvugwa no mu bindi bihugu. Mu minsi ishize mu mujyi wa Mombasa, muri Kenya, Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
",https://m.igihe.com/iyobokamana/amadini/article/gatsibo-umupasiteri-n-umubwiriza-barwaniye-mu-materaniro-harakekwa-ko-bapfuye,Gospel
Uko Kiliziya Gatolika yeguriwe ahahoze gereza ya 1930 ngo hubakwe katederali y’abantu 5000,"Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Arkidiyosezi ya Kigali yeguriwe ubutaka bungana na hegitari 5.5 z’ahahoze gereza ya Nyarugenge izwi nka 1930, ngo ihubake katederali igezweho.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto ku buryo ibikorwa binini bitabasha kuhabera.
Umwaka ushize ubwo Musenyeri wa Arkidiyosezi ya Kigali, Antoine Kambanda, yimikwaga, ibirori byabereye muri Stade Amahoro i Remera.
Icyo gihe kandi yagaragarije abanya-Kigali, icyifuzo cyo kubaka ingoro y’Imana, Katederali y’umujyi kandi ihesha Imana icyubahiro.
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu kiganiro Musenyeri Kambanda yagiranye na TVR, yashimiye Umukuru w’Igihugu ko imvugo ye ari yo ngiro, kubera ko ubu yabafashije bagahabwa ikibanza.
Ati “Nyuma y’aho twagiye dusaba tureba n’ubuyobozi bw’umujyi, n’ubwa Minisiteri y’ubutegetsi bw’igihugu idushinzwe, tugenda tureba ahashoboka mu mujyi atari kure y’umujyi, ariko kandi hanatunganye, habereye, hanashoboka”.
Mgr Kambanda avuga ko byahuriranye n’uko ahahoze gereza ya 1930 hari ikibanza kandi ubuyobozi bw’umujyi bwifuza ko hakorerwa ikindi kintu.
Ati “Muri ibyo bintu rero byari byifujwe natwe twashyizemo igitekerezo cya katederali. Nyakubahwa Perezida wa Repubulika yarabyumvise kandi igitekerezo aragishyigikira tukaba tumushimira ko bahaduhaye ngo habe hakubakwa kiliziya ibereye umujyi”.
Mgr Kambanda avuga ko ubu harimo gukorwa igishushanyo kigendanye n’icyerekezo 2050 u Rwanda rufite.
Ati “Turateganya kiliziya yajyamo abantu 5000, ariko ikagira n’umwanya imbere ya kiliziya, iyo habaye nk’iminsi mikuru katederali igira umwanya imbere yayo aho abantu bashobora guteranira bageze nko ku 10 000 no kugeza kuri 20 000”.
Mgr Kambanda avuga ko hataramenyekana agaciro kubaka iyi katederali izatwara.
Ubuyobozi bw’Umujyi wa Kigali buherutse gutangaza ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Bwavuze kandi ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Mgr Kambanda yemeje ko ibyo bumvikanyeho n’umujyi ari ugukora inyigo y’uburyo amateka ya gereza yajya agaragara no mu kuhasura abantu bakamenya amateka yahabaye n’uko hahindutse ahantu h’umugisha.
Avuga ko kuba ahari gereza hagiye kujya Kiliziya ‘nk’abakristu tubibonamo ubutumwa bukomeye, ni ukuvuga ngo ahari ahantu ho gucibwa n’urupfu, ubungubu hagiye kuba ahantu h’umukiro n’ubuzima’.
Mgr Kambanda avuga ko ahubatse katederali ya St Michel hataratekerezwa ikizahakorerwa kuko ari ibintu byo kwigwahoku bufatanye n’ubuyobozi. Yahakanye kandi ko aho bahawe ari ingurane ya St Michel.
",https://m.igihe.com/iyobokamana/article/uko-kiliziya-gatolika-yeguriwe-ahahoze-gereza-ya-1930-ngo-hubakwe-katederali-y,Gospel
Ese gusenga uhumirije hari icyo byongera ku Isengesho ?,"Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
Kimwe mu biranga abayoboke bo mu madini atandukanye yo hirya no hino ku Isi cyane cyane aya gikirisitu igihe bagiye gusenga, ni ugufunga amaso n’ubwo baba batazi impamvu babikora.
N’ubwo gufunga amaso igihe umuntu ari gusenga byabaye nk’ihame mu madini atandukanye, nta byahumetswe byera na bimwe bigaragaza ko ari ngombwa kubikora igihe ugiye gusenga, bitandukanye n’ibindi Bibiliya yagiye itegeka nko kujya ahantu hatuje.
Umuyobozi wa Zion Temple mu ntara y’amajyepfo Pasiteri Eric Ruhagararabahunga avuga ko n’ubwo ntaho uyu muco wo gusenga umuntu ahumirije wanditse muri Bibiliya, ko ariko ufasha usenga kutarangara.
Ati “Ntaho twahita tubibona muri Bibiliya ako kanya ariko guhumiriza bigufasha kutarangara, usenze ureba hari igihe urangara, ikinyuraho cyose uba ukireba rero ntabwo uba witaye cyane kuri uriya muntu uri gusabana nawe, niyo mpamvu rero akenshi umuntu afunga amaso, n’ubwo ntaho Bibiliya ivuga ngo muzasenge mufunze amaso”.
Past. Ruhagararabahunga yongeyeho ko iyo usenze uhumirije Imana ibona ko ibyo uvuga bikuvuye ku mutima “Urumva ko iyo usenze uhumirije icya mbere nturangara ikindi n’uriya uri kuramya biratuma abona ko ukomeje mu byo ukora, bituma Imana ibona ko uyihanze amaso”.
N’ubwo gusenga bifasha usenga kutarangara, Pasiteri Ruhagararabahunga, avuga ko umuntu usenga areba kandi akabikora neza nta kosa aba akoze.
Umutoni Sandrine, Umukirisitu usengera muri Kiliziya Gatolika avuga ko kuri we gusenga ahumirije bigira icyo byongera ku isengesho.
Ati “Iyo mumpirije mba numva niyumva mu isengesho, nkumva ibyo ndi kuvuga bimvuye ku mutima, ariko iyo uri kureba hari ibintu byinshi bikurangaza ni yo waba uri ahantu hatari kunyura abantu”.
N’ubwo abakirisitu bavuga ko uyu muco wo guhumiriza ubafasha kutarangara, ku rundi ruhande abahanga mu mateka bo bavuga ko umuco wo gusenga umuntu ahumirije ukomoka mu bihe by’abami, aho umuntu atashoboraga kujya imbere y’umwami cyangwa undi muyobozi ngo amuhange amaso.
Kureba umuyobozi cyangwa umwami byafatwagwa nk’ikinyabupfura gike, ni yo mpamvu uwabajyaga imbere yafungaga amaso cyangwa akareba hasi.
Ibi byaje gukomeza no mu muco w’amadini, gufunga amaso mu gihe uri gusenga biba ikimenyetso cyo kwiyoroshya no kubaha uwo uri kubwira.
",https://m.igihe.com/iyobokamana/article/ese-gusega-uhumirije-hari-icyo-byongera-ku-isengesho,Gospel
Kiliziya Gatolika igiye kubaka Katederali nshya ya Kigali ahahoze gereza ya 1930,"Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Kiliziya Gatolika igiye kubaka Katederali igezweho ya Arkidiyosezi ya Kigali ahahoze gereza ya Nyarugenge benshi bazi nka 1930, ni nyuma y’igihe kirekire hibazwa ikizakorerwa ku butaka bwahozeho iyi gereza yimuriwe i Mageragere mu 2018.
Ubusanzwe Katederali ya Kigali iherereye mu Kiyovu mu Karere ka Nyarugenge ahari Paruwasi ya St Michel, aho ari nto kandi ikaba ishaje.
Umuyobozi w’ishami ry’imiturire n’imitunganyirize y’Umujyi wa Kigali, Eng Mugisha Fred, avuga ko ubutaka bw’ahahoze gereza bungana hegitari 5.5, Kiliziya Gatolika yamaze kwemererwa gukora igenamigambi y’uko yabukoresha nubwo ari igitekerezo kikiri mu ntangiriro.
Ati “Hari igitekerezo cyo kwegurira ubutaka Kiliziya Gatolika yerekanye ubushake bwo kubwubakamo katederali. Barimo gukora ku mushinga ugaragaza ubwoko bw’inyubako bifuza kuhashyira hanyuma tububegurire”.
Mugisha avuga ko mu rwego rwo gusigasira ibimenyetso by’amateka by’inyubako, Kiliziya yasabwe gutanga igishushanyo cyerekana uburyo bateganya kubungabunga inyubako zishaje zihari.
Akomeza avuga ko icyo Umujyi wa Kigali ushaka ari ukubungabunga ibimenyetso by’amateka ku buryo byaba n’ibisurwa n’abakerarugendo. Uyu akaba ari umurongo w’ibanze wahawe kiliziya.
Mugisha avuga ko mu mpera za Gashyantare, igishushanyo kizaba cyarangiye, kikazaba cyerekana imiterere ya katederali, ubushobozi bwayo n’ibindi, ku buryo imirimo yo kubaka izaba yarangiye mu mpera za 2021.
Mu birori byo kwakira Musenyeri Antoine Kambanda nka Arikiyepisikopi wa Kigali asimbuye Musenyeri Thaddée Ntihinyurwa wagiye mu kiruhuko cy’izabukuru, yagaragaje inyota nyinshi yo kubaka katederali.
Icyo gihe yagize ati “Bakirisitu b’uyu mujyi, icyifuzo ni uko twazubaka ingoro y’Imana, Katederali y’uyu mujyi kandi ihesha Imana icyubahiro.”
Perezida Kagame na we witabiriye ibyo birori yemeye inkunga mu kubaka iyo katederali, yongeraho ko bishobotse yanubakwa ahantu hashya.
Ati “Tuzafatanya kuyubaka, twubake katederali nziza kandi icyo gihe nibikunda twanayubaka ahandi hashya, ariko bizava mu bushake bwa Kiliziya cyangwa mu bwumvikane tuzaba twagize mu gutera inkunga tugere kuri icyo cyifuzo kandi bidatinze.”
Mu gitambo cya Misa ya Noheli iheruka, Musenyeri wa Arkidiyosezi ya Kigali, Antoine Kambanda, yakomoje kuri iyi katederali avuga ko umushinga wo kuyubaka urimo kugenda neza.
",https://m.igihe.com/iyobokamana/article/kiliziya-gatolika-igiye-kubaka-katederali-nshya-ya-kigali-ahahoze-gereza-ya,Gospel
Korali Shalom y’i Nyarugenge yasohoye indirimbo ibimburira iziri kuri album yayo nshya,"Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Korali Shalom ikorera umurimo w’ivugabutumwa ry’indirimbo muri ADEPR Nyarugenge yasohoye indirimbo ya mbere izagaragara kuri album nshya iteganya kumurika mu 2020.
Iyi ndirimbo yiswe “Wampaye amahoro’’ yubakiye ku buhamya bw’abantu Imana yatuye imitwaro yari ibaremereye ikabaha amahoro yo mu mutima, bakaba basigaye bagenda bemye.
Korali Shalom imaze kugwiza igikundiro mu ruhando rw’abakunzi b’umuziki uhimbaza Imana iri mu zigezweho muri ADEPR.
Urukundo igirirwa rwazamuwe n’indirimbo zifitemo ubutumwa bwururutsa imitima y’abababaye zirimo “Nzirata’’, “Abami n’abategetsi’’, “Nzamamaza”, ‘‘Nyabihanga’’ n’izindi.
‘Wampaye amahoro’ ni indirimbo ya mbere igiye hanze yatanzwe nk’impano ku bakunzi b’ibihangano bihimbaza Imana mu mwaka wa 2020.
Visi Perezida wa Korali Shalom, Ngamijimana Charles, yabwiye IGIHE ko iyi ndirimbo itangiza umushinga wa album nshya iri gutegurwa.
Yagize ati “Indirimbo yitwa ‘Wampaye amahoro’ ni yo twatangiranye umwaka wa 2020, ibimburiye izindi ziri kuri album y’amajwi y’indirimbo umunani izajya hanze mu 2020.’’
Ubutumwa buri muri iki gihangano cy’iminota ine n’amasegonda 52 buganisha ku ‘mahoro atangwa n’Uwiteka ku wamwisunze arushye.’
Ngamijimana yavuze ko uyu mwaka bazakomeza kwegera abakunzi b’ibihangano byabo no kubategurira ibikorwa byagutse cyane ko mu 2019, Korali Shalom yibanze cyane mu ngendo z’ivugabutumwa.
Ati “Ntitwagiye kure y’abakunzi bacu. Uyu mwaka dufitemo igitaramo cyagutse turi gutegura. Umwaka ushize twawuhariye ingendo, twagiye aho twatumiwe kuvuga ubutumwa.’’
Korali Shalom yakoreye ingendo mu bice bitandukanye by’igihugu birimo ibitaramo yakoreye mu turere twa Rubavu (Rubona), Rwamagana (Rwikubo), Musanze (Nyarubande), Huye (Matyazo) no mu Mujyi wa Kigali aho yaririmbye mu Umucyo Live Concert yabereye muri Dove Hotel, Ibihamya Live concert yabereye muri ADEPR Gatenga, mu Bibare i Remera no kuri Maison des Jeunes Kimisagara aho batangiye ubutumwa mu gikorwa cyo kurwanya ibiyobyabwenge.
Umwaka wa 2019 wayibereye mwiza kuko yanakoze ibitaramo mu yandi madini arimo irya Methodiste Libre n’iry’Abangilikani mu Giporoso kwa Rev. Pasiteri Rutayisire Antoine. Yanaremeye abatishoboye aho yakoreye umuganda rusange mu Karere ka Nyabihu.
Korali Shalom imaze imyaka 34 itangijwe ni ubuheta mu makorali y’i Nyarugenge nyuma ya Hoziana yayitanze mu ivugabutumwa ry’indirimbo.
Yashinzwe mu 1986 ari korali y’abana bato, yitwaga “Umunezero”. Icyo gihe muri ADEPR Nyarugenge hari korali nkuru imwe ariyo Hoziyana. Mu 1990 yemerewe kwitwa izina, ifata “Shalom” rimaze gushinga imizi. Iyi korali imaze gukora album enye z’amajwi n’ebyiri z’amashusho.
Iya kabiri iriho indirimbo umunani izamurikwa mu 2020. Amashusho yayo yafatiwe mu gitaramo gikomeye cya Korali Shalom cyiswe ‘‘Imbere ni heza’’ cyabereye muri Kigali Convention Centre mu 2018.
Korali Shalom igizwe n’abaririmbyi 105 hatabariwemo ababa hanze y’u Rwanda.
 	Umva hano indirimbo ya Korali Shalom
",https://m.igihe.com/iyobokamana/article/korali-shalom-y-i-nyarugenge-yasohoye-indirimbo-ibimburira-iziri-kuri-album,Gospel
I Kibeho ku butaka butagatifu hagiye kubakwa Bazilika,"Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Kiliziya Gatolika ku bufatanye n’Akarere ka Nyaruguru igiye gutangira imirimo yo kubaka Bazilika mu gace kabereyemo amabonekerwa ka Kibeho.
Nyuma y’aho Igishushanyo mbonera cyerekana imiterere y’iyi Basilika kigiriye hanze, kuwa 9 Mutarama Ubuyobozi bw’Akarere ka Nyaruguru n’ubwa Kiliziya Gatolika bwahuye n’abazayubaka kugira ngo harebwe uburyo imirimo yo kuyubaka izashyirwa mu bikorwa.
Umuyobozi w’Akarere ka Nyaruguru Habitegeko François yavuze ko imirimo y’ibanze yo kubaka iyi Bazilika igeze kure ndetse ko mu 2021 izaba yuzuye.
Yagize ati “Izuzura mu Ugushyingo 2021. Imirimo y’ibanze irimo iy’inyigo no gushyiraho ikigega kigamije gukusanya inkunga yararangiye”.
Iyi Bazilika izaba yubatse ku butaka butagatifu bw’i Kibeho busanzwe bugendererwa n’Abakirisitu batari bake kubera amabonekerwa yahabereye mu myaka ya 1980.
Kuri ubu inzego zose bireba zarangije gusuzuma ibikenewe, bikaba biteganyijwe ko imirimo yo kubaka iyi Bazilika izatwara amafaranga y’u Rwanda agera kuri miliyari 70.
Binyuze kuri Twitter, ubuyobozi bw’Akarere ka Nyaruguru bwasabye abikorera gushora imari muri Nyaruguru, cyane cyane mu bijyanye n’ibikorwa remezo by’ubukerarugendo n’amahoteli.
Ubuyobozi bw’Akarere ka Nyaruguru buvuga ko kandi iyi Bazilika izaba ifite ibindi bikorwa remezo birimo inzu z’amacumbi zishobora basanzwe bagenderera aka karere buri mwaka mu ngendo z’iyobokamana, by’umwihariko abaza ku munsi wizihizwaho kujya mu ijuru kwa Bikira Mariya.
Tariki 28 Ugushyingo 1981, ni bwo Bikira Mariya yabonekeye umukobwa wa mbere witwa Mumureke Alphonsine wigaga mu Rwunge rw’Amashuri rwa Mère du Verbe i Kibeho.
Nyuma y’umwaka umwe, yongeye kubonekera uwitwa Mukamazimpaka Anathalie, nyuma yongera kubonekera Mukangango Marie Claire na bo bigaga kuri iryo shuri. Bose yabahaga ubutumwa bagomba kugeza ku batuye Isi.
",https://m.igihe.com/iyobokamana/article/i-kibeho-ku-butaka-butagatifu-hagiye-kubakwa-bazilika,Gospel
Abayobozi bagera kuri 700 bitabiriye amasengesho yo gusengera igihugu (Amafoto),"Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Abayobozi muri Guverinoma, abikorera ku giti cyabo, abagize sosiyete sivile n’inshuti z’u Rwanda zavuye mu bihugu bigera ku 10, kuri iki Cyumweru bateraniye muri Kigali Convention Centre mu masengesho yo gusengera igihugu azwi nka National Prayer Breakfast.
Aya masengesho yitabiriwe n’abagera kuri 700, abaye mu gihe u Rwanda rusoje icyerekezo 2020 cy’iterambere, no gutangiza icyerekezo 2050.
Ategurwa n’Umuryango, Rwanda Leaders Fellowship, akaba afite insanganyamatsiko igira iti “Imiyoborere Izana Impinduka:Kwishimira aho tugeze-Dutegura ejo hahaza.”
Aya masengesho yatangijwe mu 1995 agamije gushyira hamwe abayobozi bakuru mu kwiyegereza Imana, bagasangira, hakabaho gusengera igihugu n’abayobozi bacyo ndetse bagasangira ijambo ry’Imana.
Ku nshuro ya mbere yabereye muri Hotel Hotel des Mille Collines tariki 1 Nzeri 1995, kuva icyo gihe iki gikorwa kitabirwa n’abayobozi batandukanye n’abandi.
Ay’uyu mwaka azaba ari ayo gushimira ibyo Imana yakoreye Igihugu ariko no gusengera abayobozi bacyo bagashyirwa mu maboko y’Imana.
Aya masengesho abaye ahurirana kandi n’igihe u Rwanda rurimo kwishimira ibyo rwagezeho mu cyerekezo 2020 rwari rwarihaye no gutangira icyerekezo 2020.
Hagendewe kuri iyi nsanganyamatsiko, aya masengesho afite intego yo kureba ibyakozwe no gushimira urugendo rwagenzwe, ariko no kureba aho baganisha igihugu.
Agamije kandi kugira umuco wo gushimira bitari gusa Imana ahubwo n’abo yakoresheje ngo babe bagejeje aho igihugu kiri uyu munsi, kwiga ibyakozwe n’indangagaciro z’Imana yashyize mu bantu, ibi bigafasha kubaha inzira nziza yo gukomeza imbere.
Mu masengesho y’umwaka ushize, Perezida Kagame yavuze ko bidakwiye ko umuyobozi abaho neza mu gihe abo areberera bafite ibibazo, ashimangira ko biteye isoni kumubona ashyiriye Imana abaturage yamuhaye kuyobora barwaye bwaki.
Yagize ati “Njye rwose mpora mfite impungenge ku kuzashorera abantu barwaye bwaki, bashonje, bameze nabi nkavuga nti ‘Mana ng’aba abantu bawe wanshinze’. Ntabwo umutima wanjye ujyanye na byo. Numva bidakwiye. Kugira ngo utazashorera abantu bameze batyo, ikintu cya mbere ni uko buri muyobozi bikwiye kumutera isoni. Mugomba kugira isoni. Iyo wemera indangagaciro ukazibura bikwiriye kugutera isoni.”
Yakomeje avuga ko iterambere rirambye rikwiye gushingira ku ndangagaciro y’imikorere hagati y’abayobozi n’abayoborwa.
Amafoto: Niyonzima Moses
",https://m.igihe.com/iyobokamana/article/abayobozi-bagera-kuri-700-bitabiriye-amasengesho-yo-gusengera-igihugu-amafoto,Gospel
"Prophet Sultan yasabye korali ye kuririmba injyana zigezweho, ashimagiza Kinyatrap ya Bushali","Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Umuyobozi wa River of Joy and Hope Ministries, Prophet Sultan Eric, yahishuye ko akunda umuraperi Hagenimana Jean Paul [Bushali The Trigger], anasaba korali yo mu itorero rye kuririmba mu njyana zikunzwe kuko Imana ikwiye ibigezweho.
Ni ubutumwa yatanze mu materaniro yo ku wa 5 Mutarama 2019 yabereye Cosmos i Nyamirambo aho itorero riri; yibanze ku ntego y’uko abakirisitu bakwiriye gusenga mu kuri no mu mwuka.
Ubwo yari ageze mu mwanya wo kwakira amashimwe ku buhanuzi bwasohoye, Munyemana Eric [Prophet Sultan] yavuze ko akunda umuraperi Bushali ndetse ko azamuha impano.
Yatangiye aririmba ati “Ese ni muebue, ni tuebue?’’ Abari mu iteraniro bahise basekera rimwe. Yateye Hallelujah, akomeza n’indirimbo ya Bushali yitwa ‘‘Kinyatrap’’.
Yakomeje ati ‘‘Umwana w’umwirabura, ….Kinyatrap ku mugongo [akabisubiramo].’’
Ibi yabikoraga anabyina nk’ugerageza kwigana Bushali, akabaza ati ‘‘Hallelujah! Siko babyina?’’ abakirisitu bakamwikiriza banamwenyura.
Prophet Sultan ati ‘‘Abaziranye na we bazamubwire ko hari umuhanuzi umukunda. Amahoro abe kuri Bushali, akomeze kuzamuka, abahanzi bacu bakomeze kuzamuka mu izina rya Yesu. Nta kibazo mfitanye na bo, bataramana neza.’’
Prophet Sultan yasabye Korali Voice of Life yo mu itorero rye kugendana n’ibigezweho no kuririmba injyana zikunzwe.
Ati “Korali musirimuke, murusheho kuba abasirimu, muse neza. Korali yacu yarazamutse. Imana yacu ishaka ibintu bishya. Ishaka ko tuyisenga twambaye amakote agezweho kuko ari Imana ijyana n’ibigezweho. Ni Imana y’abazima n’ibizima.’’
Abajije injyana ikunzwe cyane, yasubijwe ko ari Trap. Ati “Niyo ba Cardi B baririmba?’’
Belcalis Marlenis Almánzar azwi mu muziki nka Cardi B. Uyu muraperikazi w’imyaka 27 ari mu bagezweho muri Amerika; akora injyana ya Trap ifatwa nka hip hop igezweho ariko yavukiye mu Majyepfo ya Leta Zunze Ubumwe za Amerika ahagana mu 1990.
Mu bahanzi bakora iyi njyana harimo T.I., Gucci Mane, Waka Flocka Flame, 2 Chainz, Lil Uzi Vert na 21 Savage.
Bushali washimagijwe na Prophet Sultan aheruka kwishimirwa bidasanzwe mu gitaramo ngarukamwaka cya East African Party cyabereye i Kigali ku wa 1 Mutarama 2019.
Umwaka wa 2019, Bushali ni wo wamuzamuriye igikundiro, yitabiriye ibitaramo bikomeye birimo Iwacu Muzika Festival, MTN Izihirwe n’ibindi.
Bushali yatangiye umuziki mu mpera za 2013. Izina rye ryazamuwe n’indirimbo ‘Nituebue’ yahuriyemo na B-Threy n’uwitwa Slum Drip.
Afite album zirimo ‘Nyiramubande’ n’iyo yise ‘Ku gasima’ iriho indirimbo zikunzwe; iyi iriho indirimbo 12 zirimo iyitwa ‘Kinyatrap’, ‘Sindi Mubi’, ‘Zunguzayi’, ‘Ipafu’, ‘Kinyarock’, ‘Mamayiwe’, ‘Kugasima’, ‘Inganjyi’, ‘Ayura’, ‘Bitinze’, ‘Impanda’ na ‘Niyibizi’.
Prophet ni umuhanuzi uvuga ko yasigiwe guhanurira amahanga. Mu ntangiriro za 2018, yahaye abakirisitu be ‘papier mouchoir’ zo kwifashisha mu gukemura ibibazo.
Imyemerere y’abayoboke be ishingiye ku kuba Yesu yaratanze imbabazi z’iteka ryose ku byaha bakoze, ibyo bakora ubu n’ibyo bazakora mu bihe bizaza.
Hari abakirisitu yatuyeho gukira indwara zirimo ibibyimba byo mu nda na kanseri ndetse hari n’abatanze ubuhamya ko bakize, banitwaza inyandiko zo kwa muganga zibishimangira.
Amafoto: Muhizi Serge na Munyarugerero Gift
",https://m.igihe.com/iyobokamana/article/prophet-sultan-yasabye-korali-ye-kuririmba-injyana-zigezweho-ashimagiza,Gospel
Kenya: Umupasiteri yiyahuye nyuma yo kwicira umugore mu rusengero,"Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Mu mujyi wa Mombasa Elisha Misiko w’imyaka 55, yiyahuye nyuma yo kwica umugore we Ann Mghoi amutsinze mu rusengero bafatanyije gushinga rwitwa Ground of God ‘s gospel Ministries.
Uyu mugabo yishe umugore we amuziza ko yamwangiye kureba abana be nyuma yo gutandukana ndetse agashaka no gutwara itorero bafatanyije gushinga.
Mtengo Amuri, umwe mu bagize iryo torero, yatangaje ko Misiko n’umugore we bari bamaze imyaka umunani bashinze iryo torero, nyamara bakunze gushwana kenshi bapfa imitungo no kuryegukana.
Kuri iki Cyumweru ahagana saa tatu za mu gitondo, nibwo Misiko yinjiye mu rusengero ruri ahitwa Chembani, ahita yicara iruhande rw’umugore we. Abakirisitu bakomeje amateraniro bisanzwe.
Mu gihe amateraniro yari agezemo hagati, Misiko yarahagurutse yegera umugore we ahita amutera icyuma mu mugongo inshuro nyinshi. Mu gihe yari agiye kumukata ingoto, umugore yamufasha amaboko, undi amutera ikindi cyuma mu kiganza aramukomeretsa.
Abakirisitu bahise bahagoboka bafata uwo mugabo, umugore bahita bamujyana kwa muganga. Mu gihe bari bagikubana bajyana umugore ku bitaro, umugabo na we yabaciye mu rihumye yitera icyuma mu ijosi arapfa.
Umugore yajyanywe kwa muganga, agezeyo ahita apfa kubera ibikomere byinshi.
Bamwe mu nshuti z’uyu muryango batangaje ko bahoranaga amakimbirane ndetse ngo bari baherutse gutandukana.
Uhagararariye Polisi mu gace ka Kisauni, Julius Kiragu yavuze ko uyu mugore yatewe icyuma mu mugongo , mu kiganza ndetso no mu nda ari nabyo byamuviriyemo urupfu.
 Yakomeje avuga ko Misiko yari yarabigambiriye nkuko yabigaragaje mu rwandiko yasize yanditse mbere yo kwiyahura.
Misiko mu rwandiko yavuze ko uwo mugore yari yaramubujije kureba abana be nyuma yuko batandukanye ndetse akanashaka kwikubira itorero bafatanyije gushinga, kandi bari bacyishyura ideni rya banki bafashe ngo barishinge.
Itorero Ground of God ‘s gospel Ministries ryatangiye mu myaka 8 ishize aho yari imaze kugira abayoboke benshi mu gihugu ariko kubera intonganya z’abarishinze, bari batangiye kurivamo, nkuko Daily Nation yabitangaje.
",https://m.igihe.com/iyobokamana/article/kenya-umupasiteri-yiyahuye-nyuma-yo-kwicira-umugore-mu-rusengero,Gospel
Apôtre Gitwaza yimitse abashumba barimo Pasiteri Ndizeye wayoboye GBU-KHI,"Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Umushumba w’Itorero Zion Temple Celebration Center ku Isi, Apôtre Dr. Paul Gitwaza, yimikishije amavuta aninjiza mu murimo w’ivugabutumwa abapasiteri bashya batandatu.
Uyu muhango wabereye muri Zion Temple Gatenga ku wa Gatandatu, tariki ya 4 Mutarama 2020.
Abasizwe amavuta y’ubushumba bari baherekejwe n’abafasha babo baturutse muri paruwase zitandukanye yo mu Rwanda. Barimo Gisore Richard w’i Rusizi, Sentozi August uhagarariye Rwamagana, Ngendahayo Jacques wotorewe guhagararira itorero rya Nyamagabe akaba yungirijwe na Habyarimana Alphonse, Ndizeye Olivier uhagarariye Itorero rya Ntarama na Wironja David w’i Bukavu.
Apôtre Gitwaza yasabye abasizwe amavuta kugira ubunyangamugayo no kubaha neza inshingano bahawe.
Yakomeje avuga ko ‘‘Ubu iyi ndahiro ibari ku mutwe kubera ko mwabivugiye imbere y’abamalayika n’itorero. Ikibazo muzagira muzaze munyegere tuzagikemura kandi mukomeze mukorere Imana.’’
Mu byo bahamagariwe harimo kwamamaza ubutumwa bwiza, umuzuko wa Kirisitu no kurinda itorero.
Gitwaza yabasabye kuba abungeri beza, ba bandi batabona isega igeze mu bana b’intama bagahunga.
Yakomeje ati “Ni umugambi w’Imana kuduha abungeri, ni umugambi w’Imana kwita ku ntama kandi buri ntama ikeneye umwungeri ariko siko buri mwungeri wese ari mwiza. Hari abungeri bakorera ibihembo n’abakoreshwa n’umuhamagaro.”
“Bibiliya iravuga ngo nzabaha abungeri bahwanye n’umutima wanjye. Umutima wa Yesu, umutima w’Imana ni umutima w’ubwungeri kuko Yesu ni Umwungeri usumba abandi. Bibiliya iravuga ngo Umwungeri mukuru naza azatanga ingororano.”
Pasiteri Ndizeye Olivier uhagarariye Itorero rya Ntarama rimaze umwaka rifunguye azwiho kugira ishyaka ryo guhindura benshi kuza kuri Kirisitu yatangarije IGIHE yishimiye inshingano nshya yahawe.
Ati “Ncishijwe bugufi imbere y’Imana n’abantu guhabwa inshingano zo kuba umushumba w’Imana n’abantu. Ni umurimo ukomeye ariko ibyo Imana inshakaho nari mfite isezerano guhera mu 2005 ryo kuzayobora ubwoko bw’Imana. Imyaka 15 irashize none uyu munsi birasohoye ; gusigwa bizana izindi mbaraga; nciye bugufi izo mbaraga zizankoreremo kugira ngo nkore ibyo Imana ishaka muri iki gihe.’’
Pasiteri Ndizeye yabaye Umuyobozi w’Umuryango w’Ivugabutumwa mu Ishuri rikuru ry’Ubuvuzi rya Kigali (KHI) rizwi nka GBU-KHI Nyamishaba.
Yashimiye cyane umufasha we Benimana Nadège umuba hafi cyane mu murimo Imana yamuhamagariye no kumusunikira neza mu muhamagaro we.
Pasiteri Ndizeye yakiriye agakiza ku wa 4 Ugushyingo 2001 ubwo yigaga mu mwaka wa kane w’amashuri yisumbuye kuri Groupe Scolaire de Rilima, ari naho yatangiriye umurimo w’ivugabutumwa, akomereza muri Groupe Scolaire de Kabare aho yagiye ayobora ivugabutumwa no gutoza abigishwa.
Yayoboye Umuryango w’Ivugabutumwa muri Kaminuza (Groupe Biblique Universitaire) muri KHI akaba ari n’umwe mu bakomeje gushyigikira uyu murimo muri za Kaminuza mu itsinda rigizwe n’abarangije kaminuza banyuze muri GBU bari mu kazi. Yakuriye anakorera umurimo w’Imana mu Itorero rya Miracle Center Rubirizi ari naho yasengewe bwa mbere nk’umukuru w’itorero.
Abashumba bimitswe batanze isezerano ryo kubaha umuhamagaro, kuba abizerwa no kwamamaza ubutumwa bwa Yesu Kirisitu nta kujenjeka.
",https://m.igihe.com/iyobokamana/article/apotre-gitwaza-yimitse-abashumba-barimo-pasiteri-ndizeye-wayoboye-gbu-khi,Gospel
USA: Itorero ry’aba-méthodiste rigiye gucikamo ibice kubera gushyingira abahuje ibitsina,"Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’itorero ry’aba-méthodiste bo muri Leta Zunze Ubumwe za Amerika, batangaje umugambi wo gutandukana kubera kutumvikana ku kibazo cyo gushyingira abaryamana bahuje ibitsina.
Abayoboke b’iri torero bafata uyu mugambi nk’igisubizo kirambye ku makimbirane amaze igihe muri iri torero, kandi biteguye kuwemeza bidasubirwaho muri Gicurasi uyu mwaka, nk’uko byemejwe kuri uyu wa Gatanu.
Iri torero ryigaruriye abayoboke hafi miliyoni 13 ku isi hose, ni irya kabiri rifite abayoboke benshi mu madini ya giporotesitanti muri Leta Zunze Ubumwe za Amerika.
Uyu mugambi wo gutandukana niwemezwa bidasubirwaho, hazavuka ibice bibiri muri iri torero, aho abadashyigikiye ishyingirwa ry’abaryamana bahuje ibitsina bazarema itorero ryabo rishya; naho abashyigikiye iryo shyingirwa bagakomeza igice cyabo cyigenga, kandi bagaha amasakamentu abo baryamana bahuje ibitsina.
Muri Gashyantare 2019, mu nama rusange y’itorero ry’aba-méthodiste yabereye ahitwa Saint Louis, muri Leta ya Missouri, haganiriwe mu buryo bwihariye ku bijyanye n’imibonano mpuzabitsina ndetse n’ubumwe bw’itorero.
Icyo gihe hanabaye amatora aho 53% by’abari bahagarariye abandi, batoye bamagana ishyingirwa ry’abaryamana bahuje imiterere y’umubiri.
Nyuma yo kutumvikana kuri iyo ngingo, abagize inama nyobozi y’itorero banzuye ko gutandukana ari bwo buryo bwiza bwo guhosha uko kutumvikana, mu rwego rwo guha uburenganzira buri ruhande rugakomeza imyizerere yarwo.
Muri Gicurasi 2020, nibwo hateganyijwe inama rusange izemeza bidasubirwaho uwo mushinga wo gutandukana, ikazabera mu mujyi wa Minneapolis.
Umuyobozi w’abashyigikiye gushyingira abaryamana bahuje imiterere y’umubiri muri iri torero, Thomas Berlin, yavuze ko anejejwe cyane n’iki cyemezo kuko itorero ry’aba-méthodiste ryabonye uburyo buzana igisubizo ku makimbirane yari amaze igihe.
Uku gutandukana nikuramuka kugezweho, uruhande rw’abadashyigikiye gushyingira abaryamana bahuje imiterere y’umubiri ruzahabwa miliyoni 25 z’amadolari ya Amerika.
",https://m.igihe.com/iyobokamana/article/usa-itorero-ry-aba-methodiste-rigiye-gucikamo-ibice-kubera-gushyingira-abahuje,Gospel
