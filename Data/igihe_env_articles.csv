Title,Body,Url,Category
Minisitiri Mujawamariya yibukije abangiza ibidukikije ko nta yindi si bafite yo kuzaturaho,"Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Ibi yabigarutseho kuri uyu wa Kabiri tariki 19 Ugushyingo 2019, ubwo iyi Minisiteri yahuraga n’abafatanyabikorwabayo harebwa uko bakomeza kunoza ubufatanya mu kurengera ibidukikije.
Iyangirika ry’amashamba, imyuka ihumanya ikirere iva mu nganda no mu binyabiziga, ndetse n’ibindi bikorwa bitandukanye bya muntu, ni bimwe mu biza ku isonga mu gukomeza kwangiza ibidukikije hirya no hino ku Isi.
Minisitiri Mujawamariya avuga ko iyi nama iba igamije guhuza abafatanyabikorwa mu bikorwa bitandukanye barimo abakora mu by’amashyamba, ubutaka n’abandi, intego ari ugukokomeza kugira igihugu cyiza.
Ati “Dukeneye kubungabunga ibidukije ariko n’igihugu gikeneye amajyambere byaba mu bucuruzi bw’amabuye y’agaciro n’ahandi, icyo dusaba abafatanyabikorwa ni ugukomeza mu nzira turimo nk’u Rwanda dukomeza guteza imbere ibidukikije, kandi dukomeza kugira igihugu kirangwamo n’ibidukikije byitaweho kuva ku mwana kugera ku mu kambwe.”
Ati “Iyi si dutuyeho niyo yonyine dufite aho gutura, tugomba rero kuyirinda kubera ko nta handi dufite dutura ni aha gusa, buri wese uko yaba angana kose akwiye kumva ko ari inshingano ze zo kubungabunga ibidukikije.”
Umuyobozi w’Ikigo gishinzwe kubungabunga ibidukikije, Eng. Coletha Ruhamya, yavuze ko hakiri imbogamizi mu kubungabunga ibidukikije zirimo ingengo y’imari igenerwa uru rwego, kudahuza ibikorwa mu nzego ndetse n’ishoramari ridahagije mu kurinda ibidukikije.
Agira ati ""Usanga ingengo y’imari leta yakoresheje yose, 2,9% ni yo yagiye mu bintu birengera ibidukikije, ibyo byose rero turashaka kureba ukuntu izo nzego zindi zibishyira muri gahunda yazo.’’
",https://m.igihe.com/ibidukikije/article/minisitiri-mujawamariya-yibukije-abangiza-ibidukikije-ko-nta-yindi-si-bafite-yo,Environment
Minisitiri Biruta yashimye uruhare rwa Banki ya Kigali mu rugamba rwo kugira igihugu gitoshye,"Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Yabigarutseho kuri uyu wa Gatandatu tariki 2 Ugushyingo 2019, mu muganda udasanzwe wo gutera ibiti bivangwa n’imyaka mu Murenge wa Rweru mu Karere ka Bugesera muri gahunda ya Banki ya Kigali yo gutera amashyamba, ibiti bivangwa n’imyaka n’imbuto.
Banki ya Kigali yafatanyije n’ikigo mpuzamahanga cy’amashyamba, ishami ry’u Rwanda (ICRAF-Rwanda), mu gutubura imbuto no guhugura abaturage bazafasha bagenzi babo mu kubungabunga no kwita kuri ibi biti.
Mu muganda wo kuri uyu wa Gatandatu, mu Kagari ka Nemba, hatewe ibiti ibihumbi 61, ku buso bungana na hegitari 16. Ibiti byatewe birimo ubwoko bwa Grevillea (bibazwamo imbaho), Gracidea (bikurura umwuka), Calliandra na Leucaena.
Umuyobozi w’Akarere ka Bugesera, Mutabazi Richard yavuze ko iyo umuntu arebye amateka y’u Rwanda nyuma ya Jenoside yakorewe Abatutsi mu 1994, ibiti byo muri aka karere byangijwe bitwikwamo amakara byaje gutuma mu 2000, akarere kaba ubutayu.
Yakomeje agira ati “Byagize ingaruka ku baturage bacu murabizi bamwe baranasuhutse ariko Leta yahise ishaka icyakorwa ishyira imbaraga mu gutera amashyamba. Igikorwa cy’uyu munsi tunashimira Banki ya Kigali yatanze iyi nkunga, ni kimwe n’ibindi bigomba gukomeza gukorwa biri mu rwego rwo kugira ngo tugire Bugesera itoshye.”
Minisiteri y’Ibidukikije mu Rwanda igaragaza ko u Burasirazuba bufitemo amashyamba make aho na Bugesera iri mu turere tudafite amashyamba akwiriye.
Imbuto z’ibiti biri gutuburirwa i Bugesera ari nabyo byatewe uyu munsi zirimo izavanwe mu mahanga, aho Banki ya Kigali ariyo yatanze ubushobozi bwo kugura izi mbuto n’amahugurwa yahawe abafashamyumvire.
Umuyobozi Mukuru wa Banki ya Kigali, Dr Diane Karusisi yavuze ko nubwo batanga serivisi z’imari ariko bagomba kureba niba n’abaturage bafite imibereho myiza, ari nayo mpamvu bahisemo gutanga umusanzu mu kurengera ibidukikije ariko hanibandwa ku biti byagirira akamaro abaturage.
Ati ""Twarabitangiye mu myaka ishize i Gatsibo na Nyagatare ariko uyu mwaka twaje i Bugesera, ni akarere keza ariko iyo ureba mu misozi ya hano ubona nta biti bihari. Ibi biti ni ibyanyu, mugomba kubyitaho ku buryo uyu murenge wanyu uzatera imbere.""
Muri rusange Banki ya Kigali imaze gutera ibiti bigera ku bihumbi 500. Intego ni ugutera ibigera kuri miliyoni ariko hibandwa mu bice by’Iburasirazuba.
Dr Karusisi yakomeje ati “Turashaka gukorana namwe abaturage dutera ibiti ku buryo mu bihe biri imbere nta bibazo by’imvura cyangwa amapfa n’imirire mibi bizongera kuba muri aka karere n’ahandi hose hari ibi bibazo. ”
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Minisitiri Biruta avuga ko ibi bidashobora kugerwaho hatabayeho imbaraga z’abafatanyabikorwa by’umwihariko abikorera, aho yatanze urugero rwiza rwa Banki ya Kigali yatangiye kugira uruhare muri uru rugamba.
Yavuze ko igice kinini cya Bugesera ari ubutaka bwiza kandi bwera ariko bwakwera neza bukanatanga umusaruro habayeho kubungabunga amashyamba.
Ati ""Aka karere karera neza , ariko kakwera kurushaho gateweho amashyamba. Ibyo birasaba gukomeza gufatanya kandi birashoboka. Mu 2000, aka karere kari kabaye ubutayu ariko ubu imvura yaragarutse nubwo idahagije. Bababwiye mwe nk’abaturage ko aya mashyamba turi gutera ari ayanyu mukwiye kuyitaho mukayabungabunga.”
Minisitiri Biruta yashimye abafatanyabikorwa barimo BK avuga ko Mu 2015 yafatanyije na leta gutera ibiti mu Karere ka Gatsibo aho kuri ubu ishyamba rimeze neza.
Yakomeje agira ati “Ibyakozwe na BK bigaragaza uruhare rw’abikorera mu kurengera ibidukikije. Dufatanyije na BK muri Bugesera ubushize twafatanyije I Gatsibo, ngaho ibaze ibigo by’imari byose biri mu Rwanda, buri kimwe cyafashe Akarere kamwe urumva byagenda bite? Turagira ngo dufatanye twubake u Rwanda rutoshye.""
Banki ya Kigali ntabwo yatanze ibiti bivangwa n’imyaka gusa ahubwo hari n’imbuto zirimo avoka, amapapayi ndetse n’imyembe. Ni mu gihe kandi gahunda ya leta ari uko nibura buri rugo rwo mu Rwanda rugira ibiti bitatu by’imbuto.
Umwe mu baturage bo muri uyu Murenge wa Rweru witwa Tuyizere , yavuze ko bazakomeza gufatanya n’abaturage gukomeza kubungabunga ibi biti.
Yagize ati ""Ibi biti bitewe uyu munsi tuzabibungabunga kandi bitugirire akamaro ari ukutubyarira ifumbire n’imbuto ziribwa. Kuva aho dutangiye gutera ibiti bivamgwa n’imyaka by’umwihariko imbuto byagabanyije imirire mibi mu miryango yacu.”
Ubuyobozi bwa Banki ya Kigali bwongeye kandi kwibutsa abaturage bo mu Karere ka Bugesera by’umwihariko abahinzi dore ko bagera ku bihumbi 32, kugana gahunda ya ‘Ikofi’ yashyiriweho abahinzi by’umwihariko.
Ubu buryo buheruka kwiyongeraho serivisi y’imari ya IKOFI yatangijwe na Banki ya Kigali muri Gicurasi uyu mwaka, ifasha umuhinzi kubitsa amafaranga, kubikuza, kuyohereza ku buntu mu Rwanda, kwishyura imbuto n’inyongeramusaruro, ubwiteganyirize bwa ‘Ejo Heza’ n’ibindi.
",https://m.igihe.com/ibidukikije/article/minisitiri-biruta-yashimye-uruhare-rwa-banki-ya-kigali-mu-rugamba-rwo-kugira,Environment
TI-Rwanda igiye gukurikiranira hafi umushinga wa Gicumbi uzatwara miliyoni $ 32,"Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umushinga wo kwita ku bidukikije mu karere ka Gicumbi uzamara imyaka itandatu, ukazakorerwa mu Mirenge itandatu y’ako Karere; ariyo Rubaya, Cyumba, Kaniga, Mukarange, Rushaki na Shangasha.
Imibare y’ubushakashatsi bwakozwe n’umuryango urwanya ruswa n’akarengane mu 2017 yerekana ko imishinga yerekeye imihindagurikire y’ikirere yabayeho mu Rwanda yagiye irangwa n’ibura ry’uruhare rw’abaturage rimwe na rimwe n’abayobozi mu nzego z’ibanze ugasanga batayizi.
Ibyo bigatuma abayishyira mu bikorwa bakoresha ingengo y’imari yayo mu buryo abagenerwabikorwa badasobanukiwe.
Umuyobozi Nshingwabikorwa wa TI Rwanda, Mupiganyi Apolinaire asobanura ko imibare yerekana ko abaturage 55.5% batari bazi iby’iyo mishinga ndetse ngo hari n’abayobozi mu nzego z’ibanze bagera kuri 40.4% nabo ntibagishijwe inama ngo harebwe niba ariyo bakeneye cyangwa bamenye uruhare rwabo.
Ati “Hari imbogamizi twabonye mu mishinga itandukanye nka za biogaz n’indi mishinga igerageza kugabanya kwangiza ibidukikije. Dushingiye kuri ibyo bibazo twabonye mu isesengura twakoze ku yindi mishinga yabanje, twafashe iya mberengo turebe uko twatera ingabo mu bitugu gahunda y’igihugu cyacu yo guha uruhare umuturage kugira ngo amenye ibimukorerwa”.
Avuga ko ibi ari byo bizatuma bagira uruhare rukomeye bafatanyije n’indi miryango, inzego n’umuturage kugira ngo ibipimo by’abagenerwabikorwa bavugaga ko batazi ibikorerwa bigabanyuke.
Ati ""Turemera ko niba tuzamuye imyumvire y’umuturage, gukorera mu mucyo no kubaza utanga serivisi ibyo yakoze niba atabikurikiranye akabibazwa bizafasha kugira ngo uriya mushinga w’icyitegererezo muri Gicumbi uzagere ku ntego twifuza hanyuma bishobore no gukorerwa mu tundi turere.”
 Yongeyeho ko bagendeye ku byo babonye mu bushakashatsi bakoze, uyu mushinga munini wa mbere FONERWA ikoze ugomba kurindwa ba rusahurira mu nduru.
Umuyobozi mukuru wa FONERWA, Hubert Ruzibiza, yavuze ko binjiye mu bufatanye na TI Rwanda, kugira ngo uzabafashe mu ikurikiranabikorwa bityo ibyo abagenerwabikorwa, abafatanyabikorwa n’igihugu bawitezeho bizagerweho.
Ati ""Mu by’ukuri aya ni amafaranga menshi, kandi ibyitezwe biri hejuru cyane, yaba ari ku muturage yaba ari kuri twebwe, na leta cyangwa n’ikigega cyita ku bidukikije [cyateye inkunga uwo mushinga]”.
Yongeyeho ko hari uburyo butandukanye burimo ubwo mu ikoranabuhanga buzatuma umuturage ashobora gutanga igitekerezo ku byo abona aho umushinga uri gukorerwa, ku buryo ayo makuru yagera no ku bafatanyabikorwa b’umushinga baba mu mahanga.
Biteganyijwe ko mu myaka itandatu uyu mushinga uzafasha abaturage kugabanya imyuka ya gaz carbonique (CO2) ingana na toni 273,720. Uzagera ku baturage 150,000 ugirire akamaro abarenga 380,000 muri rusange.
",https://m.igihe.com/ibidukikije/ibungabunga/article/ti-rwanda-igiye-gukurikiranira-hafi-umushinga-wa-gicumbi-uzatwara-miliyoni-32,Environment
Ubushakashatsi bwagaragaje ko Isi iri mu kaga kubera ubushyuhe bukabije buri kwiyongera,"Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Raporo y’ubwo bushakashatsi yatangarijwe mu nama ikomeye y’Umuryango w’Abibumbye yiga ku mihindagurikire y’ikirere ubwo Umunyamabanga mukuru, Antonio Guterres yahamagariraga ibihugu kongera ingamba zo kugabanya ibyuka bihumanya Ikirere.
Raporo “Ishimangira ko hagomba gushyirwaho ingamba zihamye zo guhangana n’ikibazo cy’ubushyuye n’ingaruka zikomeye z’imihindagurikire y’Ikirere”.
Impuzandengo y’ubushyuhe bwaranze Isi hagati ya 2015 na 2019 igaragaza ko kugeza ubu ariyo myaka itanu igiye kurangwa n’ubushyuhe bukabije mu mateka y’Umubumbe w’Isi, nkuko byagaragajwe n’iyo raporo.
Igaragaza ko “Ubu ubushyuhe bwazamutseho 1.10C ugereranyije na mbere y’iterambere ry’inganda hagati y’imyaka ya 1850 na 1900 na 0.20C z’ubushyuhe ugereranyije no kuva 2011 kugeza 2015”.
Umuyobozi mukuru w’Itsinda rirwanya umwuka wa Karubone (anti-carbon group E3G), Tom Burke, yabwiye Al Jazeera ko ikibazo kiri kwiyongera kurusha uko abantu babitekereza.
Ati “Ndatekereza ko ibyago biri kwiyongera bivuze ko dufite igihe gito cyo gukemura icyo kibazo kurusha uko tubitekereza. Ni ukuvuga ngo niba dushaka kurandura imihindagurikire y’Ikirere tugomba guhagarika gutwika ibinyabutabire byohereza ibyuka bihumanya ikirere.”
Mu cyumweru gishize, Guterres yavuze ko Isi iri gutatanya imbaraga ashingiye kuri iyo raporo igaragaza icyuho kiri hagati y’ibisabwa n’ibiri gukorwa.
Mu 2018 umwuka uhumanya ikirere, CO2 wiyongeyeho 2% bihita bigeza ku mubare wo hejuru mu mateka ungana na Toni miliyari 37.
Igiteye impungenge ni uko nta bimenyetso bigaragara byo kugera ku ntego yo gutangira kugabanyuka kw’ibyo byuka byoherezwa mu kirere.
Amasezerano y’i Paris yo mu 2015 agaragaza ko ibihugu byiyemeje gushyiraho ingamba zo kugabanya izamuka ry’ubushyuhe kugeza nibura kuri 20C cyangwa 1.50C kuko aribyo bishobora guhagarika izamuka ry’ubushyuhe mu buryo buhamye.
Gusa ubwo bushakashatsi bwatanze umuburo uvuga ko nubwo buri gihugu cyagera kuri iyo ntego, ubushyuhe buzazamuka kuva kuri 2.90C kugera kuri 3.40C. Kandi nabyo kugira ngo bishoboke ni uko Ibihugu byakuba gatatu umuvuduko biri kugenderaho ubu bishaka kugera kuri 1.50C.
",https://m.igihe.com/ibidukikije/article/ubushakashatsi-bwagaragaje-ko-isi-iri-mu-kaga-kubera-ubushyuhe-bukabije-buri,Environment
Amashyamba ya leta amaze kwegurirwa abikorera ku kigero cya 30%,"Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Politiki y’amashyamba yo mu 2010, iheruka kuvugururwa mu 2018 iteganya ko abikorera bagomba kugira uruhare rukomeye mu kongera umusaruro n’agaciro by’amashyamba kuko igenzura ryakoze ryagaragaje ko ashobora gucungwa neza mu gihe yeguriwe abikorera.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko kugeza uyu munsi amashyamba ya Leta amaze kwegurirwa abikorera ku kigero cya 30% hatabariwemo za Pariki.
Ati “Muri iyi gahunda tumaze kwegurira abikorera amashyamba ya Leta agera kuri 30% ariko ntabwo mbariyemo amapariki kuko iyo rimaze kwitwa pariki ryegurirwa ikigo gishinzwe iterambere (RDB), rikabyazwa umusaruro mu rwego rw’ubukerarugendo.”
Mu bafatanyabikorwa bigeze kuvugwa muri iyi gahunda yo kwegurira amashyamba abikorera harimo Inganda z’icyayi, ibigo bikora imirimo yo gusatura no gutunganya imbaho birimo icyitwa New Forest Company, gikorera muri Afurika y’Iburasirazuba, ikitwa Sawmill East Africa cyo muri Lithuania gikora ibikorwa byo gusatura imbaho zifashishwa n’ibigo by’ubwubatsi n’ububaji.
Ngabonziza ati “Dufite abafatanyabikorwa bo mu gihugu n’abaturuka hanze, baza bagashyira imari yabo mu mashyamba. Urabona nk’aya mapoto y’amashanyarazi, ni ibiti byo mu Rwanda.”
Yasobanuye ko hari abandi batunganya imbaho mu mashyamba ya Leta n’abiyemeje gukora ubushakashatsi bushobora gutuma amwe atunganywamo imiti.
Ati “Hari abandi babonye muri ayo mashyamba iryo bazakoreramo ubushakashatsi, tubona ko bakazakuramo imiti. Ni ukuvuga ngo gahunda ya Leta ni ukwegurira amashyamba ya Leta abikorera kugira ngo afatwe neza.”
Ngabonziza yakomeje agira ati “Icyayi gitunganywa hakoreshejwe inkwi ziva mu mashyamba yo mu Rwanda. Baraza bagakorana amasezerano na Leta, ikabegurira amashyamba bagasarura amashyamba ariko batera n’ayandi.”
RWFA igaragaza ko mu mashyamba igihugu gifite 68% ari ay’abaturage, 27% ari aya Leta.
Ati “Twatangiye gahunda yo guhuriza hamwe abaturage, bagafashwa mu kwigishwa gushyira hamwe uwo mutungo wabo, bakigishwa uko ufatwa neza.”
Nyuma yo kwishyira hamwe bakagira ishyamba rigari babishaka bakaryegurira abikorera cyangwa bakaribyaza umusaruro ubwabo bakurikije inama bagirwa n’ababishinzwe. Iyi gahunda imaze gukorerwa mu Karere ka Rwamagana, Gicumbi, Gakenke na Rulindo.
Urwego rw’amashyamba kandi ni rumwe mu zifatiye runini ubukungu bw’u Rwanda kuko nko mu 2017 rwinjije miliyari zisaga 67Frw. Biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/ibungabunga/article/amashyamba-ya-leta-amaze-kwegurirwa-abikorera-ku-kigero-cya-30,Environment
Ibiteye amatsiko ku rugendo n’amateka bya Richard Kandt mu Rwanda,"Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Nubwo avugwa cyane muri Afurika y’Iburasirazuba, amateka ye azwi cyane mu Rwanda rw’imisozi 1000 ruri mu bihugu yazengurutse igihe kirekire.
Yinjiriye mu Burasirazuba bwarwo, agera mu Majyaruguru, mu Burengerazuba, mu Majyepfo ahingukira i Kigali agirwa Rezida warwo ku ngoma y’Abakoloni.
Urugendo rwe kuva mu Budage kugera muri Afurika ntabwo rwose iyi nkuru igiye kuruva imuzi, iragaruka cyane ku guhera yinjiye mu Rwanda kugeza arusohotsemo, by’umwihariko inzira yanyuzemo n’amateka yahasize.
Uyu mugabo wari umusirikare, akaba n’umuganga wavukiye mu Mujyi wa Posen muri Pologne mu 1867, yagiriye bihe bitandukanye mu Rwanda, amateka ye arigishwa hirya no hino ku Isi, ndetse aho yanyuze mu Rwanda ni hamwe mu duce nyaburanga dukurura abakerarugendo.
Amateka agaragaza ko mbere y’uko aza muri Afurika Dr Kandt yakunze gusoma cyane ibitabo bivuga ku mateka n’umuco byayo, ndetse ajya no kwiga ururimi rw’igiswahile i Berlin mu Budage.
Ibyo byamufashije kuza mu Rwanda akurikiye abazungu ba mbere bahageze b’Abadage, Von Gotzen na Dr Oscar Baumann. Urugendo rwe yinyira muri Afurika yarutangiye mu 1897 afite imyaka 30, aje mu bikorwa by’ubushakashatsi ku giti cye.
Ibitabo yanditse bigaragaza ko muri Afurika y’Iburasirazuba yageze i Dar-es-Salaam yinjiriye Zanzibar muri Tanzania mu 1897, ahamara amezi hafi atatu ategura urugendo rwe, yifuzaga kugera mu Rwanda.
Icyo gihe ngo yaje yitwaje imodoka zikururwa [Rumoroki] zisaga 140, abayobora mukerarugendo batatu, abasirikare batanu n’abagaragu barindwi n’ibindi byari kumufasha muri gahunda ye.
Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ibice bitandukanye bigaragaza inzira Dr Richard Kandt yanyuzemo mu Rwanda.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, hagamijwe gutangiza inzira nshya y’ubukerarugendo bushingiye ku muco n’amateka.
Umushakashatsi mu kigo cy’igihugu cy’ingoro z’Umurage, Mugabowagahunde Maurice, yabwiye IGIHE ko Dr Kandt yinjiye mu Rwanda mu 1898 aturutse i Burundi, mu rugendo rugamije gushakisha isôoko nyakuri y’uruzi rurerure ku Isi, rwa Nile.
Uyu mugabo ngo yinjiriye ku kiyaga cya Rweru , ubu ni mu Karere ka Bugesera, akomereza mu bice bitandukanye by’igihugu.
Mugabowagahunde yasobanuye ko kugeza uyu munsi hari uduce tugera ku 10 Kandt yasizemo amateka ariko hari utw’ingenzi dusurwa n’abakerarugendo umunsi ku wundi.
Ati “Yazengurutse igihugu cyose, yinjira mu gihugu yahereye mu Bugesera ku kiyaga cya Rweru, akomereza ku Kagera aho umugezi wa Nyabarongo uhurira n’Akanyaru arimo gushakisha isôoko ya Nile.”
Asobanura ko Dr Kandt yakomereje i Gatagara hafi y’i Bwami agiye kumenyesha umwami ko ari mu gihugu, ajya gushaka isôoko ya Nile, amaze kuyibona akomereza mu Majyaruguru gupima ibirunga, ahasanga Inkima zifite ibara rya zahabu.
Yakomereje ku Gisenyi ahamara iminsi itatu, urugendo rwe rukomereza ku nkengero z’ikiyaga cya Kivu aho yaje gutura i Shangi yise ku murwa w’amahoro, ubu ni mu Karere ka Nyamasheke, ashushanya ikarita ya Kivu, ahava aza gutura i Kigali, ubwo yagirwaga Rezida.
Uko yaharuye inzira y’ubukerarugendo
Mu Birunga
Pariki y’Ibirunga iherere mu Majyaruguru y’igihugu, Dr Richard Kandt yayivumbuyemo Inkima[Golden Monkies], zifite ibara rya zahabu, azandikaho inyandiko nyinshi ndetse zihabwa izina ry’ubushakashatsi rya ‘Cercopithecus kandti.
Uyu munsi ni zimwe mu nyamaswa zitangaje zikunzwe n’Abakerarugendo mu Rwanda.
I Shangi
Nubwo uyu munsi habaye mu itongo, i Shangi mu Karere ka Nyamasheke ni hamwe mu duce nyaburaganga dufite amateka akomeye y’u Rwanda ndetse dusurwa n’abakerarugendo.
Ku wa 24 Werurwe 1899 nibwo Dr Richard Kandt yahubatse inzu y’ibyatsi, ayituramo akajya ayikoreramo ibikorwa bye by’ubushakashatsi. Nyuma yo kuzenguruka ikiyaga cya Kivu, niho yicaye ahashushanuriza ikarita yacyo.
Muri uru rugo habereye imishyikirino itandukanye hagati y’Abadage n’Ababiligi, igamije kumvikana uburyo bigabanya u Rwanda na Congo.
Muri uru rugo kandi niho Abamisiyoneri ba mbere bari baturutse i Burundi bacumbitse bagiye kugisha inama Kandt y’uko ibikorwa byabo byazatanga umusaruro, abagira iyo kubanza kwiyegereza umwami. Aha ni naho hasomewe misa ya mbere y’Abazungu.
Nyungwe
Uyu mugabo yaturutse i Burayi afite intego yo kuvumbura isôoko nyakuri ya Nile nyuma y’imyaka 40 umwongereza John Speke atangaje ko ikomoka mu kiyaga cya Victoria muri Uganda ariko ntiyanyurwa, yiyemeza gukurikirana imigezi yose iroha muri icyo kiyaga akareba uturuka kure kurusha iyindi.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Iyi pariki iri mu ishya kimeza ry’inzitane rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere, ibarizwamo isôoko Nile ku bwa Richard Kandt ni imwe mu bice nyaburanga cyane bisurwa cyane mu Rwanda. Ibi yaje kubihererwa n’igihembo nk’umuntu w’intwari ubwo yari asubiye iwabo mu 1902.
Rubavu
Mugabowagahunde yasobanuye ko Dr Richard Kandt yageze ku Gisenyi, ubu ni mu Karere ka Rubavu ari mu bushakashatsi bwo gupima ikiyaga cya Kivu, ndetse yubaka inzu y’ibyatsi ahazwa ku izina rya Tamu Tamu ariko iyo nzu yaje gusenywa. Muri uyu mujyi uhana imbibi na RDC, niwe wahubatse ibiro by’iposita.
Aka gace gakunda gusurwa n’abakerarugendo cyane bitewe n’amateka gafite arimo n’indake zacukuwe n’abasirikare b’u Budege mu gihe cy’intambara ya mbere y’Isi, Labolatwari y’amatungo yubatswe n’Abadege n’imva y’umusirikare w’umudage wahapfiriye.
Kigali
Dr Kandt wabaye igihe kirekire mu bikorwa by’ubushakashatsi i Shangi, nyuma akaza gusubira mu Budage, agarutse mu Rwanda yakomeje ibikorwa by’ubushakashatsi ariko aza no kugirirwa icyizere, agirwa Rezida w’u Rwanda, ahita yimukirayo akazwi nk’Ingoro yo kwa ‘Richard Kandt’.
Iyi nzu ifatwa nk’imwe mu zigezweho zimaze igihe kirekire mu Rwanda, ni imwe mu zisurwa cyane n’abakerarugendo, inihariye ku amateka yaranze Abadage n’Abanyarwanda.
Mu 1913, Dr Kandt yiyemeje gusubira mu Budage kubera impamvu z’uburwayi ntiyongera kugaruka mu Rwanda. Nyuma intambara ya mbere y’Isi yahise itangira yasize u Rwanda rukuwe mu maboko y’Abadage.
Muri iyo ntambara Kandt yari umuganga w’ingabo z’Abadage aho yaje gupfa ku wa 29 Mata 1918 azize ibyuka bihumanya yatewe ku wa 2 Nyakanga 1917.
",https://m.igihe.com/ibidukikije/ibungabunga/article/ibiteye-amatsiko-ku-rugendo-n-amateka-bya-richard-kandt-mu-rwanda,Environment
"Ikaze ku Isôoko ya Nile, yavumbuwe na Richard Kandt muri Pariki ya Nyungwe","Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Umugezi wa Nile utemba mu bice bitandukanye by’Amajyaruguru ashyira Uburasirazuba bwa Afurika, niwo muremure ku Isi, ureshya na Kilometero 6,650. Gusa hari ibitabo bimwe bivuga ko ari uwa kabiri nyuma y’uwitwa Amazon ariko Wikipedia igaragaza ko ureshya na Kilometero 6400.
Uyu mugezi ufatiye runini Isi, cyane cyane Afurika mu bijyanye no kubona amazi abayituye bakoresha. Hari ibihugu bimwe biwufata nk’inka imwe birimo nka Misiri na Sudan n’ibindi, kuko ubifasha guhangana n’ingaruka z’ubutayu, bawifashisha mu bikorwa bya buri munsi nko kuhira imyaka n’ibindi.
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye Isôoko na Nile yavumbuwe na Dr Richard Kandt muri Pariki ya Nyungwe, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwibanze ku mateka y’Ubukoloni bw’Abadege mu Rwanda by’umwihariko urugendo rwa Dr Richard Kandt wari ubahagarariye.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Pariki ya Nyungwe ni ishyamba cyimeza ry’inzitane rimaze igihe kirekire muri Afurika, rikora ku Turere twa Nyaruguru, Nyamagabe mu Ntara y’Amajyepfo, Rusizi na Nyamasheke mu Ntara y’Uburengerazuba.
Ni Pariki yabayeho mbere y’izindi mu gihe cyiswe icy’ubutita (ice age) ikize ku runyurane rw’ibimera, ishyamba rigizwe n’amoko arenga 1068 y’ibimera, urwunge rw’ibiti by’indabyo zirimo ubwoko bw’ibiti n’iby’inganzamarumbo bya lobelia. Harimo n’ibiti bivamo imiti ya Kinyarwanda.
Iyi pariki ifite umwihariko wo kuba ariho hari amasôoko y’inzuzi nini muri Afurika. Harimo isôoko y’uruzi rwa Nile mu burasirazuba n’iy’uruzi rwa Congo mu Burengerazuba.
Kugera aho Dr Richard Kandt yemeje ko ariho Isôoko ya Nile iherereye, bigusaba urugendo rw’amasaha hagati y’atatu n’ane uturutse ku ishami rya Gisakura rishinzwe kwakira abakerarugendo mu Karere ka Nyamasheke, ukanyura muri Nyungwe hagati, ugatunguka mu Gasarenda muri Nyamagabe.
Kuva mu Gasarenda ugera ku Isôoko ya Nile harimo intera ya Km 42 ariko harimo izigera kuri 4.5Km umuntu agenda mu ishyamba rya Pariki ya Nyungwe rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere.
Nk’ibisanzwe mbere yo kwinjira muri Pariki, Umukozi ushinzwe kuyobora abakerarugendo muri Pariki ya Nyungwe witwa Ntoyinkima Claver, yatubwiye ko urugendo tugiye gukora ari rurerure, dusabwa kwitwaza amazi n’ibindi biribwa ariko twirinda kugira icyo dutamo cyangwa dukuramo, kwitwaza imyenda y’imvura n’inkweto ziturinda icyatubangamira.
Ni inzira y’inzitane inyura ahantu hameze nk’umuhora ariko ibiti n’ibyatsi biyuzuyemo ku buryo bisaba kugenda ubyegura cyangwa aho bibaye ngombwa ugasimba. Ni umurambi, n’ahaterera si cyane ku buryo hakubiza icyuya.
Ntoyinkima ati “Isôoko ya Nile tugiye kureba ni iyo yagezeho [Kandt] ya kure nubwo hari abandi bashakashashatsi bo muri New Zealand baje bakabona aharenzeho kilomotero mu 2006.”
Iyo Isôoko Kandt yavumbuye iri mu ishyamba hagati. Ni amazi macye azamuka mu butaka ku buryo no kuyavamo bitakorohera. Haruguru ikikijwe n’igishanga kirimo ibyatsi ukandagiraho ukumva hasukuma mu gihe ku rundi ruhande ari ibihuru bisanzwe.
Ati “Uko mureba kino gishanga, iyo imvura igwa amazi amanukamo, aka niko gasoko ka mbere atangira kuzamukamo...Ugenze nka metero 400 ugana hepfo ubona utundi dusoko twiyungaho, kakaba kanini kurushaho ku buryo ushobora kuyavomaho.”
Impamvu aho ariho hafatwa nk’Isôoko, Ntoyinkima asobanura ko ari uko ‘Iyo migezi yose upimye kuva ku nyanja ya Mediterane ukagera aho itangirira, aha niho usanga hari ibirometero byinshi’.
Nyuma y’uguhura k’utugezi two muri Nyungwe n’iyo sôoko yavumbuwe na Kandt, bikora umugezi witwa Rukarara, ugahura na Mwogo, nayo yahura n’uwitwa Mbirurume, bikabyara Nyabarongo.
Nyabarongo iyo imaze guhura n’Akanyaru bihinduka Akagera gasuka mu kiyaga cya Victoria ari nacyo umugezi wa Nile ufatiraho.
Ntoyinkima ati “Iri shyamba rifite akamaro kanini kuko navuga ko aricyo kigega cy’amazi y’u Rwanda kuko 70% by’akoreshwa mu Rwanda afata isoko muri iri shyamba.”
Igice cy’Uburasirazuba bw’ishyamba rya Pariki ya Nyungwe, Ntoyinkima yasobanuye ko kimena amazi mu kibaya cy’umugezi wa Nile naho igice cy’Uburengerazuba kikamena amazi mu kibaya cy’umugezi wa Congo.
Ikigo cy’igihugu ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ikaze-ku-isooko-ya-nile-yavumbuwe-na-richard-kandt-muri-pariki-ya-nyungwe,Environment
U Rwanda rwashyizwe mu hantu heza 19 ku Isi watemberera muri iyi mpeshyi,"Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Iki kinyamakuru cyavuze ko niba uyu munsi waba urimo gutekereza aho wajya muri iyi mpeshyi, cyaguhitiyemo aha hantu kugira ngo uzahabone ibyo wifuza byose harimo u Rwanda.
Hamwe muri aha cyavuze ni Salar de Uyuni muri Bolivia, aka niko agace kanini ku Isi kagaragamo umunyu wafatanye gaherereye muri Bolivia muri Amerika y’Epfo.
Haza kandi Las Vegas iherereye muri Leta zunze Ubumwe za Amerika, aha CCN ivuga ko ari ahantu hazataramirwa n’abahanzi barimo, Lady Gaga Janet, Jackson n’abandi.
Harimo Nova Scotia agace ko muri Canada, hari kandi Londres mu Bwongereza, Grand Canyon, muri Leta Zunze Ubumwe za Amerika, Apollo 11 Anniversary Celebrations, Multiple US Cities, Tasmania, New York City, French Polynesia, Anchorage, Alaska, Singapore, Seattle, u Bufaransa, Churchill, Manitoba.
Iki kinyamakuru kandi kigaragaza u Rwanda nk’ahantu heza ho gutemberera muri iyi mpeshyi.
CNN ivuga ko iyo utekereje u Rwanda uhita utekereza Ingagi zo mu Birunga.
Kigaragaza kandi inyamanswa ziherereye muri Pariki y’Akagera nk’Intare, Ibisamagwe, Inkura, Inzovu n’Imbogo ko nabyo biri mu bikwiye gusurwa muri iyi mpeshyi.
Harimo kandi icumbi rigezweho, Magashi Camp riherereye muri iyi parike, aho abantu bashobora kuruhukira bakihera ijisho ibyiza bitatse u Rwanda.
Iri cumbi ryubatswe na Wilderness Safaris ryafunguwe mu Ukuboza 2018, ricungwa n’inzobere mu by’amacumbi muri Afurika y’Amajyepfo n’iy’Uburasirazuba.
Iri cumbi ry’ibyumba bitandatu byo gukambikamo, ryubatswe n’amahema, rikagira restaurant n’aho kuruhukira umuntu yicara yitegeye ubwiza bw’ikiyaga.
Aha hantu hihariye muri Pariki y’Akagera, abahakambitse bazajya babasha kwirebera ubwiza bw’inyamaswa amanywa n’ijoro, batemberejwe mu modoka cyangwa mu bwato.
Ikiyaga cya Rwanyakazinga cyubatsweho Magashi Camp, cyihariye ku mvubu nini muri Afurika, ingona ndende n’izindi nyamaswa zitandukanye mu gishanga kigikikije.
Imiterere y’imbere muri iri cumbi rigezweho n’imitako ihatamirijwe irimo iy’imigongo, ni iyo mu muco nyarwanda.
Abakunda koga, barisanzura muri piscine yabagenewe. Ibi bituma umunezero uba ari wose ku wagendereye Pariki y’Akagera, ifite inyamaswa eshanu zikomeye muri Afurika arizo intare, ingwe, inzovu, imbogo n’inkura.
Uri muri Pariki y’Akagera kandi ubona ibintu bitandukanye birimo amoko y’inyoni arenga 500.
Mu handi CNN yavuze heza ku Isi harimo Umujyi wa Washington, u Busuwisi, Kenya iherereye ku mugabane wa Afurika na Norvège.
Muri Gicurasi nabwo u Rwanda rwaje ku rutonde rwakozwe n’ikinyamakuru Business Insider, rugaragaza ahantu heza buri wese ufite amafaranga arimo gusura mu mwaka wa 2019, akaba yizeye kuba yahagirira ibihe byiza.
Ni urutonde rwakozwe nyuma yo kugenzura ibirebana n’ibishya biri aho hantu, ibikwiye gusurwa bitarakendera, ibizagusigira urwibutso n’impinduka zikomeye mu buzima bwawe.
",https://m.igihe.com/ibidukikije/ibungabunga/article/u-rwanda-rwashyizwe-mu-hantu-heza-19-ku-isi-watemberera-muri-iyi-mpeshyi,Environment
Ellen DeGeneres yashyize mu cyamunara inkweto ashaka inkunga yo kubaka ikigo mu Rwanda,"Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Kuri uyu wa Kabiri izi nkweto zashyizwe ku rubuga rwa interinet rwa eBay rugurirwaho ibicuruzwa bitandukanye. Rufite amabara y’umweru n’umukara, mu ruhande rwayo hashushanyijeho ingagi naho ku mupira handitseho “Ellen DeGeneres Wild Life Fund”.
Amafaranga azava muri iyi cyamunara yose azashyirwa mu kigega Ellen DeGeneres yatangije kigamije kubaka icyicaro cy’ikigo ‘Ellen DeGeneres Campus’, kibungabunga ingagi zo mu birunga mu Rwanda.
Iki kigo cyatangiye kubakwa mu Kinigi mu Karere ka Musanze ni impano Portia de Rossi yahaye DeGeneres bashyingiranwe bahuje ibitsina, ubwo yuzuzaga imyaka 60 y’amavuko.
Iki kigo kizunganira ibikorwa bisanzwe bikorwa n’Ikigega cyitiriwe Diana Fossey, bigamije gushyigikira intego za Leta y’u Rwanda mu kubungabunga ibidukikije n’umutungo kamere.
Ellen DeGeneres Campus niyo izaba irimo ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Kizaba kirimo laboratwari, ibyumba by’inama, ibyo kwigishirizamo n’inzu ndangamateka ivuga kuri Dian Fossey wishwe mu Ukuboza 1985.
Biteganyijwe ko ikigo gishya kizafungura imiryango ku mugaragaro mu ntangiriro za 2021, gitwaye miliyoni 10 z’amadolari.
Mu minsi ishize Ellen DeGeneres yateje mu cyamunara agapupe gakoze nk’ingagi umukunzi Portia De Rossi yakuye mu Rwanda. Icyo gihe bari bamaze gukusanya asaga miliyoni $5.
",https://m.igihe.com/ibidukikije/ibungabunga/article/ellen-degeneres-yashyize-mu-cyamunara-inkweto-ashaka-inkunga-yo-kubaka-ikigo-mu,Environment
"Igishanga cya Nyandungu kizashyirwamo ikiyaga, kigiye gushorwamo asaga miliyari 4Frw","Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Gahunda yo gutunganya iki gishanga yatangiye mu 2017 ariko nyuma iza guhagarara mu buryo butunguranye.
Abatuye muri aka gace, babwiye Radiyo Rwanda ko bari bishimiye uburyo iki gishanga cyari cyatangiye gutunganywa cyane ko byari byanatumye bamwe muri bo babona akazi.
Umwe yagize ati “Aha hantu rero hasurwa n’abantu benshi akenshi n’abazungu baba barimo, batangiye imirimo bishimisha abantu benshi ibyo bakoraga ariko nyuma ntabwo bigeze bashaka kurangiza ibyo bari barimo, ntabwo twigeze tumenya niba ari ubushobozi bwababanye buke.”
Undi ati “Hariya hirya gatoya habaga icyapa mbese bavuga ko bagiye kuhashyira ibidendezi by’amazi (pond) umuntu wese yajya ahagera akabona ko ari nk’icyitegererezo ariko urabona ko igihuru cyabaye igihuru kandi hegeranye n’ikigo cy’amashuri.”
Ubuyobozi bw Ikigo cy’Igihugu gishinzwe kubungabunga ibidukikije (REMA) bwatanze isoko ryo gutunganya iki gishanga mu 2017, buvuga ko rwiyemezamirimo wari warahawe iri soko yananiwe kuzuza ibyo yari yasabwe bituma rihabwa undi ndetse iyo mirimo ubu imaze amezi atandatu isubukuwe.
Umuyobozi wa REMA, Eng Coletta Ruhamya, yemeza ko imirimo yo kugitunganya haterwamo ibiti n’inzira y’abanyamaguru, imitako n’ibidendezi by’amazi izarangirira ku gihe.
Yagize ati ‘Ubu kampanyi irimo ni nshya, impamvu twayifashe n’uko yerekanye ko ifite ubushobozi buruta ubw’ikompani ya mbere twari twabihaye biba ngombwa ko dushaka abandi bashya bashobora kubikora bijyanye n’icyerekezo cy’igihugu n’icy’Umujyi wa Kigali.”
Rwiyemezamirimo mbere wari waratsindiye isoko ryo gutunganya iki gishanga nyuma yo kunanirwa kuharangiza yishyuwe miliyoni 360, ndetse biteganyije ko gahunda yose yo kugitunganya izarangira hashowemo miliyari enye na miliyoni zikabakaba 530 z’amafaranga y’u Rwanda.
",https://m.igihe.com/ibidukikije/ibungabunga/article/igishanga-cya-nyandungu-kizashyirwamo-ikiyaga-kigiye-gushorwamo-asaga-miliyari,Environment
Hatagize igikorwa tumwe mu duce tw’Iburasirazuba twahinduka ubutayu,"Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Mu myaka ya 2002 kugeza 2006 abigaga mu mashuri abanza hirya no hino mu gihugu baribuka imfashanyo zatangwaga n’abanyeshuri, insengero n’imiryango itandukanye hagamijwe gufasha abaturage bari batuye mu Bugesera bitewe n’izuba ryahavaga bahinga bikuma.
Icyo gihe Bugesera inzara yavuzaga ubuhuha biturutse ku zuba ryahavaga ari ryinshi cyane kubera uburyo hari ubutayu, nta biti byaharangwaga. Byatumaga abaturage bari bahatuye basuhukira hirya no hino mu gihugu.
Icyo gihe leta yagerageje uko ishoboye ihashya inzara muri aka gace maze Bugesera itahwamo amahoro biturutse ku ngamba zafashwe zirimo ko buri muturage atera igiti akakivomerera, abanyeshuri bikaba uko ubu Bugesera ntiwamenya ko inzara yahigeze.
Aya mateka sinyagaruye kugira ngo nibutse abantu izuba ryavuye icyo gihe, ahubwo mbigaruye kugira ngo twibukiranye ibyatumaga ya mvura ibura mbona na n’ubu tudafatiranye bya bihe byagaruka mu batuye Kirehe, Ngoma na Kayonza.
Maze iminsi ngenderera utu turere ndi mu modoka z’abagenzi, twahagera nkabona abagenzi bose bafite agahinda bitewe n’ibishyimbo n’ibigori byumiye mu mirima kubera kubura imvura.
Iyo unaganiriye n’abaturage bahatuye wumva agahinda ari kose kuko imvura igwa hakurya Tanzania, igahita yambuka ikagwa Rwamagana n’ahandi nyamara igice kinini cya Kayonza, Ngoma na Kirehe ntihagwe ikahasimbuka.
Bamwe mu baturage iyo muganira batebya bagira bati “Impamvu tutabona imvura ni aba bashinwa bari kubaka uyu muhanda kuko no mu 1974 ubwo bubakaga uyu muhanda inaha nabwo twari twarabuze imvura”.
Nyamara iyo utereye amaso mu bigaragara ukirengagiza ibyo abaturage bavuga, usanga ikibitera ari ukutagira amashyamba menshi muri aka karere, imisozi myinshi yaho yambaye ubusa uraterera ijisho ku musozi rigahingukira hakurya ku buryo wagira ngo ni mu butayu.
Benshi mu batuye aka gace bavuga ko bijya gutangira, abari abayobozi bigabije amashyamba ya leta yarari muri ibi bice bagurisha ibiti byose ibindi babitwikamo amakara abanya-Kigali, barayarangura biratinda Kayonza iramamara mu Rwanda mu kugira amakara meza.
Icyo gihe uwashakaga amakara meza bamurangiraga kugura ayaturutse Kayonza, nyamara uko batemaga ibiti niko n’udusozi badusigaga ku gasi twambaye ubusa.
Mu 2016 ibi bice byateje gusuhuka ku banyarwanda bitewe n’izuba ryinshi

Mu 2016 izuba ryinshi ryavuye mu Rwanda, ryatumye bamwe mu batuye Iburasirazuba basuhuka, aho bavugaga ko bahunga inzara nyamara bamwe mu bayobozi bo bavugaga ko atari inzara ari amapfa.
Icyo gihe Minisitiri w’ubuhinzi n’ubworozi , Dr Gerardine Mukeshimana, yavuze ko izuba ryavuye cyane ryangije hegitari ibihumbi 17 z’ibihingwa, ingaruka z’ibiza zikaba zaratumye imiryango ibihumbi 47 360 yugarizwa n’ibura ry’ibiribwa.
Mu turere twa Kayonza, Kirehe na Ngoma hegitari zigera ku bihumbi 9000 z’imyaka yavuze ko zumye kubera izuba ryinshi. Gusa ahakana ko nta nzara yariri mu Rwanda ko igihari ari amapfa.
Abashinzwe ubumenyi bw’ikirere barabisobanura

Mu mibare ituruka mu kigo cy’Igihugu gishinzwe ubumenyi bw’ikirere (Meteo Rwanda), igaragaza ko mu mezi ya Nzeri n’Ukwakira utu duce aritwo twabonye imvura nke mu gihugu ariko mu kwezi k’Ugushyingo n’iminsi makumyabiri y’Ukuboza 2018, hakaba haraguye imvura ingana na 75-100mm n’imvura nke izagwa mu kwezi kwa Mutarama 2019 iri hagati ya mm 30-40.
Umuyobozi w’agateganyo mu ishami ry’iteganyagihe mu kigo cy’Igihugu cy’ubumenyi bw’Ikirere Mbiti Mugunga Mathieu, yabwiye IGIHE ko impamvu biriya bice bibura imvura ari uko nta biti biharangwa.
Yagize ati “Iyo urebye imiterere ya hariya hantu ntabwo yafasha imvura kugwa kuko nta mashyamba na make ahagaragara ,hambere nagiyeyo nsanga uretse no kuba nta mashyamba nta n’ibiti bihagaragara. Nabajije abayobozi baho impamvu badatera ibiti bambwira ko babitera rimwe na rimwe abaturage bakabitema bikiri bito bakajya kubicana ibindi ngo bikuma kubera kubura imvura.”
Yakomeje agira ati “Muri kariya gace imvura nziza baheruka niyo babonye mu kwezi kwa kane naho nyuma yaho babona nke cyane. Imvura izayo iturutse mu mashyamba ya Tanzaniya yahagera ikabura ibiti n’amashyamba biyikomeza igaca hejuru ikajya kugwa za Kabarondo n’ahandi”.
Mugunga yagiriye inama leta yo kuhafatira ingamba kuko biri kugenda biba bibi ati “Inama natanga nuko leta yakwita kuri kiriya gice bakahatera amashyamba menshi nibwo abaturage bakongera kubona imvura neza.”
Umuyobozi w’Ikigo gishinzwe kubungabunga amazi n’amashyamba Ngabonziza Prime, yabwiye IGIHE ko bafite gahunda yihariye yo kwita ku Ntara y’Iburasirazuba kuko icyo kibazo nabo bakibonye.
Yagize ati “Icyo kibazo turakizi ni nayo mpamvu twatangiye gahunda yihariye yo kwita ku Ntara y’Iburasirazuba cyane cyane Kirehe, Kayonza, Ngoma na Nyagatare. Iyi ntara tuyishoramo 70% by’amafaranga yose tubona ariko sinzi aho ikibazo kikiri. Mu igenamigambi rya 2018/2019 ni rya 2019/2020, tuzahashora 70% by’amafaranga yose duhabwa na leta.”
Yakomeje avuga ko hari n’indi gahunda bahafite izatangira muri Nzeri umwaka utaha izibanda cyane cyane muri ibi bice byangiritse cyane kubera kutagira amashyamba.
Ngabonziza yibaza impamvu nta gihinduka mu turere tuba twabonye amafaranga menshi anasaba inzego zibanze kubafasha gukangurira abaturage kwita ku biti biba byatewe.
Ati “Siniyumvisha uburyo nka Kirehe ntampinduka zihaba nyamara uyu mwaka ariko Karere twahaye amafaranga menshi cyane, twagahaye miliyari imwe mu gihe utundi turere twabahaye nka miliyoni 30. Icyo dusaba rero inzego zibanze nizidufashe gukangurira abaturage kwita ku biti biba byatewe nibatabyitaho ntacyahinduka nibumve ko igiti kitabwaho nk’ibindi bihingwa byose.”
Muri gahunda Ikigo gishinzwe kubungabunga amazi n’amashyamba giteganya gukora muri utu turere twa Kayonza, Ngoma na Kirehe bigaragara ko hazaterwa ibiti byinshi byitezweho kuzahura ibi bice byakunze kurangwa n’igisa n’ubutayu.
Akarere ka Ngoma hateganyijwe guterwa ibiti bivangwa n’imyaka kuri hegitari 2 668, amashyamba ku misozi angana na hegitari 228 hasazurwa amashyamba hegitari 18 hanaterwe ibiti by’imbuto 9155.
Akarere ka Kayonza hateganyijwe guterwa ibiti bivangwa n’imyaka hegitari 7065, Amashyamba kumisozi hegitari 1511 hazasazurwa hegitari 5 haterwe ibiti by’imbuto kuri hegitari 9500.
Akarere ka Kirehe hateganyijwe guterwa ibiti bivangwa n’imyaka huri hegitari 1582 hazasazurwa hegitari 5,4 hazaterwa amashyamba angana na hegitari 675 ndetse haterwe n’ibiti by’imbuto kuri hegitari 5141.
Karekezi Godfrey utuye muri aka gace avuga ko izuba riri kwibasira aka gace ryatumye insina ze zuma nyamara mbere yarapakizaga imodoka akajyana kugurisha.
Ati “Mbere izuba ritaraba ryinshi napakizaga imodoka ibitoki nkajyana i Kigali, ariko ubu no kubona icyo ndya ntibinyorohera hashize nk’imyaka itatu tuvusha izuba kuva mu kwa Gatanu kugera mu kwa cumi n’abiri, leta ikwiye kugira icyo ikora hakiri kare.”
Karekezi akomeza asaba leta kubashyiriraho uburyo bwiza bahingamo, kuko iyo bakurikije ibihe by’ihinga ibyo batera bikunda gupfira mu mirima kubera izuba ryinshi.
Minisitiri w’ubuhinzi n’ubworozi, Dr. Gerardine Mukeshimana, yabwiye IGIHE ko babibonye ko mu myaka itatu ishize igihembwe cya mbere cy’ihinga kitakunze kugenda neza muri ibi bice, gusa akavuga ko hari ingamba bafashe zirimo no kuhira imyaka.
Ati “Mu mirenge ya Mpanga na Mahama twatangiye gukorerayo imishinga yo kuhira imyaka ku buryo bwagutse hegitari ibihumbi 5000, ariko na Kayonza mu murenge wa Ndego dufiteyo umushinga uzatangira umwaka utaha turi kugenda twagura ibikorwa byo kuhira muri iyi mirenge ikunda guhura n’ibibazo”.
Yakomeje avuga ko hari nabo bazi bateye bikumira mu murima kubera izuba ryinshi ariko ko bababaruye kugira ngo babafashe hakiri kare, yijeje abatuye muri ibi bice kubagezaho ibikoresho by’ingenzi hakiri kare mu rwego rwo kwitegura igihembwe cya kabiri cy’ihinga.
",https://m.igihe.com/ibidukikije/article/hatagize-igikorwa-tumwe-mu-duce-tw-iburasirazuba-twahinduka-ubutayu,Environment
Ibyemezo bya Trump ku kubungabunga ibidukikije bizahombya Amerika miliyari $500 ku mwaka,"Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Ni icyemezo, Perezida wa Amerika, Donald Trump yavuze ko kigamije kuzuza inshingano ze zo kurinda Amerika n’abayituye.
Ibiro bye bya White House byasohoye inyandiko igaragaza ko ibyemezo bye birebana no kubungabunga ibidukikije bizatwara abenegihugu miliyari $500.
Ni imibare yatangajwe nyuma ya raporo y’impapuro 100 yasohowe ku wa Gatanu nyuma y’ibirori bizwi nka “Thanksgiving.”
Ivuga ko “Hari ibihamya ko imihindagurikire y’ikirere igira ingaruka ku muntu yiyongera ubutitsa. Ingaruka z’imihindagurikire y’ikirere ziteye inkeke mu gihugu cyose ndetse impungenge ku buzima bw’Abanyamerika, imibanire n’ubukungu ntibigarara.”
Itsinda rya Trump ryirinze kugaragaza ko politiki yo kureberera ibyangiza ikirere izoreka igihugu.
Abahanga mu by’ubumenyi bw’Isi bahuriye mu Kigo cyita ku Bidukikije cya National Climate Assessment (NCA) batanze impuruza ko kuba nta gikorwa bizagira ingaruka ndetse bigatwara Abanyamerika miliyari $500 ku mwaka bitewe n’ubwiyongere bw’indwara n’impfu, iyangirika ry’inyubako, igabanuka ry’umusaruro w’abakozi n’ibindi.
Ni ubusesenguzi bushingiye ku nyandiko ikubiye mu mpapuro 600 yakozwe kuva mu 2017, igaragaza ingaruka ibyemezo bya Trump bifite ku Banyamerika.
Ikinyamakuru Thinkprogress cyanditse ko White House yabonye raporo ariko yirengagiza ibyayivuyemo.
Raporo ivuga ko uburemere buterwa no kuba ubutegetsi bwa Trump ntacyo bukora buzagira ingaruka zikomeye ku bazadukomokaho mu myaka 50 iri imbere.
Ku butegetsi bwa Obama nibwo Amerika yemeye amasezerano ya Paris yashyizweho umukono n’ibihugu hafi 200 mu Ukuboza 2015. Yasabaga ko igabanya imyuka ihumanya ikirere yoherezwa, nibura kuri 30% bitarenze 2025.
Amerika ni iya kabiri ku Isi mu bihugu byohereza Carbon nyinshi mu kirere nyuma y’u Bushinwa.
U Rwanda ku wa 20 Ukwakira 2016 rwinjiye mu mubare w’ibyageraga kuri 80 byari bimaze kwemeza burundu amasezerano y’i Paris. Agena ishyirwa mu bikorwa ry’ingamba zo gukumira izamuka ry’igipimo mpuzandengo cy’ubushyuhe bw’Isi, kikaguma hasi ya dogere Celcius ebyiri ariko intego ikaba ko kigera hasi ya dogere Celcius 1.5.
",https://m.igihe.com/ibidukikije/article/ibyemezo-bya-trump-ku-kubungabunga-ibidukikije-bizahombya-amerika-miliyari-500,Environment
"Imishinga myiza y’ubuzima no kubungabunga ibidukikije muri Afurika igiye guhatanira $50,000","Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Iri rushanwa ryateguwe na Sosiyete y’Abanyamerika ya Johnson & Johnson ikora mu bijyanye na serivisi zo kwa muganga, yashinzwe mu 1886.
Ryiswe Champions of Science Africa Innovation Challenge 2.0, ni irushanwa rya kabiri rikomeye mu yahuza abahanga mu ikoranabuhanga muri Afurika binyuze mu kugaragaza ibitekerezo by’udushya n’ingamba zakomeza kuzanzamura umugabane.
Abazaryitabira bazatanga ibitekerezo mu byiciro bitandatu. Birimo kwita ku bafite ikibazo cy’uburwayi bwo mu mutwe; abari hagati ya 75-85% barwaye mu mutwe muri Afurika ntibagerwaho na serivisi z’ubuvuzi.
Ikindi kijyanye no kubyaza umusaruro ibikoresho byakoreshejwe (Packaging Innovations). Izamuka ry’imyanda iterwa n’ibisigazwa by’ibikoresho riteye inkeke muri Afurika.
Icya gatatu ni ugukora imiti ivuye mu byatsi n’ibiti (Botanical Solutions). Ingo ziri hagati ya 60 na 80% muri Afurika zikoresha imiti gakondo mu buvuzi.
Hari n’uburyo bwunganira abakora kwa muganga bagorwa no gukurikirana indwara z’ibyorezo n’imbogamizi ziri mu buvuzi. Ni uburyo buzafasha abaganga n’abaforomo gutanga serivisi nziza.
Ubuvuzi kandi bukeneye ikoranabuhanga rigezweho ryafasha Afurika guhangana n’indwara nka Sida, Igituntu, Ebola, ubuzima bwo mu mutwe n’ubw’umubyeyi, byibasira cyane abagore. Haziyambazwa application n’ubundi buryo bwakoroshya ihanahana ry’amakuru mu kwihutisha ubuvuzi.
Afurika kandi ikeneye abahanga mu kubaga kuko hari indwara zivurwa abarwayi banyujijwemo icyuma mu gihe ibitaro byinshi bidafite izo serivisi.
Ibi ni byo bishakirwa ibisubizo birambye binyuze mu mishinga izatoranywa.
Ba ny’ir’imishinga izatoranywa bazahabwa $50,000, akabakaba miliyoni 44Frw, banahugurwe n’abahanga bakorana Johnson & Johnson ku kuyishyira mu bikorwa.
Umuyobozi ushinzwe Ikoranabuhanga muri Johnson & Johnson Consumer Inc. Josh Ghaim, yavuze ko iri rushanwa rigiye kuba ku nshuro ya kabiri rigamije kwagura ba rwiyemezamirimo no kubafasha guhanga ibisubizo by’ibibazo bihari.
Yagize ati “Izamuka ry’ibigo byo guhanga udushya muri Afurika riragaragaza ba rwiyemezamirimo bashya bafite inyota yo gushaka inzira nshya zo gushaka ibisubizo bya sosiyete zabo.”
Johnson & Johnson Family igizwe n’ibigo bikomeye mu by’ubuzima ndetse imaze imyaka 85 ikorana na Afurika mu bihugu birenga 25.
Ibitekerezo by’imishinga bishobora gutangwa n’umuntu ku giti cye cyangwa ikigo. Ushobora gusura urubuga rwa Africa Innovation Challenge ku bindi bisobanuro.
Igikorwa cyo kwakira imishinga izatoranywa kizasozwa ku wa 16 Mutarama 2019, ari nawo mwaka uzatangarizwamo iyatoranyijwe.
",https://m.igihe.com/ibidukikije/ibungabunga/article/imishinga-myiza-y-ubuzima-no-kubungabunga-ibidukikije-muri-afurika-igiye,Environment
Byinshi kuri Banki yihariye izatera inkunga imishinga irengera ibidukikije mu Rwanda,"U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
Iyi banki biteganywa ko izitwa ‘Rwanda Catalytic Green Investment Bank’, yitezweho kongera amafaranga yashorwaga mu mishinga igamije kurengera ibidukikije mu gihugu.
Izaba ikora nk’izindi banki ariko yibanda gusa ku gutanga inguzanyo no gushora imari yayo mu mishinga igamije kurengera ibidukikije.
Uru rwego rw’imari ruteganywa gushyirwaho, ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umukozi ushinzwe itumanaho mu kigega cya leta gisanzwe gitera inkunga imishinga irengera ibidukikije (Fonerwa), Doreen Nakure, yabwiye IGIHE ko Fonerwa ari yo ishinzwe gukurikirana by’umwihariko ishyirwaho ry’iyo banki, cyamaze gushyiraho itsinda ry’inzobere rizatanga ishusho nyayo y’imiterere n’imikorere y’iyo banki mu gihe cya vuba.
Ati “Ubu twamaze guha akazi umuryango ‘Coalition for Green Capital’ kizadusesengurira ndetse kikaduha imiterere y’ishusho y’iyo banki ku rwego mpuzamahanga. Ibijyanye n’ingano y’amafaranga iyo banki izatangiza bizagaragazwa n’inyigo iri gukorwa n’icyo kigo gifatanyije n’abandi bafatanyabikorwa.”
The Coalition for Green Capital ni umuryango udaharanira inyungu, wibanda cyane ku guteza imbere isoko ry’ingufu zidahumanya, binyuze mu gushyiraho banki ziteza imbere imishinga irengera ibidukikije.
Kuva mu mwaka wa 2009, uyu muryango ufatanya n’ibihugu, ndetse n’imiryango itari iya Leta gushyiraho ibigo by’imari bishyigikira imishinga migari irengera ibidukikije, kigakora ubuvugizi, ndetse kigatanga ubujyanama n’ubugenzuzi mu mikorere y’ibyo bigo.
Kugeza ubu ntibirasobanuka neza niba iyi banki izaba ari iya Leta cyangwa iy’abikorera; gusa Nakure avuga ko bizaterwa n’ibintu byinshi bikiri kuganirwaho ubu, ariko akagaragaza ko byagakwiye kuba igikorwa cy’abikorera.
Iyi banki nitangira, izajya itera inkunga imishinga ya Leta n’abikorera igamije kurengera ibidukikije, habanje kurebwa niba yujuje ibisabwa.
Nakure avuga ko iki gitekerezo cyo gushyiraho iyi banki kiri gushingira ku mahame yihariye ajyanye no kugena uburyo bwo kwifatira ibyemezo mu ishoramari, ubushobozi bwo kwiyongerera imari ivuye mu bigo by’imari ndetse no mu bikorera, hashingiwe cyane cyane ku bikorwa by’indashyikirwa bya banki mpuzamahanga zitera inkunga imishinga irengera ibidukikije, ubufasha bwa Fonerwa ndetse n’abandi bagira uruhare muri iri soko.
Amakuru ajyanye n’itangizwa ry’iyi banki mu Rwanda yatangarijwe bwa mbere mu kiganiro cyatangiwe mu nama ya Cop 25 iherutse kubera muri Espagne mu mpera z’umwaka ushize yigaga ku ruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Igitekerezo cyo gushyiraho banki nyarwanda itera inkunga imishinga irengera ibidukikije, kije nyuma y’uko Afurika y’Epfo na yo yashyizeho iyo banki ifite imari shingiro ya miliyoni 100 z’amadorali ya Amerika.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, ubwo yari mu nama ya COP 25, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari na ko tuzamura uruhare rw’abikorera.”
Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa muri 2013, hahanzwe imirimo 138 000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12 998 z’inkombe n’imigezi n’ibiyaga zarasubiranyijwe, hegitari 41 116 ziterwaho amashyamba, ndetse imiryango 65,340 ifashwa kubona ingufu zikomoka ku mirasire y’izuba mu gihe toni miliyoni 65 z’imyuka ihumanya ikirere zakumiriwe.
Icyo gihe Fonerwa yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
Umushinga w’uruganda rw’amashanyarazi rutanga megawati 8.5 ruri mu karere ka Rwamagana, ni urugero rwiza rw’ishoramari ryakozwe mu rwego rwo kurengera ibidukikije.
U Rwanda rwihaye intego ko mu 2050, ruzaba rwagabanyije umwuka uhumanya ikirere ku rugero rwifuzwa.
",https://m.igihe.com/ibidukikije/article/byinshi-kuri-banki-yihariye-izatera-inkunga-imishinga-irengera-ibidukikije-mu,Environment
Ingano y’umwuka wa CO2 Umunyarwanda yohereza mu kirere,"Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwakozwe na Oxfam bwatangajwe kuri iki Cyumweru, bwagaragaje umuntu umwe mu Bwongereza bizamufata iminsi itanu kugira ngo agire uruhare mu bikorwa bituma haboneka CO2 mu gihe iyo ngano y’uyu mwuka ku muntu uri mu Rwanda bizamufata umwaka.
Ku Cyumweru gitaha tariki ya 12 Mutarama, nibura Umwongereza azaba amaze kohereza mu kirere umwuka wa CO2 ungana n’uzoherezwa umwaka wose n’umuturage wo mu bihugu birimo Madagascar, Malawi, Ethiopia, Uganda, Guinea na Burkina Faso.
Ubu bushakashatsi bwagaragaje ingano y’uyu mwuka woherezwa mu kirere ku batuye mu Rwanda ari toni 0.09, Malawi ni 0.19, Burkina Faso zigeze kuri toni 0.25 ku mwaka.
Bwagaragaje ko umuturage wo muri Nigeria agira uruhare mu bikorwa byohereza mu kirere uyu mwuka uhumanya ungana na toni 0.49 buri mwaka naho uwo mu Buhinde akaba ari 1.68.
Ikigereranyo rusange ku Isi kiri kuri toni 4.7 ku muntu buri mwaka. Mu Bwongereza honyine, umuturage abarirwa toni 8.3.
Abongereza benshi bavuze ko hakwiye kugira byinshi bikorwa mu kurwanya ikibazo cy’imihindagurikire y’ikirere cyane mu kugabanya umwuka uhumanya woherezwa mu kirere.
Ubwiyongere mu kirere bw’uyu mwuka wa CO2 bugira ingaruka ku bidukikije zirimo ubushyuhe bukabije ku Isi, imyuzure n’ibindi.
Mu myaka 100 ishize, ibikorwa bya muntu byongereye ubushyuhe ku Isi ho dogere celcius 2.5. Uko kwiyongera k’ubushyuhe ku Isi kwagiye gutera ibibazo bitandukanye birimo ihindagurika ry’ibihe, imyuzure ya hato na hato, kuzimira kw’inyamaswa n’ibimera bitandukanye n’ibindi.
Mu myaka myinshi ishize, ibikorwa bya muntu byakomeje kugira uruhare mu iyangirika ry’urusobe rw’ibinyabuzima ndetse n’ihindagurika ry’imiterere y’Isi.
Ahari ubutayu bwa Sahara hahoze ibyatsi, amazi ndetse n’amashyamba nkuko byatangajwe n’Umushakashatsi Dr Curt Stager wo muri Kaminuza ya Smith College, nyamara byaje guhindurwa n’imyuzure, agace gasigara kambaye ubusa.
Kubera ubushyuhe, ibikorwa bya muntu n’ibindi, amoko 1000 y’inyamswa yarimutse ajya gushaka ahandi aba, andi menshi yo yarazimiye.
Mu myaka 15 iri imbere, isunzu ry’umusozi wa Kilimanjaro rizwiho urubura rizaba ryambaye ubusa. Ubushakashatsi bwagaragaje ko ubushyuhe bw’Isi buri gutuma urubura kuri uwo musozi rushonga bidasanzwe.
Uyu mwuka wa CO2 ugira ingaruka nyinshi ku buzima bwa muntu. Zirimo kurwara umutwe, kugira umunaniro, kubura ibitotsi, kugira ibibazo by’ubuhumekero kimwe no gututubikana ndetse wongera uburyo umutima utera umuntu akaba yarwara indwara y’umuvuduko ukabije w’amaraso cyangwa se akaba yajya muri Coma mu buryo butunguranye kubera kubura umwuka mwiza.
Ubushakashatsi buherutse kugaragaza ko ingaruka z’imihindagurikire y’ibihe ku bukungu bw’u Rwanda zishobora kugera ku kigero cya 4.5% by’umusaruro mbumbe w’igihugu mu mwaka wa 2030.
Ubu bushakashatsi bwakozwe n’itsinda ry’ibihugu 19 bihuriye ku kuba bisangiye ingaruka bigirwaho n’imihindagurikire y’ikirere (V20), bwerekanye ko ingaruka z’imihindagurikire y’ibihe ku buzima bw’abanyarwanda zishobora kurushaho gukomera harimo ukwiyongera kwa Malaria ndetse n’ibyorezo bituruka ku bukonje ndetse n’ubushyuhe bw’ikirere.
Ubushakashatsi bw’Ikigo cy’Igihugu cyo kubungabunga Ibidukikije (REMA) bwo muri Gicurasi 2018, ku bitera ihumana ry’umwuka n’iyangirika ry’ikirere, bwagaragaje ko ibintu biza ku isonga mu guhumanya umwuka uhumekwa mu Rwanda harimo umwotsi w’imodoka, imyotsi y’amakara n’inkwi n’ibindi.
Bwanerekanye ko uduce duto duto tutabonwa n’amaso twivanga n’umwuka uhumekwa, tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Bwanagaragaje ko mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Hari ibice bimwe na bimwe byagaragayemo ko mu mpeshyi muri metero kibe imwe y’umwuka usangamo hagati ya mikorogarama (microgram) 100 na 150 z’utwo tuvungukira mu gihe ikigero cyemewe kitagomba kurenga mikorogarama 35 kuri meterokibe y’umwuka.
Mu guhangana n’ingaruka ziterwa n’ihindagurika ry’ibihe n’iyangirika ry’ikirere, u Rwanda rwashyizeho ingamba nyinshi zitandukanye zirimo gutera ibiti byinshi bitanga umwuka mwiza aho kuri ubu ari ku buso bungana na 30% bw’igihugu.
Harimo kandi gukumira imodoka zisohora imyuka ihumanya ihumanya binyuze mu isuzuma zikorerwa no kwimakaza ikoreshwa ry’ingufu zidahumanya. Ibi bijyanye n’uko ubu ku isoko ry’u Rwanda hagejejwe imodoka na moto zikoresha amashanyarazi.
",https://m.igihe.com/ibidukikije/article/ingano-y-umwuka-wa-co2-umunyarwanda-yohereza-mu-kirere,Environment
Mu Rwanda hagiye gutangizwa banki itera inkunga imishinga y’ibidukikije,"Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Amakuru ajyanye n’itangizwa ry’iyi banki mu Rwanda yatangarijwe mu kiganiro cyatangangiwe mu nama ya Cop 25 iherutse kubera muri Espagne mu mpera z’umwaka ushize kireba uruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Muri iyo nama niho hatangarijwe ko u Rwanda ruzashyiraho banki igamije gushyigikira imishinga igamije kurengera ibidukikije, “Rwanda Catalytic Green investment bank”.
Uru rwego rw’imari ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari nako tuzamura uruhare rw’abikorera.”
Kubera ibibazo by’imihindagurikire y’ibihe, nibura abahinzi bo mu Rwanda batakaza 40% by’umusaruro wabo. Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa, hahanzwe imirimo 138000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12,998 z’inkombe n’imigezi n’ibiyaga zarasubiranyijwe ndetse imiryango ifashwa 17 449 kubona ingufu zidakomoka ku ngomero z’amashanyarazi.
Icyo gihe FONERWA yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
",https://m.igihe.com/ibidukikije/article/mu-rwanda-hagiye-gutangizwa-banki-itera-inkunga-imishinga-y-ibidukikije,Environment
Ubushakashatsi bwerekanye ko Umuryango w’ingagi zo mu Birunga uri kwaguka,"Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubwo bushakashatsi bwerekana ko ingagi zo mu ishyamba rya Bwindi muri Uganda na Sarambwe muri Repubulika Iharanira Demokarasi ya Congo (RDC) zavuye kuri 400 zikagera kuri 459.
Mu Rwanda, imibare y’ingagi yariyongereye zigera kuri 604 zivuye kuri 480 zabarurwaga umwaka ushize. Ibyo byatumye ingagi zibarurwa mu gice cy’imisozi y’Ibirunga zigera ku 1,063.
Ubushakashatsi bwakozwe bigizwemo uruhare n’Ikigega cyita ku ngagi muri Pariki y’Ibirunga (Dian Fossey Gorillas Fund) bushyirwa ahagaragara ku wa mbere tariki 16 Ukuboza 2019.
Umuyobozi wa Dian Fossey, Dr Tara Stoinski, yagize ati “ Ibyavuye muri ubu bushakashatsi ni gihamya y’imbaraga zo kwita ku bidukikije, hagati ya Guverinoma zirimo iy’u Rwanda, RDC na Uganda.”
Yongeyeho, ati “Ingagi zo mu misozi ni zimwe mu nyamaswa zirinzwe cyane kuri uyu mugabane, kandi uyu munsi turabona icyo imbaraga z’abafatanyabikorwa mu kuzitaho zishobora gukora. Ni akazi gakomeye ku baturage, abayobozi ba za Guverinoma n’ababungabunga urusobe rw’ibinyabuzima, ariko bishobora gukorwa.”
Mu bushakashatsi bwabanje, ku ngagi zo mu misozi, ababukoze bageze mu bice byose by’ishyamba bashaka ibyafasha kubona amakuru ku ngagi n’izindi z’inyamabere n’ibimenyetso by’ibikorwa bya muntu.
Mu bikorwa byabo bakusanyije umwanda wazo kugira ngo harebwe inkomoko yazo, ibyo byakozwe inshuro ebyiri kuva muri Werurwe kugeza Gicurasi 2018 no kuva mu Kwakira kugeza Ukuboza 2018 kugira ngo bimenyekane neza ko buri ngagi yagezweho.
Mu mwaka ushize, Ikigo cy’igihugu gishinzwe iterambere (RDB) cyongeye ubuso bwa Pariki y’igihugu y’Ibirunga iherereye mu Majyaruguru y’u Rwanda buva kuri Hegitari 16,000 bugera ku 16,027 hagamije kwita ku rusobe rw’ibinyabuzima biyirimo.
",https://m.igihe.com/ibidukikije/article/ubushakashatsi-bwerekanye-ko-umuryango-w-ingagi-zo-mu-birunga-uri-kwaguka,Environment
Imvura imaze guhitana abantu 15 hirya no hino mu gihugu,"Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Guhera mu Ukwakira uyu mwaka mu bice bitandukanye by’igihugu hagaragaye imvura nyinshi kurusha iyari isanzwe.
Ni imvura y’umuhindo Minisiteri y’ibidukikije igaragaza ko ubwinshi bwayo bwatewe n’uruhurirane rw’imiyaga ituruka mu nyanjya y’u Buhinde n’ituruka mu ishyamba rya Congo.
Mu kiganiro Kubaza bitera Kumenya cyatambutse kuri Radiyo Rwanda kuri iki Cyumweru tariki 8 Ukuboza, Umunyamabanga Uhoraho muri Minisiteri y’Ibidukikije , Fatina Mukarubibi yavuze ko imvura imaze guhitana abanyarwanda 15 ikangiza n’ibindi bikorwa byinshi.
Yagize ati “Muri iyi minsi imvura yabaye nyinshi, ibiza byahitanye ubuzima bw’abantu 15 n’amatungo ndetse hangiritse imyaka iri mu mirima, imihanda, ibiraro amashuri. Ahibasiwe cyane ni mu Ntara y’Amajyepfo n’Iburengerazuba.”
Mu guhangana n’ibyo biza, Mukarubibi yavuze ko hakozwe ikarita igaragaza ahantu hashobora kwibasirwa n’ibiza ndetse n’ibigomba kuhakorwa mu rwego rwo kurwanya isuri inashobora gutera imyuzure. 
By’umwihariko muri ibi bihe, yasabye abaturage kuzirika ibisenge, guca imirwanyasuri no gusibura inzira z’amazi kandi bagatanga amakuru igihe hari ahabaye ibibazo by’ibiza.
Mu ngamba z’igihe kirekire, Mukarubibi yavuze ko hari imirimo irimo ikorwa mu rwego rwo kurinda no gusubiranya icyogogo cya Sebeya kuko umugezi wa Sebeya nawo wagiye uteza ibiza mu myaka ishize.
Hari kandi gusaba abubaka gushyiraho uburyo bwo gufata amazi ava ku bisenge by’inzu.
Mu rwego rwo gukumira ko ibiza by’imvura byangiza ibikorwaremezo nk’imihanda n’ibiraro , Mukarubibi avuga ko begereye inzego zibishinzwe kugira ngo bijye byubakwa habanje kwegeranywa amakuru ya tekiniki azatuma ibyubatswe biramba.
Yatanze urugero rw’ikiraro cya Nyabarongo cyajyaga kirengerwa n’amazi mu bihe by’imvura, ubu bikaba byarakosowe.
Imvura nyinshi imaze iminsi igwa no mu bindi bihugu bya Afurika y’Iburasirazuba ndetse imaze guhitana abasaga 250. Kimwe cya kabiri cy’abapfuye ni abo muri Kenya, mu gihe yagize ingaruka ku baturage basaga miliyoni eshatu.
Biteganyijwe ko muri uko kwezi imvura ikomeza kugwa ari nyinshi.
",https://m.igihe.com/ibidukikije/article/imvura-imaze-guhitana-abantu-15-hirya-no-hino-mu-gihugu,Environment
Minisitiri Mujawamariya yibukije abangiza ibidukikije ko nta yindi si bafite yo kuzaturaho,"Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Ibi yabigarutseho kuri uyu wa Kabiri tariki 19 Ugushyingo 2019, ubwo iyi Minisiteri yahuraga n’abafatanyabikorwabayo harebwa uko bakomeza kunoza ubufatanya mu kurengera ibidukikije.
Iyangirika ry’amashamba, imyuka ihumanya ikirere iva mu nganda no mu binyabiziga, ndetse n’ibindi bikorwa bitandukanye bya muntu, ni bimwe mu biza ku isonga mu gukomeza kwangiza ibidukikije hirya no hino ku Isi.
Minisitiri Mujawamariya avuga ko iyi nama iba igamije guhuza abafatanyabikorwa mu bikorwa bitandukanye barimo abakora mu by’amashyamba, ubutaka n’abandi, intego ari ugukokomeza kugira igihugu cyiza.
Ati “Dukeneye kubungabunga ibidukije ariko n’igihugu gikeneye amajyambere byaba mu bucuruzi bw’amabuye y’agaciro n’ahandi, icyo dusaba abafatanyabikorwa ni ugukomeza mu nzira turimo nk’u Rwanda dukomeza guteza imbere ibidukikije, kandi dukomeza kugira igihugu kirangwamo n’ibidukikije byitaweho kuva ku mwana kugera ku mu kambwe.”
Ati “Iyi si dutuyeho niyo yonyine dufite aho gutura, tugomba rero kuyirinda kubera ko nta handi dufite dutura ni aha gusa, buri wese uko yaba angana kose akwiye kumva ko ari inshingano ze zo kubungabunga ibidukikije.”
Umuyobozi w’Ikigo gishinzwe kubungabunga ibidukikije, Eng. Coletha Ruhamya, yavuze ko hakiri imbogamizi mu kubungabunga ibidukikije zirimo ingengo y’imari igenerwa uru rwego, kudahuza ibikorwa mu nzego ndetse n’ishoramari ridahagije mu kurinda ibidukikije.
Agira ati ""Usanga ingengo y’imari leta yakoresheje yose, 2,9% ni yo yagiye mu bintu birengera ibidukikije, ibyo byose rero turashaka kureba ukuntu izo nzego zindi zibishyira muri gahunda yazo.’’
",https://m.igihe.com/ibidukikije/article/minisitiri-mujawamariya-yibukije-abangiza-ibidukikije-ko-nta-yindi-si-bafite-yo,Environment
Abahanga batanze umuburo ku ngaruka zishobora kwibasira Isi kubera udusimba duto dukomeje gupfa,"Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Ubushakashatsi buheruka gukorwa na Kaminuza ya Sussex mu Bwongereza, bugaragaza ko umubare w’udusimba duto turi ku Isi ukomeje kugenda ugabanuka mu buryo bukabije, by’umwihariko 41% byatwo byagabanutse bitewe n’ingaruka z’ihindagurika ry’ibihe, ibiza, ibikorwa bya muntu n’ibindi.
Umwarimu wigisha amasomo y’ibinyabuzima muri kaminuza ya Sussex, akaba n’umwe mu bayoboye ubwo bushakashatsi, Dave Goulson, yavuze ko ‘Iryo gabanuka nirikomeza, ingaruka zizaba nyinshi’.
Ati “Bitatu bya kane (3/4) by’ibihingwa byacu bibeshwaho n’udusimba duto. Ibihingwa bizatangira kurumba. Ntituzongera kugira imbuto zirimo nk’inkeri...Ntitwabasha kugaburira abantu barenga miliyari 7.5 utu dusimba tudahari.”
Gusa iyi raporo basohoye igaragaza ko mu gihe abantu bashyize hamwe babasha kubona igisubizo ku kibazo kigaragara nka kirimbuzi.
Ati “Udusimba tuba mu busitari na Pariki byacu, abazitaho bashobora gukora ibitangaza. Igikenewe cyane ni uguhindura abahizi bakaba inshuti n’inyamaswa, bakagabanya gukoresha imiti yica udukoko. Ibyo byafasha cyane.”
Abayikoze batanga inama z’uko kandi abantu bakwiye guhinga ibihingwa bifasha iyororoka ry’ibimera akenshi bigizwemo uruhare n’utwo dusimba duto turimo nk’inzuki igihe zirimo gutara.
Ubushakashatsi bugaragaza ko utu dusimba duto turimo kugabanuka mu buryo bukabije mu bihugu birimo u Budage na Puerto Rico. Igaragaza ko muri rusange utu disimba ku mwaka tugabanukaho nibura 2.5%.
By’umwihariko mu Bwongereza iyi raporo yibanze igaragaza ko hagati ya 1968 na 2007 twagabanutseho nibura 28%. Abakoze iyi nyigo bavuga ko hari izindi zisaga 70 zakozwe ariko nta mpinduka igaragara mu kutubungabunga cyane cyane mu Burayi na Amerika ya Ruguru.
",https://m.igihe.com/ibidukikije/article/abahanga-batanze-umuburo-ku-ngaruka-zishobora-kwibasira-isi-kubera-udusimba,Environment
Intara y’Iburasirazuba yahawe umwihariko mu gutera amashyamba kubera ubuke bwayo,"Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Ibi yabitangaje ubwo hatangizwaga igihembwe cyo gutera amashyamba 2019/2020 cyatangirijwe mu Murenge wa Rukumberi mu Karere ka Ngoma ahatewe ibiti ibihumbi 16 ku buso bungana na hegitari 80.
Muri iki gihembwe iburasirazuba hazaterwa amashyamba ku buso bungana na hegitari 609.8, haterwe ibiti bivangwa n’imyaka kuri hegitari 5138.6. Hazavugururwa kandi amashyamba angana na hegitari 275 ndetse hanaterwe ibiti by’imbuto ibihumbi 163 505 mu rwego rwo guhangana n’ikibazo cy’ubutaka bunini budateweho ibiti burangwa muri iyi ntara.
Akarere ka Kirehe niko kazaterwamo ibiti byinshi aho kazaterwamo amashyamba angana na hegitari 276, ibiti bivangwa n’imyaka bingana na hegitari 286 n’ibiti by’imbuto 9750.
Mukarubibi Fitina yavuze ko bahaye umwihariko iyi ntara kugira ngo bahangane n’ikibazo cy’amashyamba make akunda kuyigaragaramo bigatuma ibice bimwe na bimwe bitabonekamo imvura nkuko bikwiye.
Yakomeje avuga ko bishimira ko intego igihugu cyari cyarihaye yo gutera amashyamba ku kigero cya 30% cy’ubuso bw’igihugu yagezweho mbere ya 2020.
Ati “Mu gice cy’iburasirazuba ho baracyari inyuma cyane nko mu Karere ka Ngoma turacyari kuri 12 by’ubuso buteweho amashyamba, biradusaba imbaraga kugira ngo tuzamure iyo mibare ariko n’abaturage barasabwa kubigira ibyabo kugira ngo bya biti babirere bihinduke ishyamba.”
Yongeyeho ati “Ubu tugiye gufatanya dushyireho gahunda yihariye yo gutera amashyamba mu burasirazuba by’umwihariko nka Ngoma n’ahandi, hari ubwoko bw’ibiti byagaragaye ko bishobora kwera muri iki gice kandi bigatanga umusaruro harimo nk’igiti cy’umugazi, igifenesi n’ibindi bitandukanye bivangwa n’imyaka, ibyo byose nibyo tugiye gutera muri iyi ntara.”
Mukarubibi yavuze ko zimwe mu mpamvu zituma iyi ntara idakunda kugira amashyamba menshi harimo kuba ubutaka bwaho bukunda kugira umuswa mwinshi hakiyongeraho n’izuba ryinshi.
Yasabye abaturage bo mu burasirazuba gukoresha ibiyaga bafite buhira ibiti kugira ngo bahangane n’izuba rikunda kubyumisha.
Abaturage bavuga ko zimwe mu mpamvu zituma muri iyi ntara ibiti bihaterwa bidakura ngo biterwa nuko hakunda kugaragara izuba ryinshi na bike bizamutse bikaragirwamo amatungo .
Habanabakize Daniel utuye mu Murenge wa Rukumberi yagize ati “ Ibiti inaha turabitera ariko hari bamwe muri twe babiragiramo amatungo bigatuma bitazamuka, ikindi ni ubutaka bw’inaha usanga kubera izuba ryinshi ridapfa kubyorohera mu mikurire yabyo.”
Mukakayibanda Verediana we yagize ati “ Hari abantu babyahuramo inka nijoro kuburyo banazishora no mu mirima yacu, kugira ngo ibiti dutera bikure rero nuko leta idufasha mu guhana abo bantu bonesha amashyamba yacu.”
Ibarura riheruka gukorwa mu 2016 ryagaragaje ko amashyamba y’abaturage ari ku kigereranyo cya 67% y’ubuso, naho aya leta akaba ku kigereranyo cya 33%. Hagaragajwe kandi ko amashyamba y’abaturage afashwe nabi kandi afite umusaruro muke.
",https://m.igihe.com/ibidukikije/article/intaray-iburasirazuba-yahawe-umwihariko-mu-gutera-amashyamba-kubera-ubuke-bwayo,Environment
Miliyoni 12 z’amadolari zigiye gushorwa mu mushinga wo kwita ku bidukikije i Gicumbi,"Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umushinga wiswe uwa Gicumbi (Green Gicumbi Project), uzamara imyaka itandatu uhereye mu Ukwakira 2019, ukora ibikorwa byo kwita ku bidukikije mu Karere ka Gicumbi.
Arenga miliyoni $ 12.5 muri miliyoni $ 32 azakoreshwa muri uwo mushinga wose, azajya mu bikorwa byo kubungabunga ibishanga, inkengero z’imigezi n’ibindi bikorwa byerekeye ubuhinzi.
Umunyamabanga Nshingwabikorwa w’Akarere ka Gicumbi, Epimaque Mpayimana avuga ko kubera imiterere y’ako Karere, imvura igira ingaruka zikomeye ku buhinzi kubera imisozi itarwanyijeho isuri.
Ati “Twe tugira umwihariko kuko ari imisozi miremire, iyo ahantu rero hari imisozi miremire cyane cyane itarwanyijeho isuri, duhura n’imyuzure, isuri, imihanda ikangirika, ibiraro bigacika n’amazi menshi ingaruka mu by’ukuri ni nyinshi ugereranyije no mu tundi turere, imyaka kumanurwa n’isuri, abaturage bagahinga ariko bamara gutera isuri ikaza ikabitwara.”
Avuga ko mu by’ibanze uwo mushinga uzabafasha ari ugutunganya imisozi ihanamye. Agira ati “Mu buryo bw’ikubitiro azabanza kujya, kudufasha gutunganya imisozi ihanamye, ni ukuvuga ngo iyo utunganyije iyo misozi, ya mirima yo mu bishanga yajyaga itwikirwa n’isuri uba ukoze ku buryo itakwangirika. ibihinzwemo uba ufite icyizere kuko uko wahinze ushobora kweza nta suri ibitwaye.”
Ni umushinga ashimangira ko uziye igihe kuburyo n’abaturage bitezweho kugaragaza ubufatanye mu bikorwa byawo.
Mu mwaka w’ingengo y’imari ushize Akarere ka Gicumbi kabashije gutunganya Hegitari 2,000 z’amaterasi y’indinganire. Icyakora n’ubundi kugeza ubu ngo hari imisozi itarakorerwaho ubuhinzi kubera imiterere yayo.
Amaterasi namara kugera kuri iyo misozi bizaba byongereye ubutaka buhingwa n’umusaruro uva mu buhinzi ukaziyongere. nkuko Mpayimana abisobanura, agira ati “Ni ukuvuga ngo rero tubonye izindi hegitari ziyongera zirwanyijeho isuri ziriho amaterasi y’indinganire mu byukuri kiba ari igisubizo kirambye ku baturage bacu kubera ko ubutaka bwo guhinga buba bwiyongeye. Hari ahantu imisozi ihanamye kuburyo udashobora gukoreraho imirimo y’ubuhinzi ubu ngubu. Iyo ukoze amaterasi uba wongeye ubuso buhingwa kandi kongera ubuso buhingwa bisobanuye ko uba wongereye umusaruro.
Imibare y’ikigo cy’ibarurishamibare mu Rwanda yerekena ko mu Karere ka Gicumbi, amaterasi ari ku buso bungana na hegitari 8,653.5 naho ubutaka burwanyijeho isuri muri rusange bungana na 88.2%.
Uyu mushinga wanyujijwe mu kigega cyita ku bidukikije n’imihindagurikire y’ibihe mu Rwanda (Fonerwa).
Umuyobozi w’icyo kigega Hubert Ruzibiza, avuga ko uzita no ku bindi bikorwa bireba imibereho y’abatuye Gicumbi ndetse no gutera ibiti. Ikindi kandi ukazafatwa nk’icyitegererezo cyo kwigiraho kuburyo wazakomereza mu tundi turere tw’igihugu.
Ati “Uyu mushinga wa Gicumbi dufatanyije n’ikigega cy’Isi cyita ku bidukikije, twafatanyije gushyira amafaranga muri Gicumbi tumaze kubona ibibazo yanyuzemo cyane cyane ku bireba ibidukikije […] dushaka kuzamura ubuzima bw’abaturage no kureba babaho muri rusange no gutera ibiti, iki ni icyiciro cya mbere tuzayifata nk’icyitegererezo cyo gutuma ukomereza mu tundi duce tw’u Rwanda.”
Imibare y’ikigo cy’ibarurishamibare mu Rwanda y’igihembwe cy’ihinga cya 2019-B yerekana mu buryo bwo kurwanya isuri, Gicumbi yari ifite amaterasi y’indinganire ku kigero cya 32.1% y’ubutaka bwahinzwe muri icyo gihembwe, 0.6% ahateye ibiti, n’imiringoti kuri 0.2%.
Mu buhinzi akarere ka Gicumbi kibanda ku bishyimbo bishingirirwa, ingano, ibirayi, ibigori n’imyumbati ku butaka buhujwe burenga hegitari 32,164. Bahinga kawa ku buso bungana na hegitari 601,7 n’icyayi ku buso bungana na hegitari 1678,2.
",https://m.igihe.com/ibidukikije/article/miliyoni-12-z-amadolari-zigiye-gushorwa-mu-mushinga-wo-kwita-ku-bidukikije-i,Environment
Ubuso bw’u Rwanda 30 % bwamaze guterwaho amashyamba,"Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Mu isuzuma ry’aho urwego rw’amashyamba rugeze, mu ntego nyinshi zitandukanye rwihaye n’intego zo kuruteza imbere mu myaka iri imbere, hagaragajwe ko intego ya mbere yagezweho, nkuko The New Times yabitangaje.
Minisitiri Vincent Biruta, yagize ati “Mu mwaka w’ingengo y’imari wa 2018/19 urwego rw’ibidukikije n’umutungo kamere rwageze kuri byinshi ndashimira ubufatanye n’abafatanyabikorwa batandukanye. Ndagira ngo mbabwire ko ubwo bufatanye bwatumye tugera kuri 30% dutera amashyamba aho atari ateye n’aho yatemwe.”
Iyi ni intego y’ibanze mu zigamijwe kugerwaho mu 2020. Ati “Dushobora kwishimira aho tugeze.”
Inyigo yerekanye ko hagati ya 1990 na 2010, u Rwanda rwatakaje 37% by’amashyamba yarwo bitewe no kuyatema.
Minisitiri Biruta yagize ati “Twongeye gutera ibiti aho byari bayatemwe kugira ngo tubungabunge imigezi kandi nishimiye kubabwira ko hegitari zirenga 3,000 zatewe kuri Nyabugogo, Muvumba, Sebeya n’igice cya ruguru cya Nyabarongo.”
Yongeyeho ati “Abikorera bajya mu bijyanye no kubungabunga amashyamba nabo bariyongereye. 30% by’amashyamba ya leta ubu aracungwa n’abikorera kandi tuzakomeza gukorana n’abafatanyabikorwa mu kongera kugeza kuri 80% mu 2024.”
 Amashyamba ya leta ari kuri hegitari 65,000 hatabariwemo Pariki z’igihugu.
Mu gukaza politiki n’amategeko Minisitiri Biruta yavuze ko Minisiteri yashyizeho politiki nshya n’ingamba zigamije kwita ku mashyamba, ibidukikije, imihindagurikire y’ibihe, ubutaka no gucunga ibipimo by’ubushyuhe.
Guverinoma yashyizeho uburyo bushya bwo kongera amashyamba bikozwe n’abikorera ndetse no kuyacunga neza.
Yashyizeho amatsinda y’abikorera yo gucunga amashyamba “Private Forest Management Units:PFMU” aho amashyamba ari ku buso buto acungwa n’amakoperative.
Ayo matsinda agizwe n’amakoperative 8 y’abikorera bato yageragerejwe mu turere twa Gakenke, Gicumbi, Rulindo na Rwamagana mu buryo bw’igerageza yabashije gutera amashyamba kuri hegitari 276.
Umuryango Mpuzamahanga wita ku bidukije (IUCN) utangaza ko gusana hegitari imwe y’ubutaka haterwa amashyamba, bisaba amadolari asaga 1000 ariko mu Rwanda ngo ntageramo (ari hagati ya 200 na 400) kubera byinshi bikorwa n’abaturage mu muganda.
",https://m.igihe.com/ibidukikije/article/ubuso-bw-u-rwanda-30-bwamaze-guterwaho-amashyamba,Environment
Minisitiri Biruta yashimye uruhare rwa Banki ya Kigali mu rugamba rwo kugira igihugu gitoshye,"Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Yabigarutseho kuri uyu wa Gatandatu tariki 2 Ugushyingo 2019, mu muganda udasanzwe wo gutera ibiti bivangwa n’imyaka mu Murenge wa Rweru mu Karere ka Bugesera muri gahunda ya Banki ya Kigali yo gutera amashyamba, ibiti bivangwa n’imyaka n’imbuto.
Banki ya Kigali yafatanyije n’ikigo mpuzamahanga cy’amashyamba, ishami ry’u Rwanda (ICRAF-Rwanda), mu gutubura imbuto no guhugura abaturage bazafasha bagenzi babo mu kubungabunga no kwita kuri ibi biti.
Mu muganda wo kuri uyu wa Gatandatu, mu Kagari ka Nemba, hatewe ibiti ibihumbi 61, ku buso bungana na hegitari 16. Ibiti byatewe birimo ubwoko bwa Grevillea (bibazwamo imbaho), Gracidea (bikurura umwuka), Calliandra na Leucaena.
Umuyobozi w’Akarere ka Bugesera, Mutabazi Richard yavuze ko iyo umuntu arebye amateka y’u Rwanda nyuma ya Jenoside yakorewe Abatutsi mu 1994, ibiti byo muri aka karere byangijwe bitwikwamo amakara byaje gutuma mu 2000, akarere kaba ubutayu.
Yakomeje agira ati “Byagize ingaruka ku baturage bacu murabizi bamwe baranasuhutse ariko Leta yahise ishaka icyakorwa ishyira imbaraga mu gutera amashyamba. Igikorwa cy’uyu munsi tunashimira Banki ya Kigali yatanze iyi nkunga, ni kimwe n’ibindi bigomba gukomeza gukorwa biri mu rwego rwo kugira ngo tugire Bugesera itoshye.”
Minisiteri y’Ibidukikije mu Rwanda igaragaza ko u Burasirazuba bufitemo amashyamba make aho na Bugesera iri mu turere tudafite amashyamba akwiriye.
Imbuto z’ibiti biri gutuburirwa i Bugesera ari nabyo byatewe uyu munsi zirimo izavanwe mu mahanga, aho Banki ya Kigali ariyo yatanze ubushobozi bwo kugura izi mbuto n’amahugurwa yahawe abafashamyumvire.
Umuyobozi Mukuru wa Banki ya Kigali, Dr Diane Karusisi yavuze ko nubwo batanga serivisi z’imari ariko bagomba kureba niba n’abaturage bafite imibereho myiza, ari nayo mpamvu bahisemo gutanga umusanzu mu kurengera ibidukikije ariko hanibandwa ku biti byagirira akamaro abaturage.
Ati ""Twarabitangiye mu myaka ishize i Gatsibo na Nyagatare ariko uyu mwaka twaje i Bugesera, ni akarere keza ariko iyo ureba mu misozi ya hano ubona nta biti bihari. Ibi biti ni ibyanyu, mugomba kubyitaho ku buryo uyu murenge wanyu uzatera imbere.""
Muri rusange Banki ya Kigali imaze gutera ibiti bigera ku bihumbi 500. Intego ni ugutera ibigera kuri miliyoni ariko hibandwa mu bice by’Iburasirazuba.
Dr Karusisi yakomeje ati “Turashaka gukorana namwe abaturage dutera ibiti ku buryo mu bihe biri imbere nta bibazo by’imvura cyangwa amapfa n’imirire mibi bizongera kuba muri aka karere n’ahandi hose hari ibi bibazo. ”
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Minisitiri Biruta avuga ko ibi bidashobora kugerwaho hatabayeho imbaraga z’abafatanyabikorwa by’umwihariko abikorera, aho yatanze urugero rwiza rwa Banki ya Kigali yatangiye kugira uruhare muri uru rugamba.
Yavuze ko igice kinini cya Bugesera ari ubutaka bwiza kandi bwera ariko bwakwera neza bukanatanga umusaruro habayeho kubungabunga amashyamba.
Ati ""Aka karere karera neza , ariko kakwera kurushaho gateweho amashyamba. Ibyo birasaba gukomeza gufatanya kandi birashoboka. Mu 2000, aka karere kari kabaye ubutayu ariko ubu imvura yaragarutse nubwo idahagije. Bababwiye mwe nk’abaturage ko aya mashyamba turi gutera ari ayanyu mukwiye kuyitaho mukayabungabunga.”
Minisitiri Biruta yashimye abafatanyabikorwa barimo BK avuga ko Mu 2015 yafatanyije na leta gutera ibiti mu Karere ka Gatsibo aho kuri ubu ishyamba rimeze neza.
Yakomeje agira ati “Ibyakozwe na BK bigaragaza uruhare rw’abikorera mu kurengera ibidukikije. Dufatanyije na BK muri Bugesera ubushize twafatanyije I Gatsibo, ngaho ibaze ibigo by’imari byose biri mu Rwanda, buri kimwe cyafashe Akarere kamwe urumva byagenda bite? Turagira ngo dufatanye twubake u Rwanda rutoshye.""
Banki ya Kigali ntabwo yatanze ibiti bivangwa n’imyaka gusa ahubwo hari n’imbuto zirimo avoka, amapapayi ndetse n’imyembe. Ni mu gihe kandi gahunda ya leta ari uko nibura buri rugo rwo mu Rwanda rugira ibiti bitatu by’imbuto.
Umwe mu baturage bo muri uyu Murenge wa Rweru witwa Tuyizere , yavuze ko bazakomeza gufatanya n’abaturage gukomeza kubungabunga ibi biti.
Yagize ati ""Ibi biti bitewe uyu munsi tuzabibungabunga kandi bitugirire akamaro ari ukutubyarira ifumbire n’imbuto ziribwa. Kuva aho dutangiye gutera ibiti bivamgwa n’imyaka by’umwihariko imbuto byagabanyije imirire mibi mu miryango yacu.”
Ubuyobozi bwa Banki ya Kigali bwongeye kandi kwibutsa abaturage bo mu Karere ka Bugesera by’umwihariko abahinzi dore ko bagera ku bihumbi 32, kugana gahunda ya ‘Ikofi’ yashyiriweho abahinzi by’umwihariko.
Ubu buryo buheruka kwiyongeraho serivisi y’imari ya IKOFI yatangijwe na Banki ya Kigali muri Gicurasi uyu mwaka, ifasha umuhinzi kubitsa amafaranga, kubikuza, kuyohereza ku buntu mu Rwanda, kwishyura imbuto n’inyongeramusaruro, ubwiteganyirize bwa ‘Ejo Heza’ n’ibindi.
",https://m.igihe.com/ibidukikije/article/minisitiri-biruta-yashimye-uruhare-rwa-banki-ya-kigali-mu-rugamba-rwo-kugira,Environment
TI-Rwanda igiye gukurikiranira hafi umushinga wa Gicumbi uzatwara miliyoni $ 32,"Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umushinga wo kwita ku bidukikije mu karere ka Gicumbi uzamara imyaka itandatu, ukazakorerwa mu Mirenge itandatu y’ako Karere; ariyo Rubaya, Cyumba, Kaniga, Mukarange, Rushaki na Shangasha.
Imibare y’ubushakashatsi bwakozwe n’umuryango urwanya ruswa n’akarengane mu 2017 yerekana ko imishinga yerekeye imihindagurikire y’ikirere yabayeho mu Rwanda yagiye irangwa n’ibura ry’uruhare rw’abaturage rimwe na rimwe n’abayobozi mu nzego z’ibanze ugasanga batayizi.
Ibyo bigatuma abayishyira mu bikorwa bakoresha ingengo y’imari yayo mu buryo abagenerwabikorwa badasobanukiwe.
Umuyobozi Nshingwabikorwa wa TI Rwanda, Mupiganyi Apolinaire asobanura ko imibare yerekana ko abaturage 55.5% batari bazi iby’iyo mishinga ndetse ngo hari n’abayobozi mu nzego z’ibanze bagera kuri 40.4% nabo ntibagishijwe inama ngo harebwe niba ariyo bakeneye cyangwa bamenye uruhare rwabo.
Ati “Hari imbogamizi twabonye mu mishinga itandukanye nka za biogaz n’indi mishinga igerageza kugabanya kwangiza ibidukikije. Dushingiye kuri ibyo bibazo twabonye mu isesengura twakoze ku yindi mishinga yabanje, twafashe iya mberengo turebe uko twatera ingabo mu bitugu gahunda y’igihugu cyacu yo guha uruhare umuturage kugira ngo amenye ibimukorerwa”.
Avuga ko ibi ari byo bizatuma bagira uruhare rukomeye bafatanyije n’indi miryango, inzego n’umuturage kugira ngo ibipimo by’abagenerwabikorwa bavugaga ko batazi ibikorerwa bigabanyuke.
Ati ""Turemera ko niba tuzamuye imyumvire y’umuturage, gukorera mu mucyo no kubaza utanga serivisi ibyo yakoze niba atabikurikiranye akabibazwa bizafasha kugira ngo uriya mushinga w’icyitegererezo muri Gicumbi uzagere ku ntego twifuza hanyuma bishobore no gukorerwa mu tundi turere.”
 Yongeyeho ko bagendeye ku byo babonye mu bushakashatsi bakoze, uyu mushinga munini wa mbere FONERWA ikoze ugomba kurindwa ba rusahurira mu nduru.
Umuyobozi mukuru wa FONERWA, Hubert Ruzibiza, yavuze ko binjiye mu bufatanye na TI Rwanda, kugira ngo uzabafashe mu ikurikiranabikorwa bityo ibyo abagenerwabikorwa, abafatanyabikorwa n’igihugu bawitezeho bizagerweho.
Ati ""Mu by’ukuri aya ni amafaranga menshi, kandi ibyitezwe biri hejuru cyane, yaba ari ku muturage yaba ari kuri twebwe, na leta cyangwa n’ikigega cyita ku bidukikije [cyateye inkunga uwo mushinga]”.
Yongeyeho ko hari uburyo butandukanye burimo ubwo mu ikoranabuhanga buzatuma umuturage ashobora gutanga igitekerezo ku byo abona aho umushinga uri gukorerwa, ku buryo ayo makuru yagera no ku bafatanyabikorwa b’umushinga baba mu mahanga.
Biteganyijwe ko mu myaka itandatu uyu mushinga uzafasha abaturage kugabanya imyuka ya gaz carbonique (CO2) ingana na toni 273,720. Uzagera ku baturage 150,000 ugirire akamaro abarenga 380,000 muri rusange.
",https://m.igihe.com/ibidukikije/ibungabunga/article/ti-rwanda-igiye-gukurikiranira-hafi-umushinga-wa-gicumbi-uzatwara-miliyoni-32,Environment
"Igifenesi, urubuto rushobora kuba imari ishyushye ku isoko ry’u Rwanda","Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Uru rwagwa aho aruranguza barugurisha amafaranga 500 ariko ngo ntarashobora guhaza isoko afite bitewe n’uko ari rinini cyane.
Uyu mugore byamuteje imbere ku buryo yubatse uruganda rukora inzoga muri urwo rubuto, akaba afite gahunda yo guhinga ibifenesi byinshi no kubikangurira abandi.
Igifenesi ni rumwe mu mbuto zo bwoko bw’inkeri bitewe n’uburyo kiremye, kikaba gikomoka mu Buhinde ariko gikunze kugaragara cyane no muri Thailand, Malaysia na Indonesia.
Mu Rwanda urubuto rw’igifenesi ntirukunze kugaragara nk’izindi bitewe n’uko abanyarwanda bataratangira kwitabira kuruhinga, ariko ni urubuto rukize cyane ku ntungamubiri ndetse runafasha kugabanya umuvuduko w’amaraso, kugira uruhu rwiza n’isukari y’umwimerere.
Mugabo Jean Pierre uyobora ishami ry’amashyamba mu Kigo gishinzwe guteza imbere amazi n’Amashyamba, RWFA, yavuze ko ari urubuto abantu benshi bakwiriye guhinga.
Ati “Igifenesi ni urubuto rwifitemo isukari y’umwimerere, kigabanya umuvuduko w’amaraso, gifasha umuntu kugira uruhu rwiza, kikagira n’intungamubiri za magnesium zigira uruhare mu gukomeza amagufa.”
Mugabo yongeraho ko igifenesi gifasha umuntu kubona neza cyane cyane kubageze mu zabukuru, kikagira ubutare buvura indwara yo kubura amaraso bukanatera amaraso kudatembera neza.
Ikindi ni uko ibiti by’ibifenesi bishobora kwifashishwa mu kwirinda isuri, bikaba byakwifashishwa kandi mu gukora ibikoresho byo mu nzu, imirimo y’ubwubatsi, ibikoresho by’umuziki.
Igifenesi kandi cyifashishwa mu gukora verini basiga imbaho, guhoma ubwato n’imyenge y’indobo.
Mugabo yakanguriye abanyarwanda gutera igiti cy’igifenesi cyane ko ngo Ishami ry’amashyamba mu Kigo gishinzwe guteza imbere amazi n’Amashyamba, RWFA, rizabafasha kubona ingemwe, bakaba baniteguye gushyira igiti cy’igifenesi mu bizaterwa mu gikorwa ngarukamwaka cyo gutera ibiti.
Ati “Abanyarwanda turabasaba kugitera ku buryo buhagije kugira ngo n’abagikeneye babashe kukibona cyane ko bashobora kubibona mu buhumbikiro butandukanye. Twebwe tuzakomeza kubafasha kubona ingemwe kugira ngo cyinjizwe no muri gahunda ngarukamwaka yo gutera ibiti, dufashe n’abikorera kucyongerera umusaruro.”
Urubuto rw’igifenesi rweze rupima ibiro hagati ya 3-5, rukaba rumara amezi 16 mu buhumbikiro. Kugira ngo nyirarwo atangire kurusarura ni uko byibuze ruba rumaze imyaka itandatu rutewe.
Igifenesi gisarurwa kabiri mu mwaka, igiti kimwe gifite ubushobozi bwo kwera imbuto 200. Ni igiti gikunze guhingwa mu duce dushyuha nko mu Bugesera, Kayonza, Huye, Gisagara, Nyanza, Ngoma na Rusizi.
Mu 2018, Akarere ka Ngoma nka kamwe mu duce duhingwamo igifenesi cyasaruye toni 69. Ku isoko usanga uru rubuto ruri hagati ya 1000-1500 Frw.
Inkuru bijyanye: Uko Kankwanzi yahaye agaciro igifenesi muri Kirehe agikoramo inzoga
",https://m.igihe.com/ibidukikije/article/ikigo-cy-amashyamba-cyiyeyemeje-gufasha-abanyarwanda-guhinga-igifenesi-ku,Environment
Byinshi ku kayunguruzo k’imirasire y’izuba gakomeje guhangayikisha Isi,"Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Abahanga bavuga ko aka kayunguruzo ari umwuka uboneka mu kirere ku bilometero hagati ya 15-30 uvuye ku butaka, ukaba utandukanye n’umwuka abantu bahumeka wa Oxygène.
Abantu benshi bakunze kwibaza icyo ako kayunguruzo k’imirasire y’izuba kayungurura, imiterere yako n’ingano gafite.
Umwarimu mu Ishami rya Kaminuza y’u Rwanda y’Ubumenyi n’Ikoranabuhanga mu ishami ry’ubutabire, Dr. Birame Sekomo Christian, avuga ko imirasire y’izuba ifite imbaraga n’ubukana butandukanye.
Asobanura ko iyo imirasire y’izuba imanutse ivuye mu isanzure, umwuka wa Ozone uhita utangira kuyiyungurura ikagira iyo yemerera kugera ku isi (ari ryo zuba tubona), hakaba n’imirasire yitwa ‘Ultraviolet’ ifite ubukana bwangiza igera ku kayunguruzo k’imirasire y’izuba igahita isubira mu kirere kubera ko kaba katayemereye ko ihita.
Gusa iyo akayunguruzo k’imirasire y’izuba kangiritse, ya mirasire ifite ubukana ibasha kukanyuramo bikagira ingaruka ku bantu n’ibindi binyabuzima.
Ku bavuga ko akayunguruzo k’imirasire y’izuba wakabonesha amaso cyangwa ari ikintu gifatika, Dr. Birame avuga ko baba bibeshya cyane kuko ni umwuka ntabwo ari ikintu gifatika, nta nubwo wakabonesha amaso.
Uko akayunguruzo k’imirasire y’izuba kangirika
Dr Birame avuga ko kwangirika kw’akayunguruzo k’imirasire y’izuba bituruka ku kuba katewe n’ibindi binyabutabire bituruka ahanini mu byo dukora mu nganda zacu na gaz dukoresha mu byuma bikonjesha nka za firigo n’ibindi bitanga ubuhehere mu nzu z’abantu no mu modoka.
Ibyo binyabutabire byangiza akayunguruzo k’imirasire y’izuba birimo Chlorofluorocarbons (CFCs), Hydrochlorofluorocarbons (HCFCs), Hydrobromofluorocarbons (HBFCs), Halons, Methyl bromide na Carbon tetrachloride.
Imyuka kandi irimo ibinyabutabire nka chlorine, Bromine na Fluorine, iyo izamutse igahura n’umwuka wa Ozone ari ko kayunguruzo k’imirasire y’izuba iragasenya.
Uyu mwarimu avuga ko kuva ibihugu bitandukanye ku isi byashyira umukono ku masezerano ya Montreal yari agamije kurebera hamwe uburyo bwo kubungabunga akayunguruzo k’imirasire y’izuba mu 1987, hagiye habaho impinduka nziza.
Ibi abishingira ko mu bipimo byafashwe mu 1990 byerekanye ko aka kayunguruzo karimo gusubirana. Dr Birame avuga ko amasezerano ya Montreal ari amwe mu yatanze umusaruro ugaragara ugereranyije n’andi agenda asinywa.
Mu 2016 mu Rwanda hasinywe amasezerano ya Kigali agamije kurwanya iyoherezwa mu kirere ry’imyuka ituruka mu byuma bikonjesha. Amasezerano ya Kigali (Kigali Amendment) avugurura amasezerano ya Montreal yerekeye imyuka yangiza akayunguruzo k’izuba yasinywe mu 1987.
Isano y’ubushyuhe bw’izuba na Ozone
Dr. Birame avuga ko kuba izuba ryavuye ari ryinshi ku Isi ubushyuhe bukaba bwinshi nta sano bifitanye n’akayunguruzo k’imirasire y’izuba ahubwo ubwiyongere bw’abantu ku isi, ibikorwa abantu bagenda bakora nko gutwika imodoka, ari byo bishobora gutera ubwiyongere bw’ubushyuhe ku isi.
Ati “Ntaho bihurira, tugomba kumenya ko isi ari yayindi idahinduka ariko umubare w’abantu uriyongera n’ibikorwa by’abantu bikiyongera umunsi ku munsi. Ni ukuvuga ngo hari iyindi myanda twe tujugunya hanze igira ingaruka mbi ku bihe. Hari indi myuka twohereza mu kirere urugero nko gutwika imodoka na mazutu, ibyo bituma ubushyuhe bwiyongera ku isi.”
Yongeraho ko gutwika amavuta y’indege, ibiti n’ibindi bintu byose byifitemo izindi ngufu, bizamura umwuka mubi wa CO2 ugira uruhare mu kongera ubushyuhe ku isi.
Ati “Iyo utwitse ikintu gisanzwe gifite ingufu muri cyo, izo ngufu ntabwo zitakara ahubwo zirimuka zigahindura iyindi shusho. Iyo utwitse igiti hasigara ivu, ariko se bwa bunini bw’igiti bwagiye he? Bwahindutse umwuka bujya mu kirere.”
Ingaruka zo kwangirika kw’akayunguruzo k’imirasire y’izuba
Ingaruka za mbere zo kwangirika kw’akayunguruzo k’imirasire y’izuba ni uko urusobe rw’ibinyabuzima byangirika. Amafi mu nyanja aragabanuka kuko ibiribwa by’amafi byo bihita byangirika iyo bihuye n’imirasire ifite ubukana ya ultra violet [ifite ubukana].
Amababi ku bimera nayo arangirika iyo yahuye n’imirasire ifite ubukana agahinduka umukara. Ibyo bituma igikorwa cya photosynthèse gituma amababi yaba icyatsi nk’uko bisanzwe kitaba kubera iyo mirasire mibi.
Dr. Birame akomeza avuga ko kwangirika kw’akayunguruzo k’imirasire y’izuba bigira ingaruka no ku bantu nko kuzana ishaza mu jisho, no kurwara kanseri y’uruhu.
Buri mwaka iyi myuka ifite ubukana yiyongera mu kirere ku kigero cya 10% na 15 %. Ikibi cyayo kandi iguma mu kirere imyaka igera kuri 29.
",https://m.igihe.com/ibidukikije/article/byinshi-ku-kayunguruzo-k-imirasire-y-izuba-gakomeje-guhangayikisha-isi,Environment
Inyoni zo muri Canada na Amerika zagabanyutseho hafi miliyari eshatu mu myaka 49,"Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubwo bushakashatsi bwagaragaje ko inyoni zo muri ibyo bihugu zagabanyutseho 29 % mu myaka 49 ishize, kandi ko ari ikimenyetso kibi ku bijyanye no kubungabunga ibidukikije.
Bwakozwe n’abashakashatsi bo muri Amerika na Canada, ikigo gishinzwe inyoni muri Amerika n’ibindi bigo byita ku rusobe rw’ibinyabuzima.
Ibyavuyemo byagaragaje ko 90 % by’inyoni zagabanyutse cyane ari izo mu moko 12 zirimo ibishwi, intashya n’ibindi.
Inyonzi zibasiwe cyane kandi ni iziba mu mu kenke n’ahandi haba ibyatsi byinshi, aho zagabanyutseho izigera kuri miliyoni 720. Inyoni zo mu ku mazi no ku migezi nazo zagabanyuteho kimwe cya gatatu.
Peter Marra, umwe mu bakoze ubushakashatsi yavuze ko hakwiriye gufatwa ingamba zikomeye kuri iri gabanyuka rikabije ry’inyoni, kuko zifite uruhare runini mu buzima bwa muntu.
Abashakashatsi ntabwo bagaragaje impamvu yihariye inyoni zagabanyutse ariko bavuga ko ari ikibazo kiri hirya no hino ku isi.
Nko muri Amerika y’Amajyaruguru, bavuga ko kugabanyuka bishobora kuba byaratewe n’ibibazo mu mibereho y’inyoni no kororoka kwazo.
Ikindi bakeka kuba intandaro y’igabanyuka, harimo kwiyongera kw’ibikorwa bya muntu nk’ubuhinzi bukorerwa aho inyoni zabaga no kutitabwaho.
Hari kandi ibikorwa by’imijyi n’ubwiyongere bw’abaturage, ikoreshwa ry’imiti yica udukoko twatungaga inyoni n’ibindi.
Basabye ko hafatwa ingamba zikomeye mu kubungabunga inyoni, haba ku mpande za Guverinoma n’abaturage ubwabo.
",https://m.igihe.com/ibidukikije/inyamaswa/article/inyoni-zo-muri-canada-na-amerika-zagabanyutseho-hafi-miliyari-eshatu-mu-myaka,Environment
Ubushakashatsi bwagaragaje ko Isi iri mu kaga kubera ubushyuhe bukabije buri kwiyongera,"Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Raporo y’ubwo bushakashatsi yatangarijwe mu nama ikomeye y’Umuryango w’Abibumbye yiga ku mihindagurikire y’ikirere ubwo Umunyamabanga mukuru, Antonio Guterres yahamagariraga ibihugu kongera ingamba zo kugabanya ibyuka bihumanya Ikirere.
Raporo “Ishimangira ko hagomba gushyirwaho ingamba zihamye zo guhangana n’ikibazo cy’ubushyuye n’ingaruka zikomeye z’imihindagurikire y’Ikirere”.
Impuzandengo y’ubushyuhe bwaranze Isi hagati ya 2015 na 2019 igaragaza ko kugeza ubu ariyo myaka itanu igiye kurangwa n’ubushyuhe bukabije mu mateka y’Umubumbe w’Isi, nkuko byagaragajwe n’iyo raporo.
Igaragaza ko “Ubu ubushyuhe bwazamutseho 1.10C ugereranyije na mbere y’iterambere ry’inganda hagati y’imyaka ya 1850 na 1900 na 0.20C z’ubushyuhe ugereranyije no kuva 2011 kugeza 2015”.
Umuyobozi mukuru w’Itsinda rirwanya umwuka wa Karubone (anti-carbon group E3G), Tom Burke, yabwiye Al Jazeera ko ikibazo kiri kwiyongera kurusha uko abantu babitekereza.
Ati “Ndatekereza ko ibyago biri kwiyongera bivuze ko dufite igihe gito cyo gukemura icyo kibazo kurusha uko tubitekereza. Ni ukuvuga ngo niba dushaka kurandura imihindagurikire y’Ikirere tugomba guhagarika gutwika ibinyabutabire byohereza ibyuka bihumanya ikirere.”
Mu cyumweru gishize, Guterres yavuze ko Isi iri gutatanya imbaraga ashingiye kuri iyo raporo igaragaza icyuho kiri hagati y’ibisabwa n’ibiri gukorwa.
Mu 2018 umwuka uhumanya ikirere, CO2 wiyongeyeho 2% bihita bigeza ku mubare wo hejuru mu mateka ungana na Toni miliyari 37.
Igiteye impungenge ni uko nta bimenyetso bigaragara byo kugera ku ntego yo gutangira kugabanyuka kw’ibyo byuka byoherezwa mu kirere.
Amasezerano y’i Paris yo mu 2015 agaragaza ko ibihugu byiyemeje gushyiraho ingamba zo kugabanya izamuka ry’ubushyuhe kugeza nibura kuri 20C cyangwa 1.50C kuko aribyo bishobora guhagarika izamuka ry’ubushyuhe mu buryo buhamye.
Gusa ubwo bushakashatsi bwatanze umuburo uvuga ko nubwo buri gihugu cyagera kuri iyo ntego, ubushyuhe buzazamuka kuva kuri 2.90C kugera kuri 3.40C. Kandi nabyo kugira ngo bishoboke ni uko Ibihugu byakuba gatatu umuvuduko biri kugenderaho ubu bishaka kugera kuri 1.50C.
",https://m.igihe.com/ibidukikije/article/ubushakashatsi-bwagaragaje-ko-isi-iri-mu-kaga-kubera-ubushyuhe-bukabije-buri,Environment
Guverinoma iri kwiga ku buryo bwo kubungabunga ibirwa biri mu Rwanda,"Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Umuyobozi ushinzwe iby’igenzura ry’amategeko ajyanye n’ibidukikije mu kigo cy’Igihugu gishinzwe Ibidukikije (REMA), Remy Duhuze yabwiye The New Times dukesha iyi nkuru ko iyo mbanzirizamushinga iri kuganirwaho n’inzego zitandukanye.
Duhuze yavuze ko kugeza ubu mu Rwanda bamaze kumenya ko hari ibirwa 131 mu biyaga bitandukanye biri hirya no hino mu gihugu.
Ati “Mu Rwanda hari ibiyaga 23. Muri byo hari ibirwa 131 tumaze kumenya, muri byo ibirwa 113 biri mu kiyaga cya Kivu ku ruhande rw’u Rwanda. Tugomba kubimenya neza no kubishyira mu byiciro kugira ngo turusheho kubibungabunga.”
Inzobere mu bidukikije zivuga ko ibirwa ari iby’agaciro ku rusobe rw’ibinyabuzima kuko akenshi bibaho ubwoko bw’inyamaswa n’ibimera bidakunze kuboneka ahandi.
Ibirwa bikunze kuba intaho ikomeye y’ibiguruka birimo inyoni, ndetse bivugwa ko ibirwa ku isi bituweho n’abantu basaga miliyoni 600, ni ukuvuga kimwe cya cumi cy’abatuye isi yose.
Duhuze yavuze ko kubw’ako kamaro kose k’ibirwa, bafashe ingamba zo kubibungabunga.
Ati “Bimwe mu biri kwigwaho ni ugushyira ibirwa mu byiciro bibiri. Icya mbere ni icy’ibirwa bishobora guturwaho bikaba byakoreshwa mu mirimo itandukanye nko mu buhinzi, ariko bikubahiriza amabwiriza. Ikindi cyiciro ni icy’ibirwa bizaba ibya Leta bikitabwaho mu buryo bwihariye nyuma yo kwimura no guha ingurane ababituyeho.”
Duhuze yavuze ko hari n’abasaba ko habaho ibyiciro bitatu by’ibirwa.
Ati “Harimo ibirwa bishobora guturwaho bikanakorerwaho ibikorwa bitandukanye. Icyiciro cya kabiri byaba ibirwa byahindurwamo ahantu h’ubukerarugendo hakaba hanubakwa amahoteli, naho icya gatatu ni icyiciro cy’ibirwa byabungabungwa ku buryo nta gikorwa kindi na kimwe kihakorerwa.”
Yavuze ko bakiri kwiga kuri iryo tegeko kuko bigaragara ko hazazamo ibyo kwimura abaturage kubw’ingurane.
Duhuze yavuze ko iryo tegeko rizanarushaho gutuma ibinyabuzima biri ku birwa no mu mazi abikikije birindwa kwangizwa, kuko byagaragaye ko hari abaturage batuye mu birwa batubahiriza amategeko agenga ibidukikije nko kutagira ibikorwa bikorerwa muri metero 50 uvuye ku mazi.
Yavuze ko ibyo bituma hari ubwo nk’imiti bashyira mu bihingwa imanuka ikajya mu mazi, ikica ibinyabuzima biyarimo.
Duhuze avuga ko batangiye igenzura ku bikorwa byangiza ibidukikije bikorerwa ku birwa, ababikora ndetse n’ikigero cy’urusobe rw’ibinyabuzima bimaze kwangizwa.
Kwangiza urusobe rw’ibinyabuzima biri mu mazi bishobora kugira ingaruka ku musaruro w’amafi nko mu kiyaga cya Kivu gikorerwamo uburobyi cyane.
Bumwe mu bwoko bw’amafi buboneka mu kiyaga cya Kivu harimo nk’Isambaza, Indugu na tilapia.
Ikiyaga cya Kivu mu mwaka wa 2018 cyarobwemo amafi angana na toni 18,879, ni ukuvuga 70 % by’umusaruro w’amafi yarobwe mu Rwanda hose.
",https://m.igihe.com/ibidukikije/article/guverinoma-iri-kwiga-ku-buryo-bwo-kubungabunga-ibirwa-biri-mu-rwanda,Environment
U Rwanda rugiye kugira inyubako ya mbere muri Afurika itangiza ibidukikije,"Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
UDL iri mu nzira zo kubaka inyubako y’amagorofa 16 mu Mujyi wa Kigali, izaba yubakanywe ubuhanga n’uburyo butuma itangiza ibidukikije.
Iyi nyubako izaba iri mu kibanza gifite ubuso bwa kilometero kare enye mu mujyi rwagati, ahateganye na Hotel des Mille Collines.
Ubusanzwe inyubako itangiza ibidukikije ni inyubako haba mu gishushanyo mbonera cyayo, uburyo yubatswe n’imikorere yayo bikorwa mu buryo butagira ingaruka ku bidukikije.
By’umwihariko iyo nyubako iba ifite uburyo butuma idakoresha ingufu nyinshi (amashanyarazi menshi), kudakoresha amazi menshi, itohereza mu kirere imyuka myinshi n’ibindi.
Inyubako nk’izo kandi ziba zifite uburyo bwo gutunganya imyanda kandi ibikorwa byose bigakorwa mu buryo budahenze, bigaha abayituyemo n’abazayikoresha uburyo bwiza bw’imibereho.
Umuyobozi Mukuru w’agateganyo wa UDL, Alice Ntamitondero, yabwiye The New Times dukesha iyi nkuru ko, inyubako zirengera ibidukikije ari zimwe mu zikunzwe na benshi muri iki gihe.
Ati “Nk’abubaka inzu, tubona amahirwe menshi mu guhuza imyubakire igezweho n’uburyo burengera ibidukikije kuko byagaragaye ko abantu benshi babikunda.Turashaka kuba aba mbere bafite ubwo buziranenge.”
Nubwo imirimo yo gutangira kubaka iyo nyubako ikiri mu ntangiriro, Ntamitondero yavuze ko bamaze gutanga isoko ryo gukora igishushanyo mbonera no kubaka iyo nyubako.
Ati “Turacyari mu ntangiriro. Twamaze kwakira abahatanira isoko barimo abanyamahanga, turacyasuzuma amapiganwa yabo.”
UDL ivuga ko iyo nyubako izaba yuzuye mu gihe cy’imyaka nibura itatu. Iyo nyubako izaba irimo ibiro, amacumbi, aho gukorera imyidagaduro n’amaduka.
Iyo nyubako niramuka yuzuye, Ntamitondero avuga ko izaba ariyo nyubako ya mbere yo muri ubwo buryo ku mugabane wa Afurika ifite ibyangombwa byo kuba yubatse mu buryo burengera ibidukikije.
Bavuga ko iyo nyubako niyuzura, bizamenyakanisha umujyi wa Kigali n’u Rwanda mu bijyanye n’ubuhanga gushushanya no kubaka inyubako zigezweho.
Ishami ry’Umuryango w’Abibumbye ryita ku bidukikije, rivuga ko inyubako zitwara 30 % by’umuriro w’amashanyarazi ukoreshwa ku Isi, zikagira uruhare rwa 28% ku myuka mibi yoherezwa mu kirere.
Loni ivuga ko muri Afurika, inyubako zikoresha 56% by’umuriro wose kuri uwo mugabane.
Inyubako zitabangamira ibidukikije byagaragajwe ko ari kimwe mu bisubizo byafasha kugabanya iyo mibare.
",https://m.igihe.com/ibidukikije/article/u-rwanda-rugiye-kugira-inyubako-ya-mbere-muri-afurika-itangiza-ibidukikije,Environment
Aho Papa yasomeye misa i Nyandungu hagiye kubakwa ubusitani buzajya bunasengerwamo ,"Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Mu minsi itatu yamaze mu Rwanda, uwavuga ko ari mike ku bakristu Gatolika ntiyaba abeshye kuko buri wese yifuzaga kumuhobera cyangwa nibura kumubona yageze muri Paruwasi ye.
Gusa Papa yagerageje gusomera Misa mu bice bitandukanye by’igihugu birimo; Mbare mu Karere ka Muhanga, ku Kamonyi mu Karere ka Kamonyi, na Nyandungu muri Kicukiro.
Buri hantu, Papa yahasigaga ikimenyetso ndetse hubakwa ibikorwa remezo na Kiliziya Gatolika mu rwego rwo guha icyubahiro Umuyobozi wa Kiliziya Gatolika ku Isi.
Urugero, i Mbare hubatswe ikigo cy’urubyiruko cyahawe izina rya Cité de Nazareth naho Kamonyi hashyirwa urwibutso rw’amasuka abiri yahashyize kuwa 8 Nzeri 1990, agaragaza ubuhinzi n’igitebo kibika umusaruro, hejuru hakaba inyuguti za IHS (Iesus Humanium Salvator) zishushanya amagambo y’ikilatini asonabura ko Yezu ari Umukiza w’abantu.
Mu gishanga cya Nyandungu, Papa Yohani Pawulo II, yahasomye Misa kuwa 9 Nzeri 1990, yitabiriwe n’abantu benshi.
Alitari n’igitereko Papa yasomeyeho misa kuri uwo munsi, byari biri ku musozi wa Kanombe, iruhande rw’ahari Kaminuza ya Kigali Institute of Management (KIM), ku muhanda uva Kigali werekeza i Rwamagana ahazwi nko kuri 12.
Aho alitari yari iteretse, Papa yahashinzwe umusaraba munini nyuma Kiliziya Gatolika, yongeraho ikibumbano cy’igiti cyerekana Papa arimo gusoma Misa.
Nyuma y’imyaka 28 Papa Yohani Pawulo II asuye u Rwanda, abakora ibijyanye no kubungabunga babonye ko hari ikindi cyakongerwa mu kwibutsa ibi bihe bidasanzwe by’uruzinduko rwe.
Ikigo cy’Igihugu cyo kubungabunga ibidukikije (REMA), cyatangaje ko hagiye kubakwa ubusitani mu gishanga cya Nyandungu aho imbaga y’abantu yari ikoraniye yaje kumva ubutumwa bwa Papa mu gitambo cya misa yahasomeye.
Umuhuzabikorwa w’umushinga NUWEP uzatunganya ubusitani bwa Nyandungu, yabwiye KT Press ko ubu busitani bw’urwibutso rwa Papa buzaba bungana na metero 10.5 kuri metero 17 cyangwa se bwose bukangana na metero kare 178.5.
Ati “Ni ahantu ho kuvugira isengesho rito ry’umuntu ku giti cye. Bazajya basenga banabone amakuru ku mateka y’uruzinduko abakiri bato batazi”.
Uretse gukora ubusitani n’ibyatsi n’indabo, ubu busitani buzaba burimo ikibumbano cya Mutagatifu Papa Yohani Pawulo II, n’icya Bikira Mariya Nyina wa Yezu.
 Djangwani ati “Turacyavugana na Kiliziya Gatolika ku bindi byashyirwa muri ubu busitani”.
Musenyeri wa Diyosezi ya Butare akaba na Perezida w’Inama y’Abepiskopi mu Rwanda, Musenyeri Philippe Rukamba, avuga ko Papa Yohani Pawulo II, ‘yigishije ubutumwa bw’amahoro ndetse asengera n’abarwayi. Twishimiye kugira ubwo busitani kuko abakristu bazahora bibuka ubutumwa bwe ubwo yabasuraga’.
Mgr Rukamba avuga ko ubwo Mutagatifu Yohani Pawulo II yazaga mu Rwanda, yahaye ubupadiri abagera kuri 30 bo mu Rwanda na Repubulika Iharanira Demokarasi ya Congo. Mu banyarwanda harimo na Mgr Antoine Kambanda wa Arkidiyosezi ya Kigali.
Gukora ubusitani bwa Papa ni kimwe mu bindi bikorwa by’umushinga NUWEP, uzakorerwa kuri hegitari 130 mu gishanga cya Nyandungu. Ibi bikorwa byose bizaba byarangiye muri Nzeri 2020, aho bizatwara miliyari 5.2 FRW.
",https://m.igihe.com/ibidukikije/ibungabunga/article/aho-papa-yasomeye-misa-i-nyandungu-hagiye-kubakwa-ubusitani-buzajya,Environment
Ibyo wamenya ku ishyamba rihingwamo imiti mu Rwanda rigasarurirwa muri Congo,"Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ikigo gishinzwe amazi n’amashyamba (RWFA) kigaragaza ko mu mashyamba igihugu gifite ateye ku buso busaga 28% by’ubutaka bwose, 68% ari ay’abaturage, 27% ari aya Leta, amashyamba acungwa n’Uturere angana na 2% n’aya sosiyete sivile angana na 3%.
Muri ayo y’abaturage habarurwamo ishyamba riherereye mu Karere ka Rusizi mu Ntara y’Uburengerazuba, mu nkengero z’ikiyaga cya Kivu, ryihariye guhingwamo ibiti bitunganywamo imiti ariko rigasarurirwa muri Repubulika iharanira Demokarasi ya Congo (RDC).
Umuyobozi wa koperative y’abakorera ubukerarugendo bushingiye ku burobyi mu kiyaga cya Kivu bo mu Murenge wa Gihundwe (Abagi), Nzeyimana Phenias, yabwiye IGIHE ko kuva cyera abona iryo shyamba risarurwamo ibitunganywamo imiti bigapakirwa ubwato bikajyanwa muri RDC.
Ati “Bahaguze cyera bateramo ibinini, birera bagasarura bagatera n’ibindi kuko ni ubutaka bunini bujya kungana nk’Utugari nka tubiri. Bahingamo ibihingwa byitwa Quinquina bahonda bakabikuraho ibihu, bakabijyana mu ruganda kubikoramo imiti.”
Nzeyimana yasobanuye bishoboka ko abazungu bene ryo baba baratangiye kurikoresha ku mwaduko w’abazungu mu Rwanda.
Ati “Pharmakina [Sosiyete y’Abadage ihinga ikanatunganya quinquina] ifite ubutaka bunini ihingaho mu Rwanda, i Bukavu na Uvila muri RDC..Icyo bakora, bahinga bakanatunganya imiti irimo za quinine [wamamaye mu kuvura malaria]”.
Uyu mugabo asobanura ko cyera hahoze ari ubutaka bw’abaturage abo bazungu babugurira n’abaturage babaha umunyu n’ibindi batangira kububyaza umusaruro.
Ati “Baraguze, bafite n’ibyangombwa, bivuze ko banatanga imisoro ya buri kwezi. Uyu munsi abakozi barikoramo n’ababacunga ni abanyarwanda..Bimeze nk’ibihuru ariko winjiyemo ni ahantu heza usanga biteye ku murongo.”
Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yabwiye IGIHE ko iryo shyamba ari umtungo w’Umudege witwa ‘Gebber Horst’ yahawe na Leta y’u Rwanda ku wa 1 Nzeri 1970.
Uyu mugabo [Gebber] uri no mu bashinze Pharmakina, ngo ubwo hatangiraga gahunda yo kubarura ubutaka kuri bene bwo, ku wa 21 Gicurasi 2014 yongeye guhabwa ibyangombwa by’ubwo butaka busaga hegitari 180.
Igice kimwe cy’iryo shyamba kiri mu Murenge wa Nkanka, Akagari ka Ngazi kikangana na hegitari 149, ikindi kiri mu Murenge wa Gihundwe, Akagari ka Gihaya rifite hegitari 28 naho irindi rifite hegitari 3.1 riherere mu Murenge wa Gihundwe, Akagari ka Kagara.
Ngabonziza ati “Umwihariko w’aya mashyamba ni uko yatewe afitiwe gahunda yo kubyazwa umusaruro, bivugwa ko yaba avamo imiti. Yarabikoze ariko akanabikorera mu gihugu cya RDC duturanye.”
Ngabonziza yasobanuye ko bizwi ko abibyaza uwo musaruro ariko adasarura amashyamba mu buryo bwo kuyatema ngo ayajyane muri RDC cyangwa ahandi.
Ati “Afite uko asarura ariko ishyamba rihora rihari nta biti atema, ntabwo byangiza ibidukikije, ntibihungabanya ubuso buteyeho amashyamba. Ikindi ntekereza kandi nzi ni uko akomeza kugira akamaro gasanzwe ko kugabanya imyuka mibi yangiza ikirere, gutanga imvura.”
Nubwo Pharmakina itagaragaza ingano ya Quinquina isarura kuri ubwo butaka bwo mu Rwnada, urubuga rwayo rugaragaza ko 60% by’umusaruro bikorwamo imiti ivura malaria ucuruzwa mu bihugu birimo n’u Rwanda.
Urwego rw’amashyamba by’umwihariko aya Leta arimo kwegurirwa abikorera, mu 2017 rwinjije miliyari zisaga 67Frw, bikaba biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/article/ibyo-wamenya-ku-ishyamba-rihingwamo-imiti-mu-rwanda-rigasarurirwa-muri-congo,Environment
U Rwanda rugeze he rushaka igisubizo kirambye cy’inda zibasira amashyamba?,"Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Utu dusimba tuzwi nka nka ‘Thaumastocoris Peregrinus’ ngo dufite inkomoko mu bihugu inturusu zaturutsemo birimo Australie n’ahandi higanje amashyamba menshi yazo.
Bizumuremyi Faustin wo mu Karere ka Gisagara yabwiye IGIHE ko ‘ziriya nda ziracyahari mu biti by’inturusu gusa ntabwo zikiri nyinshi nk’uko byari bimeze mu minsi yashize kuko hari igihe wajyaga mu ishyamba zikakuzuraho, ukabona inturusu ziri kuma zihagaze’.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko ubushakashatsi bwerekanye ko ziriya nda ziterwa no kudakorera ishyamba nk’uko n’abantu barwara inda kubera umwanda.
Ati “Twafasheho duke muri turiya dusimba dukorana n’Ikigo cy’Ubushakashatsi cyabaga muri RAB tubyohereza mu mahanga, baturebera aho inturusu zaturutse babona turiya dukoko batuzi, batugira inama ko duterwa n’uko amashyamba afashwe.”
Ubwo bushakashatsi bwerekanye ko ziterwa n’amazi make ari aho ibiti biba biteye, uko bikoreye n’ibindi kandi ko kuzirwanya hakoreshejwe umuti wuhirwa byagira izindi ngaruka ku bidukikije nk’amazi, imyaka n’ibindi.
Ati “Batubwira ko kuzana umuti wo gufuhera muri ayo mashyamba byateza ikibazo gikomeye kurusha utwo dukoko duterwa n’uko amashyamba afashwe. Batugira inama yo gukorera amashyamba, hagacibwamo imiringoti ifata amazi, ibiti bikabona ahagije.”
Yakomeje agira ati “Ibyo bamaze kubitubwira twatangiye kubikora, tuganira n’abaturage n’uturere hari aho byagiye bicika. Uko byari bimeze mu 2014, ubu ntabwo ariko bimeze. N’aho uzibona ni nko mu ishyamba ry’umuturage usanga ridafashwe neza.”
Indwara y’inda yibasiye inturusu yagaragaye bwa mbere mu bihugu bya Australie, Afurika y’Epfo, Zimbabwe, Eritrea no muri Uganda.
Inturusu zibasirwa n’izi nda zihariye ubuso bunini bw’ahateye amashyamba mu Rwanda kuko ziteye ku buso bungana na 55% by’ubuso bwose buteyeho amashyamba.
Ubusanzwe u Rwanda rufite ubuso bungana na kilometero kare 26 336. Muri ubwo buso bwose, 28.3% hateyeho amashyamba.
U Rwanda rwihaye intego ko mu 2020 amashyamba azaba ari kuri 30% by’ubuso bwose bw’igihugu hagamijwe kugira ikirere kitabangamiye umusaruro w’igihugu n’abagituye.
",https://m.igihe.com/ibidukikije/article/u-rwanda-rugeze-he-rushaka-igisubizo-kirambye-cy-inda-zibasira-amashyamba,Environment
Amashyamba ya leta amaze kwegurirwa abikorera ku kigero cya 30%,"Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Politiki y’amashyamba yo mu 2010, iheruka kuvugururwa mu 2018 iteganya ko abikorera bagomba kugira uruhare rukomeye mu kongera umusaruro n’agaciro by’amashyamba kuko igenzura ryakoze ryagaragaje ko ashobora gucungwa neza mu gihe yeguriwe abikorera.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko kugeza uyu munsi amashyamba ya Leta amaze kwegurirwa abikorera ku kigero cya 30% hatabariwemo za Pariki.
Ati “Muri iyi gahunda tumaze kwegurira abikorera amashyamba ya Leta agera kuri 30% ariko ntabwo mbariyemo amapariki kuko iyo rimaze kwitwa pariki ryegurirwa ikigo gishinzwe iterambere (RDB), rikabyazwa umusaruro mu rwego rw’ubukerarugendo.”
Mu bafatanyabikorwa bigeze kuvugwa muri iyi gahunda yo kwegurira amashyamba abikorera harimo Inganda z’icyayi, ibigo bikora imirimo yo gusatura no gutunganya imbaho birimo icyitwa New Forest Company, gikorera muri Afurika y’Iburasirazuba, ikitwa Sawmill East Africa cyo muri Lithuania gikora ibikorwa byo gusatura imbaho zifashishwa n’ibigo by’ubwubatsi n’ububaji.
Ngabonziza ati “Dufite abafatanyabikorwa bo mu gihugu n’abaturuka hanze, baza bagashyira imari yabo mu mashyamba. Urabona nk’aya mapoto y’amashanyarazi, ni ibiti byo mu Rwanda.”
Yasobanuye ko hari abandi batunganya imbaho mu mashyamba ya Leta n’abiyemeje gukora ubushakashatsi bushobora gutuma amwe atunganywamo imiti.
Ati “Hari abandi babonye muri ayo mashyamba iryo bazakoreramo ubushakashatsi, tubona ko bakazakuramo imiti. Ni ukuvuga ngo gahunda ya Leta ni ukwegurira amashyamba ya Leta abikorera kugira ngo afatwe neza.”
Ngabonziza yakomeje agira ati “Icyayi gitunganywa hakoreshejwe inkwi ziva mu mashyamba yo mu Rwanda. Baraza bagakorana amasezerano na Leta, ikabegurira amashyamba bagasarura amashyamba ariko batera n’ayandi.”
RWFA igaragaza ko mu mashyamba igihugu gifite 68% ari ay’abaturage, 27% ari aya Leta.
Ati “Twatangiye gahunda yo guhuriza hamwe abaturage, bagafashwa mu kwigishwa gushyira hamwe uwo mutungo wabo, bakigishwa uko ufatwa neza.”
Nyuma yo kwishyira hamwe bakagira ishyamba rigari babishaka bakaryegurira abikorera cyangwa bakaribyaza umusaruro ubwabo bakurikije inama bagirwa n’ababishinzwe. Iyi gahunda imaze gukorerwa mu Karere ka Rwamagana, Gicumbi, Gakenke na Rulindo.
Urwego rw’amashyamba kandi ni rumwe mu zifatiye runini ubukungu bw’u Rwanda kuko nko mu 2017 rwinjije miliyari zisaga 67Frw. Biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/ibungabunga/article/amashyamba-ya-leta-amaze-kwegurirwa-abikorera-ku-kigero-cya-30,Environment
Imiterere y’ikigo cya Ellen DeGeneres mu Rwanda yagaragajwe (Video),"Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Icyo kigo ni impano yahawe n’umufasha we Portia de Rossi (bombi babana ari abagore) umwaka ushize ubwo yuzuzaga imyaka 60 y’amavuko.
Ellen usanzwe yarihebeye kubungabunga inyamaswa, amaze guhabwa iyo mpano yahise aza mu Rwanda kwirebera ibikorwa bya Dian Fossey mu kubungabunga ingagi zo mu mu birunga.
Yahise atangira ibikorwa byo gukusanya inkunga igamije gushinga ikigo mu Rwanda kizibanda ku bushakashatsi bugamije kubungabunga ingagi zo mu misozi miremire ziri gukendera ku Isi.
Ikigega The Ellen Fund cyerekanye imiterere ya The Ellen DeGeneres Campus izafasha mu bikorwa by’umuryango witiriwe Dian Fossey wita ku ngagi, Dian Fossey Gorilla, kivuga ko intego bafite ari uguha amahirwe abanyeshuri b’abanyafurika n’abashakashatsi bafite inyota yo kwita ku rusobe rw’ibinyabuzima.
The Ellen Fund irimo gufasha mu kubaka ikigo kizafasha mu bikorwa bya Dian Fossey Gorilla Fund, kizaba kiri ku buso bwa metero kare zirenga 4600, gifite laboratwari, isomero, ibyumba by’inama, ahazajya habera imurikabikorwa, amashuri n’amacumbi y’abashakashatsi n’abanyeshuri.
Inyubako zizaba zirimo amacumbi, aho kwigira, ibigo by’ubushakashatsi ndetse n’aho kumurikira ibihangano by’ubugeni bijyanye no kubungabunga ibinyabuzima.
Iki kigega kivuga ko “Intego ni ugufasha umuryango witiriwe Dian Fossey wita ku ngagi, Dian Fossey Gorilla Fund, mu bikorwa byawo byo kurengera ingagi. Ni no kubera icyitegererezo buri wese uyisuye mu bijyanye no kwita ku ngagi ndetse no kuzibungabunga”.
“Icy’ingenzi cyane, iki kigo kizafasha mu kwigisha abanyafurika b’igisekuru cy’ahazaza ibijyanye no kubungabunga urusobe rw’ibidukikije.”
Muri iki kigo nta ngagi zizahaba ahubwo hazaba abanyeshuri n’abashakashatsi. Mu kubaka iki kigo abaturage 1500 bazahabwa imirimo. Ibuye ry’ifatizo ryashyizweho tariki 12 Gashyantare 2019.
Muri icyo kigo ni naho hazaba hari ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Ikigega Dian Fossey Fund ni kimwe mu miryango mpuzamahanga ikomeye mu bijyanye no kubungabunga ingagi.
Iki kigo kizashimangira ubushake bw’u Rwanda mu kubungabunga urusobe rw’ibinyabuzima no guteza imbere ubumenyi. Biteganyijwe ko ikigo gishya kizafungura imiryango ku mugaragaro mu ntangiriro za 2021.
Amateka avunaguye ya Ellen Lee DeGeneres
Ellen Lee DeGeneres ni umunyarwenya, umukinnyi n’umuyobozi wa film, umwanditsi, umukozi wa televiziyo wavukiye i Metairie muri leta ya Louisiana, imwe mu zigize Leta Zunze Ubumwe za Amerika.
Yatangiye kuba umunyarwenya wabigize umwuga mu ntangiriro za 1980, aho yazengurutse igihugu cyose akora ibitaramo byo gusetsa, byaje gutuma mu 1982 ahabwa igihembo nk’umuntu wa mbere uzi gutera urwenya.
Kuva mu 1994-1998 yagaragaye mu kiganiro ‘The Ellen’, mu 2003 aza gutangira ikiganiro ‘The Ellen DeGeneres Show’, kigikunzwe n’uyu munsi, kikaba kigaragaramo ibyamamare ndetse n’abantu bakomeye ku Isi.
DeGeneres umaze kwandika ibitabo bine, no kwegukana ibihembo byinshi birimo n’ibya Emmy Awards 30, mu 2016 yashimiwe na Barack Obama wari Perezida wa Amerika, ahabwa umudali uzwi nka ‘Presidential Medal of Freedom’, uza ku rwego rwo hejuru mu mashimwe ahabwa abasivili.
Mu 1997 nibwo yatangaje ko aryamana n’abo bahuje ibitsina (Lesbian), ndetse mu 2008 ashakana n’umukinnyi wa film, Portia de Rossi bari bamaze igihe kinini bakundana. Afite umutungo ubarirwa muri miliyoni 380 z’amadolari.
Take a look at what The Ellen DeGeneres Campus of the Dian Fossey Fund will look like! Our goal is to create opportunities for African students and researchers who are dedicated to protecting #wildlife. #Africa #Rwanda #education #conservation @massdesignlab @savinggorillas pic.twitter.com/yYh7s2Fiio
— The Ellen Fund (@TheEllenFund) August 22, 2019
",https://m.igihe.com/ibidukikije/article/imiterere-y-ikigo-cya-ellen-degeneres-mu-rwanda-yagaragajwe-video,Environment
Havumbuwe ko hari indi mibumbe aho ubuzima bushoboka kurusha ku Isi,"Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Mu nama izwi nka Goldschmidt Geochemistry Congress yabereye i Barcelone muri Espagne, abashakashatsi bayobowe na Dr Stephanie Olson bamuritse ubushakashatsi bari bamazemo iminsi bureba niba hari imibumbe mu isanzure ishobora kubonekaho ubuzima nk’uko Isi imeze.
Ubushakashatsi bwabo bwasanze hari imibumbe myinshi ahubwo aho ubuzima bushoboka cyane kurusha ku Isi.
Hashize imyaka inzobere mu by’isanzure zivumbura imibumbe yindi iri mu isanzure myinshi ariko bakayibona kure cyane ku buryo bigoye kuyigeraho ndetse no kureba neza ibiyiriho hakoreshejwe indebakure (telescope) bikaba ingorabahizi.
Mu gukora ubwo bushakashatsi, ababukoze bifashishije porogaramu yakozwe na NASA, ibafasha kwinjira imbere mu miterere y’iyo mibumbe iri kure cyane y’Isi. Bifashishije iyo porogaramu, babashije kwiga neza no kwinjira mu miterere n’imimerere y’ibihe n’inyanja ziri kuri iyo mibumbe.
Baje gutungurwa no kubona hari imwe muri iyo mibumbe ifite imiterere ishobora guturwaho ubuzima bukaba bwiza kurusha uko bimeze ku Isi.
Mu byo bashingiyeho bareba harimo kubanza kumenya uburyo ubuzima ku Isi bushoboka bitewe n’inyanja, bakagereranya niba bakurikije inyanja babonye kuri iyo mibumbe naho ubuzima bwashoboka.
Abakozi ubushakashatsi bagize bati “Akazi kacu kibanze ku kumenya inyanja ziri kuri iyo mibumbe ifite inyanja zifite byinshi mu bituma ubuzima bwo mu Nyanja zo ku Isi bubaho. Ubuzima mu Nyanja bushoborwa n’intungabuzima zizamurwa zivuye mu mwijima wo ku ndiba y’inyanja, zikazamuka hejuru ku gice cy’inyanja kigerwaho n’izuba aho zishobora guhumeka. Izo mbaraga zo kuzamura intungabuzima uko ziyongera, niko n’intungamubiri ziyongera, bisobanuye ko no kororoka byiyongera.”
Ubwo buryo bakoresheje bwaberetse ko hari indi mibumbe myinshi ubuzima bushoboka ndetse neza cyane kurusha Isi.
Icyakora abakoze ubushakashatsi bavuga kubera ibikoresho bidahagije, hari ibyo batabashije kubona ku buryo bemeza ko hari n’ibindi byatuma ubuzima bushoboka cyane kuri iyo mibumbe batabashije kubona.
Dr Olson yavuze ko ubwo bushakashatsi ikindi buzabafasha ari ukumenya uburyo bwo kubaka indebakure nshya zizafasha kureba cyane ibiri kuri iyo mibumbe ya kure, ku buryo abantu bajya guturayo.
",https://m.igihe.com/ibidukikije/article/havumbuwe-ko-hari-indi-mibumbe-aho-ubuzima-bushoboka-kurusha-ku-isi,Environment
Inkongi yibasiye ishyamba rya Amazon yahagurukije abakomeye ku Isi,"Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Ikigo gishinzwe Ubushakashatsi mu by’isanzure muri Brésil cyatangaje ko umubare w’inkongi muri iki gihugu wazamutse ku kigero cya 80% ugereranyije n’umwaka ushize, kimwe cya kabiri cy’izi nkongi zibasira agace ka Amazon ibintu bikomeza gushyira mu kaga ibidukikije.
Abashyirwa mu majwi kuba inyuma y’iyi nkongi ni abakorera imirimo y’ubuhinzi n’ubworozi muri iri shyamba nk’uko bitangazwa n’Umuryango udaharanira inyungu ushinzwe kureberera Amazon.
Abahinzi n’aborozi barashinjwa gutwika iri shyamba nk’uburyo bwo gushaka ubutaka bwo gukoreraho imirimo yabo.
Perezida w’u Bufaransa, Emmanuel Macron, yavuze ko uyu muriro wibasiye Amazon ari ikiza mpuzamahanga, asaba ko ikibazo cy’iri shyamba cyazaganirwaho mu nama itaha ya G7 kigashakirwa umuti.
Abantu b’ibyamamare ku Isi mu ngeri zitandukanye batanze ibitekerezo byabo kuri iyi nkongi y’umuriro, basaba ko hakorwa ibishoboka byose iri shyamba rikabungabungwa kuko ari umutungo ukomeye ku Isi.
Muri abo harimo umukinnyi Cristiano Ronaldo, umuhanzi Madonna, n’abandi benshi.
Notre maison brûle. Littéralement. L’Amazonie, le poumon de notre planète qui produit 20% de notre oxygène, est en feu. C’est une crise internationale. Membres du G7, rendez-vous dans deux jours pour parler de cette urgence. #ActForTheAmazon pic.twitter.com/Og2SHvpR1P
— Emmanuel Macron (@EmmanuelMacron) August 22, 2019
The Fires Are Raging and The Amazonia continues to burn.........This is a devastation to Brazil—to the indigenous people who live there and the-plant and animal species that make this the most important bio-diverse Forest!!! President Bolsonaro please... https://t.co/YbxldYw8HY pic.twitter.com/lex4UIwHcg
— Madonna (@Madonna) August 22, 2019
The Amazon Rainforest produces more than 20% of the world’s oxygen and its been burning for the past 3 weeks. It’s our responsibility to help to save our planet. #prayforamazonia pic.twitter.com/83bNL5a37Q
— Cristiano Ronaldo (@Cristiano) August 22, 2019
Iri shyamba rya Amazon ritanga 20% by’umwuka mwiza wo guhumeka ku Isi hose.
 Don’t pray for Brazil or the Amazon. Pray for yourself . The amazon provides 20% of our oxygen every year and it’s burning at a record rate right now and for the past 18/19 days. This is a WORLD emergency and affects all of our security. Please post and tag @unitednations .
A post shared by  Miguel (@miguel) on Aug 21, 2019 at 8:31am PDT
 #Regram #RG @rainforestalliance: The lungs of the Earth are in flames. 🔥 The Brazilian Amazon—home to 1 million Indigenous people and 3 million species—has been burning for more than two weeks straight. There have been 74,000 fires in the Brazilian Amazon since the beginning of this year—a staggering 84% increase over the same period last year (National Institute for Space Research, Brazil). Scientists and conservationists attribute the accelerating deforestation to President Jair Bolsonaro, who issued an open invitation to loggers and farmers to clear the land after taking office in January.⁣ ⁣ The largest rainforest in the world is a critical piece of the global climate solution. Without the Amazon, we cannot keep the Earth’s warming in check. ⁣ ⁣ The Amazon needs more than our prayers. So what can YOU do?⁣ ⁣ ✔ As an emergency response, donate to frontline Amazon groups working to defend the forest. ⁣ ✔ Consider becoming a regular supporter of the Rainforest Alliance’s community forestry initiatives across the world’s most vulnerable tropical forests, including the Amazon; this approach is by far the most effective defense against deforestation and natural forest fires, but it requires deep, long-term collaboration between the communities and the public and private sectors. ✔ Stay on top of this story and keep sharing posts, tagging news agencies and influencers. ⁣ ✔ Be a conscious consumer, taking care to support companies committed to responsible supply chains.⁣ Eliminate or reduce consumption of beef; cattle ranching is one of the primary drivers of Amazon deforestation. ✔ When election time comes, VOTE for leaders who understand the urgency of our climate crisis and are willing to take bold action—including strong governance and forward-thinking policy.⁣ ⁣ #RainforestAlliance #SaveTheAmazon #PrayForAmazonia #AmazonRainforest #ActOnClimate #ForestsResist #ClimateCrisis 📸: @mohsinkazmitakespictures / Windy.com
A post shared by  Leonardo DiCaprio (@leonardodicaprio) on Aug 22, 2019 at 7:12am PDT
",https://m.igihe.com/ibidukikije/article/inkongi-yibasiye-ishyamba-rya-amazon-yahagurukije-abakomeye-ku-isi,Environment
Ibiteye amatsiko ku rugendo n’amateka bya Richard Kandt mu Rwanda,"Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Nubwo avugwa cyane muri Afurika y’Iburasirazuba, amateka ye azwi cyane mu Rwanda rw’imisozi 1000 ruri mu bihugu yazengurutse igihe kirekire.
Yinjiriye mu Burasirazuba bwarwo, agera mu Majyaruguru, mu Burengerazuba, mu Majyepfo ahingukira i Kigali agirwa Rezida warwo ku ngoma y’Abakoloni.
Urugendo rwe kuva mu Budage kugera muri Afurika ntabwo rwose iyi nkuru igiye kuruva imuzi, iragaruka cyane ku guhera yinjiye mu Rwanda kugeza arusohotsemo, by’umwihariko inzira yanyuzemo n’amateka yahasize.
Uyu mugabo wari umusirikare, akaba n’umuganga wavukiye mu Mujyi wa Posen muri Pologne mu 1867, yagiriye bihe bitandukanye mu Rwanda, amateka ye arigishwa hirya no hino ku Isi, ndetse aho yanyuze mu Rwanda ni hamwe mu duce nyaburanga dukurura abakerarugendo.
Amateka agaragaza ko mbere y’uko aza muri Afurika Dr Kandt yakunze gusoma cyane ibitabo bivuga ku mateka n’umuco byayo, ndetse ajya no kwiga ururimi rw’igiswahile i Berlin mu Budage.
Ibyo byamufashije kuza mu Rwanda akurikiye abazungu ba mbere bahageze b’Abadage, Von Gotzen na Dr Oscar Baumann. Urugendo rwe yinyira muri Afurika yarutangiye mu 1897 afite imyaka 30, aje mu bikorwa by’ubushakashatsi ku giti cye.
Ibitabo yanditse bigaragaza ko muri Afurika y’Iburasirazuba yageze i Dar-es-Salaam yinjiriye Zanzibar muri Tanzania mu 1897, ahamara amezi hafi atatu ategura urugendo rwe, yifuzaga kugera mu Rwanda.
Icyo gihe ngo yaje yitwaje imodoka zikururwa [Rumoroki] zisaga 140, abayobora mukerarugendo batatu, abasirikare batanu n’abagaragu barindwi n’ibindi byari kumufasha muri gahunda ye.
Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ibice bitandukanye bigaragaza inzira Dr Richard Kandt yanyuzemo mu Rwanda.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, hagamijwe gutangiza inzira nshya y’ubukerarugendo bushingiye ku muco n’amateka.
Umushakashatsi mu kigo cy’igihugu cy’ingoro z’Umurage, Mugabowagahunde Maurice, yabwiye IGIHE ko Dr Kandt yinjiye mu Rwanda mu 1898 aturutse i Burundi, mu rugendo rugamije gushakisha isôoko nyakuri y’uruzi rurerure ku Isi, rwa Nile.
Uyu mugabo ngo yinjiriye ku kiyaga cya Rweru , ubu ni mu Karere ka Bugesera, akomereza mu bice bitandukanye by’igihugu.
Mugabowagahunde yasobanuye ko kugeza uyu munsi hari uduce tugera ku 10 Kandt yasizemo amateka ariko hari utw’ingenzi dusurwa n’abakerarugendo umunsi ku wundi.
Ati “Yazengurutse igihugu cyose, yinjira mu gihugu yahereye mu Bugesera ku kiyaga cya Rweru, akomereza ku Kagera aho umugezi wa Nyabarongo uhurira n’Akanyaru arimo gushakisha isôoko ya Nile.”
Asobanura ko Dr Kandt yakomereje i Gatagara hafi y’i Bwami agiye kumenyesha umwami ko ari mu gihugu, ajya gushaka isôoko ya Nile, amaze kuyibona akomereza mu Majyaruguru gupima ibirunga, ahasanga Inkima zifite ibara rya zahabu.
Yakomereje ku Gisenyi ahamara iminsi itatu, urugendo rwe rukomereza ku nkengero z’ikiyaga cya Kivu aho yaje gutura i Shangi yise ku murwa w’amahoro, ubu ni mu Karere ka Nyamasheke, ashushanya ikarita ya Kivu, ahava aza gutura i Kigali, ubwo yagirwaga Rezida.
Uko yaharuye inzira y’ubukerarugendo
Mu Birunga
Pariki y’Ibirunga iherere mu Majyaruguru y’igihugu, Dr Richard Kandt yayivumbuyemo Inkima[Golden Monkies], zifite ibara rya zahabu, azandikaho inyandiko nyinshi ndetse zihabwa izina ry’ubushakashatsi rya ‘Cercopithecus kandti.
Uyu munsi ni zimwe mu nyamaswa zitangaje zikunzwe n’Abakerarugendo mu Rwanda.
I Shangi
Nubwo uyu munsi habaye mu itongo, i Shangi mu Karere ka Nyamasheke ni hamwe mu duce nyaburaganga dufite amateka akomeye y’u Rwanda ndetse dusurwa n’abakerarugendo.
Ku wa 24 Werurwe 1899 nibwo Dr Richard Kandt yahubatse inzu y’ibyatsi, ayituramo akajya ayikoreramo ibikorwa bye by’ubushakashatsi. Nyuma yo kuzenguruka ikiyaga cya Kivu, niho yicaye ahashushanuriza ikarita yacyo.
Muri uru rugo habereye imishyikirino itandukanye hagati y’Abadage n’Ababiligi, igamije kumvikana uburyo bigabanya u Rwanda na Congo.
Muri uru rugo kandi niho Abamisiyoneri ba mbere bari baturutse i Burundi bacumbitse bagiye kugisha inama Kandt y’uko ibikorwa byabo byazatanga umusaruro, abagira iyo kubanza kwiyegereza umwami. Aha ni naho hasomewe misa ya mbere y’Abazungu.
Nyungwe
Uyu mugabo yaturutse i Burayi afite intego yo kuvumbura isôoko nyakuri ya Nile nyuma y’imyaka 40 umwongereza John Speke atangaje ko ikomoka mu kiyaga cya Victoria muri Uganda ariko ntiyanyurwa, yiyemeza gukurikirana imigezi yose iroha muri icyo kiyaga akareba uturuka kure kurusha iyindi.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Iyi pariki iri mu ishya kimeza ry’inzitane rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere, ibarizwamo isôoko Nile ku bwa Richard Kandt ni imwe mu bice nyaburanga cyane bisurwa cyane mu Rwanda. Ibi yaje kubihererwa n’igihembo nk’umuntu w’intwari ubwo yari asubiye iwabo mu 1902.
Rubavu
Mugabowagahunde yasobanuye ko Dr Richard Kandt yageze ku Gisenyi, ubu ni mu Karere ka Rubavu ari mu bushakashatsi bwo gupima ikiyaga cya Kivu, ndetse yubaka inzu y’ibyatsi ahazwa ku izina rya Tamu Tamu ariko iyo nzu yaje gusenywa. Muri uyu mujyi uhana imbibi na RDC, niwe wahubatse ibiro by’iposita.
Aka gace gakunda gusurwa n’abakerarugendo cyane bitewe n’amateka gafite arimo n’indake zacukuwe n’abasirikare b’u Budege mu gihe cy’intambara ya mbere y’Isi, Labolatwari y’amatungo yubatswe n’Abadege n’imva y’umusirikare w’umudage wahapfiriye.
Kigali
Dr Kandt wabaye igihe kirekire mu bikorwa by’ubushakashatsi i Shangi, nyuma akaza gusubira mu Budage, agarutse mu Rwanda yakomeje ibikorwa by’ubushakashatsi ariko aza no kugirirwa icyizere, agirwa Rezida w’u Rwanda, ahita yimukirayo akazwi nk’Ingoro yo kwa ‘Richard Kandt’.
Iyi nzu ifatwa nk’imwe mu zigezweho zimaze igihe kirekire mu Rwanda, ni imwe mu zisurwa cyane n’abakerarugendo, inihariye ku amateka yaranze Abadage n’Abanyarwanda.
Mu 1913, Dr Kandt yiyemeje gusubira mu Budage kubera impamvu z’uburwayi ntiyongera kugaruka mu Rwanda. Nyuma intambara ya mbere y’Isi yahise itangira yasize u Rwanda rukuwe mu maboko y’Abadage.
Muri iyo ntambara Kandt yari umuganga w’ingabo z’Abadage aho yaje gupfa ku wa 29 Mata 1918 azize ibyuka bihumanya yatewe ku wa 2 Nyakanga 1917.
",https://m.igihe.com/ibidukikije/ibungabunga/article/ibiteye-amatsiko-ku-rugendo-n-amateka-bya-richard-kandt-mu-rwanda,Environment
Ibiteye amatsiko ku ngoro ndangamurage y’ibidukikije yihariye muri Afurika iherereye i Karongi (Amafoto),"Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Icyo gihe ifungurwa yibandaga ku kumurika ibijyanye n’ingufu (Renewable and non renewable energy), urugendo rukorwa ngo zitange amashanyarazi n’ingaruka zigira ariko nyuma yaje kongerwamo ibijyanye n’inyamaswa n’amabuye y’agaciro byabaga i Kigali mu Ngoro y’Amateka kamere izwi nko kwa “Kandt”
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye iyi ngoro ndangamurage y’ibidukikije, mu rugendo rugamije gutangiza inzira nshya y’ubukerarugendo bushingiye ku muco n’amateka.
Muri uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye rwibanze ku bifitanye amateka n’umuvumbuzi Dr Richard Kandt, basobanuriwe ibice by’ingenzi bigize iyi ngoro.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile, aza no kugirwa Rezida w’u Rwanda mu 1907.
Iyi ngoro igizwe n’ibice bitatu bimurikwa birimo ikijyanye n’ingufu, ikigizwe n’inyamaswa n’ubucukuzi bw’amabuye y’agaciro ndetse n’igice kirimo ubusitani bugizwe n’ibiti n’ibyatsi gakondo bitandukanye bya kinyarwanda kugira bidacika ahubwo abantu bajye bahakura imbuto.
Ikimurikirwamo amabuye y’agaciro agaragaza ubukungu bw’u Rwanda n’aho aherereye nka gasegereti, almunium, colta, wolfram n’ayandi. Iyi ngoro igaragaramo ibuye ryo mu bwoko bwa Meteorite[amanuka mu kirere ashyushye, abantu bakunze kwita kibonumwe], ryaguye mu Rwanda mu Karere ka Burera mu 1976.
Hari nyiramugengeri igaragara mu bice bitandukanye by’igihugu n’ubundi bwoko bw’amakara bugereranywa nayo ariko buba mu Budage gusa, amakara y’ibiti n’acukurwa.
Iyi ngoro kandi igaragaramo ubwoko butandukanye bw’ingufu zikoreshwa mu Rwanda zirimo izitangwa n’amazi, Gaz Méthane igaragara mu kiyaga cya Kivu, izituruka ku muyaga, ku mashyuza, ku zuba n’izindi. Hari n’igice kimurikirwamo ingufu za Iranium u Rwanda rurimo kwiga uburyo zakoreshwa.
Muri iyi ngoro hamurikirwamo ibisigazwa by’ingagi, imwe mu zavumbuwe bwa mbere muri Pariki y’Ibirunga. Muri iyi ngoro unasangamo ubwoko butandukanye bw’inyamaswa zumishije mu buryo bwa gihanga, ushobora kureba utitegereje neza ntubashe kuzitandukanya n’inzima.
Muri izo harimo inzoka, impala, ingona, isiha, ingwe, urusamagwe, inkima n’amoko y’inyoni atandukanye adakunze kugaragra aho ariho hose.
Uretse ibi bice, hari n’ikindi kimurikirwa ubwoko butandukanye bw’ibimera bifite amateka yihariye mu muco wa Kinyarwanda birimo n’ibyifashishwaga mu migenzo ya Kinyarwanda n’ubuvuzi bw’indwara zitandukanye aho abakozi bashinzwe gusobanurira abayisura bagufasha ku buryo utaha amatsiko yashize.
Ikigo cy’ingoro ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ibiteye-amatsiko-ku-ngoro-ndangamurage-y-ibidukikije-yihariye-muri-afurika,Environment
"Ikaze ku Isôoko ya Nile, yavumbuwe na Richard Kandt muri Pariki ya Nyungwe","Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Umugezi wa Nile utemba mu bice bitandukanye by’Amajyaruguru ashyira Uburasirazuba bwa Afurika, niwo muremure ku Isi, ureshya na Kilometero 6,650. Gusa hari ibitabo bimwe bivuga ko ari uwa kabiri nyuma y’uwitwa Amazon ariko Wikipedia igaragaza ko ureshya na Kilometero 6400.
Uyu mugezi ufatiye runini Isi, cyane cyane Afurika mu bijyanye no kubona amazi abayituye bakoresha. Hari ibihugu bimwe biwufata nk’inka imwe birimo nka Misiri na Sudan n’ibindi, kuko ubifasha guhangana n’ingaruka z’ubutayu, bawifashisha mu bikorwa bya buri munsi nko kuhira imyaka n’ibindi.
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye Isôoko na Nile yavumbuwe na Dr Richard Kandt muri Pariki ya Nyungwe, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwibanze ku mateka y’Ubukoloni bw’Abadege mu Rwanda by’umwihariko urugendo rwa Dr Richard Kandt wari ubahagarariye.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Pariki ya Nyungwe ni ishyamba cyimeza ry’inzitane rimaze igihe kirekire muri Afurika, rikora ku Turere twa Nyaruguru, Nyamagabe mu Ntara y’Amajyepfo, Rusizi na Nyamasheke mu Ntara y’Uburengerazuba.
Ni Pariki yabayeho mbere y’izindi mu gihe cyiswe icy’ubutita (ice age) ikize ku runyurane rw’ibimera, ishyamba rigizwe n’amoko arenga 1068 y’ibimera, urwunge rw’ibiti by’indabyo zirimo ubwoko bw’ibiti n’iby’inganzamarumbo bya lobelia. Harimo n’ibiti bivamo imiti ya Kinyarwanda.
Iyi pariki ifite umwihariko wo kuba ariho hari amasôoko y’inzuzi nini muri Afurika. Harimo isôoko y’uruzi rwa Nile mu burasirazuba n’iy’uruzi rwa Congo mu Burengerazuba.
Kugera aho Dr Richard Kandt yemeje ko ariho Isôoko ya Nile iherereye, bigusaba urugendo rw’amasaha hagati y’atatu n’ane uturutse ku ishami rya Gisakura rishinzwe kwakira abakerarugendo mu Karere ka Nyamasheke, ukanyura muri Nyungwe hagati, ugatunguka mu Gasarenda muri Nyamagabe.
Kuva mu Gasarenda ugera ku Isôoko ya Nile harimo intera ya Km 42 ariko harimo izigera kuri 4.5Km umuntu agenda mu ishyamba rya Pariki ya Nyungwe rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere.
Nk’ibisanzwe mbere yo kwinjira muri Pariki, Umukozi ushinzwe kuyobora abakerarugendo muri Pariki ya Nyungwe witwa Ntoyinkima Claver, yatubwiye ko urugendo tugiye gukora ari rurerure, dusabwa kwitwaza amazi n’ibindi biribwa ariko twirinda kugira icyo dutamo cyangwa dukuramo, kwitwaza imyenda y’imvura n’inkweto ziturinda icyatubangamira.
Ni inzira y’inzitane inyura ahantu hameze nk’umuhora ariko ibiti n’ibyatsi biyuzuyemo ku buryo bisaba kugenda ubyegura cyangwa aho bibaye ngombwa ugasimba. Ni umurambi, n’ahaterera si cyane ku buryo hakubiza icyuya.
Ntoyinkima ati “Isôoko ya Nile tugiye kureba ni iyo yagezeho [Kandt] ya kure nubwo hari abandi bashakashashatsi bo muri New Zealand baje bakabona aharenzeho kilomotero mu 2006.”
Iyo Isôoko Kandt yavumbuye iri mu ishyamba hagati. Ni amazi macye azamuka mu butaka ku buryo no kuyavamo bitakorohera. Haruguru ikikijwe n’igishanga kirimo ibyatsi ukandagiraho ukumva hasukuma mu gihe ku rundi ruhande ari ibihuru bisanzwe.
Ati “Uko mureba kino gishanga, iyo imvura igwa amazi amanukamo, aka niko gasoko ka mbere atangira kuzamukamo...Ugenze nka metero 400 ugana hepfo ubona utundi dusoko twiyungaho, kakaba kanini kurushaho ku buryo ushobora kuyavomaho.”
Impamvu aho ariho hafatwa nk’Isôoko, Ntoyinkima asobanura ko ari uko ‘Iyo migezi yose upimye kuva ku nyanja ya Mediterane ukagera aho itangirira, aha niho usanga hari ibirometero byinshi’.
Nyuma y’uguhura k’utugezi two muri Nyungwe n’iyo sôoko yavumbuwe na Kandt, bikora umugezi witwa Rukarara, ugahura na Mwogo, nayo yahura n’uwitwa Mbirurume, bikabyara Nyabarongo.
Nyabarongo iyo imaze guhura n’Akanyaru bihinduka Akagera gasuka mu kiyaga cya Victoria ari nacyo umugezi wa Nile ufatiraho.
Ntoyinkima ati “Iri shyamba rifite akamaro kanini kuko navuga ko aricyo kigega cy’amazi y’u Rwanda kuko 70% by’akoreshwa mu Rwanda afata isoko muri iri shyamba.”
Igice cy’Uburasirazuba bw’ishyamba rya Pariki ya Nyungwe, Ntoyinkima yasobanuye ko kimena amazi mu kibaya cy’umugezi wa Nile naho igice cy’Uburengerazuba kikamena amazi mu kibaya cy’umugezi wa Congo.
Ikigo cy’igihugu ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ikaze-ku-isooko-ya-nile-yavumbuwe-na-richard-kandt-muri-pariki-ya-nyungwe,Environment
Abanyarwanda batatu barinda pariki bagiye guhembwa ku rwego rwa Afurika,"Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Mpumuje akuriye itsinda rishinzwe kurinda no kwita ku Nkura muri pariki y’Akagera ari naho mugenzi we Nzuki akora nk’umukuru w’agashami k’abarinzi mu gihe Musekura ari umurinzi muri pariki y’Ibirunga.
The African Ranger Awards ni gahunda igamije gushimira abarinzi b’amapariki ku bw’umusanzu w’intagereranywa batanga mu kurinda inyamaswa n’urusobe rw’ibinyabuzima ku mugabane wa Afurika.
Iyi gahunda yatangijwe muri 2017 n’umuherwe w’Umushinwa akaba na nyiri Alibaba ikigo kimenyerewe mu bucuruzi bwo kuri Internet, Jack Ma, abinyujije mu muryango yashinze ushinzwe kubungabunga ibidukikije ‘Paradise Foundation’
Uyu muhango ugamije kuzirikana umurimo ukorwa n’abarinzi ba pariki no gukora ubukangurambaga ku rwego rw’Isi ku kamaro ko kurinda urusobe rw’ibinyabuzima biboneka muri Afurika.
Imibare igaragaza ko mu 2016, 82% by’abarinda pariki muri Afurika bahuye n’ibyago byashoboraga gutuma bapfa mu gihe abangana na 60% batewe na ba rushimusi.
Mu 2015 nibura abarinda pariki 107 barishwe ubwo bari mu kazi kabo naho hagati ya 2006 na 2016 abarinzi ba pariki barenga 1000 bemeye kubura ubuzima bwabo mu kazi ko kurinda inyamaswa.
Muri ibi bihembo by’uyu mwaka hahatanaga abagera ku 115, baturutse mu bihugu 17 byo muri Afurika.
Bimwe mu bigenderwaho hatoranywa uhabwa ibihembo harimo ubwitange n’umusanzu mu kurinda pariki, ibyago n’ingorane yabashije guhangana nabyo ndetse n’ubushobozi mu by’imiyoborere.
The New Times yanditse ko Jack Ma washinze umuryango utanga ibi bihembo yavuze ko aha agaciro akazi abarinda pariki bakora.
Ati “Ubwitange bw’abarinzi ba pariki bunkora k’umutima bukantera n’imbaraga, turizera ko abantu benshi bazaha agaciro kubungabunga inyamaswa n’ibidukikije karemano bikorwa n’abarinzi ba parike”
Umuyobozi Mukuru Ushinzwe ubukerarugendo mu Kigo cy’Igihugu cy’Iterambere (RDB), Belise Kariza, yavuze ko umurava w’abarinda pariki ari ingenzi mu rugendo rw’igihugu ruganisha ku bukerarugendo bushikamye.
Ati “Hatari akazi gakomeye n’ubwitange bigaragazwa n’abarinzi ba pariki bacu, iterambere ry’ubukerarugendo bw’u Rwanda ntiryari gushoboka, bari ku isonga mu kubungabunga urusobe rw’ibidukikije ari nayo mpamvu dushimira umuryango Paradise Foundation ku kuzirikana abarinzi b’amapariki muri Afurika n’akamaro kabo k’ingenzi”.
",https://m.igihe.com/ibidukikije/article/abanyarwanda-batatu-barinda-pariki-bagiye-guhembwa-ku-rwego-rwa-afurika,Environment
"Byinshi ku Nkura, imwe mu nyamaswa zikaze ku Isi zikundwa na ba mukerarugendo","Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura niyo nyamabere ya kabiri nini ku Isi nyuma y’inzovu. Ni imwe kandi mu zikaze. Ni zimwe mu nyamaswa zagiye zicika ahantu hatandukanye bitewe no kubangamirwa n’ibikorwa bya muntu ari yo mpamvu ababungabunga urusobe rw’ibinyabuzima barimo kugerageza kuzitaho ngo zigwire.
Mu kinyejana cyashize habarwaga inkura zirenga ibihumbi 500 ku Isi, ubu zirabarirwa mu bihumbi 30 ziba mu mashyamba bitewe na ba rushimusi. Inkura z’umukara zisigaye ku Isi zibarirwa mu 5500, izo mu bwoko bwa Javan ni 60, naho izo mu bwa Sumatran ni 100.
Ubuzima bw’inkura, imiterere yazo, ubunini bwazo n’ibindi zihariye, bituma benshi bazitangarira.
-Inkomo y’izina ‘Rhinoceros’ : Inkomoko y’izina Rhinoceros ari yo Nkura mu Kinyarwanda, rikomoka mu magambo abiri y’ururimi rw’Ikigiriki ariyo ‘Rhino’ bivuga izuru na ‘Keras’ bivuga ihembe, muri make iyo uhinnye izina ryayo ukayita Rhino gusa uba uvuze izuru.
-Imiterere: Ubwoko bw’Inkura buba bunini ni Inkura z’umweru dore ko ishobora kugira uburebure bwa metero hagati 3.7 n’ubuhagarike ( kuva ku kimono ugera ku rutugu) bwa metero 1.8 ikagira uburemere bwa toni ebyiri n’ibiro 300.
Inkura nto ni izitwa Sumatran zigira uburebure bwa metero eshatu n’ubuhagarike bwa metero 1.8 n’uburemere bw’ibiro 800, mu gihe Inkura ikivuka ipima hagati y’ibiro 40 na 64.
-Kororoka: Inkura ihaka amezi ari hagati 14 na 18, inkura nto yavutse imara ibyumweru bibiri itunzwe no konka nyina gusa nyuma ikagenda imenyera ihereye ku kurya ibyatsi byoroshye.
Inkura nto ivukana ubwoya ku mubiri buyirinda ubukonje cyangwa gutwikwa n’izuba. Inkura ntishobora kongera kubyara iyo icyana yabyaye kitarakura ibintu bishobora gufata hagati y’imyaka itatu n’itanu. Ibi bitera Inkura z’ingabo kuba rimwe na rimwe zakwica Inkura nto kugira ngo zibone uko zibangurira nyina.
-Inkura zahoranye ubuhagarike bwa metero hafi 5: ubwoko bw’Inkura butagiraga ihembe buzwi nka ‘paraceratherium’ bwazimiye ku isi mu myaka miliyoni 30 ishize nkuko Siyansi ibivuga, bwagiraga ubuhagarike bwa metero 4.8, igihagararo inkura z’ubu zitakigira, kuko nk’Inkura y’umweru ishobora kugira ubuhagarike bwa metero 1.8.
-Inkura y’umweru n’Inkura y’umukara byose birasa ku ibara: uramutse wumvise aya mazina ushobora gucyeka ko imwe ari umukara indi ikaba umweru mu ibara, gusa zose zifite ibara ry’urwirungu, hari abavuga ko iri zina ‘white rhinos’ bivuze inkura z’umweru ryakomotse ku Baholandi babaga muri Afurika bazitaga ’Wijd’ (Wide) bashaka kuvuga inyamaswa ifite umunwa munini bikaza kumvwa nabi n’abavuga Icyongereza bayita ‘white’.
-Umubano wazo n’inyoni zitwa Oxpecker: Inkura zikunze kugaragara zifite Inyoni ku mutwe cyangwa ku mugongo gusa abahanga ntibavuga rumwe kuri uyu mubano kuko hari abavuga ko Inyoni zikunda kuba ziri ku Nkura kubera ko zizitoraho imbaragasa n’ibirondwe, mu gihe abandi bavuga ko izi nyoni zizfasha kumenya ko umwanzi azisatiriye.
Biterwa nuko ubushakashatsi bwagaragaje ko Inkura iyo nta nyoni zifite ku mugongo amahirwe yazo yo kuvumbura ko hari umwanzi uzisatiye ari 23% mu gihe iyo ifite inyoni ku mugongo amahirwe azamuka akaba 97%.
-Iganga mu ntera ndende: Inkura ishobora kuganga mu ntera ya metero hafi eshanu bikaba umwihariko ku ngabo kuko zibikora kugira ngo zerekane amakare yazo.
-Amase ni isoko y’amakuru ku Nkura: mu gihe abantu tubona amase nk’umwanda, ku Nkura ni isoko y’amakuru. Inkura iyo yinukirije amase y’indi ishobora kumenya amakuru menshi kuri yo, nk’imyaka yayo, niba ari ingabo cyangwa ingore cyangwa andi ayo ariyo yose ajyanye n’imyororokere yayo.
-Umusuzi wazo unuka nk’ikinyabutabire cya Sulfur: Inkura izwiho kugira umusuzi unuka cyane ku buryo ugereranwa n’ikinyabutabire cya Sulfar.
Wakomotseho n’imvugo iyo umusemburo wifashishwa mu gukora inzoga binyuze mu gutara iyo utanze ikinyabutabire cya ‘Hydrogene sulfide’ bitewe no kunuka babyita umusuzi w’Inkura (Rhino Fart).
Ihembe: Inkura igira amahembe abiri ahagana ku zuru iry’imbere rikaba rirerire kurusha iry’inyuma kandi akaba agizwe na Keratin, yo mu bwoko bw’inzara z’umuntu. Inkura zifashisha aya mahembe mu kwirwanaho, mu gihe cy’izuba ry’inshi ziyakoresha zicukura imizi y’ibiti yo kurya cyangwa zikayakoresha zicukura isoko y’amazi
",https://m.igihe.com/ibidukikije/inyamaswa/article/byinshi-ku-nkura-imwe-mu-nyamaswa-zikaze-ku-isi-zikundwa-na-ba-mukerarugendo,Environment
U Rwanda rwashyizwe mu hantu heza 19 ku Isi watemberera muri iyi mpeshyi,"Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Iki kinyamakuru cyavuze ko niba uyu munsi waba urimo gutekereza aho wajya muri iyi mpeshyi, cyaguhitiyemo aha hantu kugira ngo uzahabone ibyo wifuza byose harimo u Rwanda.
Hamwe muri aha cyavuze ni Salar de Uyuni muri Bolivia, aka niko agace kanini ku Isi kagaragamo umunyu wafatanye gaherereye muri Bolivia muri Amerika y’Epfo.
Haza kandi Las Vegas iherereye muri Leta zunze Ubumwe za Amerika, aha CCN ivuga ko ari ahantu hazataramirwa n’abahanzi barimo, Lady Gaga Janet, Jackson n’abandi.
Harimo Nova Scotia agace ko muri Canada, hari kandi Londres mu Bwongereza, Grand Canyon, muri Leta Zunze Ubumwe za Amerika, Apollo 11 Anniversary Celebrations, Multiple US Cities, Tasmania, New York City, French Polynesia, Anchorage, Alaska, Singapore, Seattle, u Bufaransa, Churchill, Manitoba.
Iki kinyamakuru kandi kigaragaza u Rwanda nk’ahantu heza ho gutemberera muri iyi mpeshyi.
CNN ivuga ko iyo utekereje u Rwanda uhita utekereza Ingagi zo mu Birunga.
Kigaragaza kandi inyamanswa ziherereye muri Pariki y’Akagera nk’Intare, Ibisamagwe, Inkura, Inzovu n’Imbogo ko nabyo biri mu bikwiye gusurwa muri iyi mpeshyi.
Harimo kandi icumbi rigezweho, Magashi Camp riherereye muri iyi parike, aho abantu bashobora kuruhukira bakihera ijisho ibyiza bitatse u Rwanda.
Iri cumbi ryubatswe na Wilderness Safaris ryafunguwe mu Ukuboza 2018, ricungwa n’inzobere mu by’amacumbi muri Afurika y’Amajyepfo n’iy’Uburasirazuba.
Iri cumbi ry’ibyumba bitandatu byo gukambikamo, ryubatswe n’amahema, rikagira restaurant n’aho kuruhukira umuntu yicara yitegeye ubwiza bw’ikiyaga.
Aha hantu hihariye muri Pariki y’Akagera, abahakambitse bazajya babasha kwirebera ubwiza bw’inyamaswa amanywa n’ijoro, batemberejwe mu modoka cyangwa mu bwato.
Ikiyaga cya Rwanyakazinga cyubatsweho Magashi Camp, cyihariye ku mvubu nini muri Afurika, ingona ndende n’izindi nyamaswa zitandukanye mu gishanga kigikikije.
Imiterere y’imbere muri iri cumbi rigezweho n’imitako ihatamirijwe irimo iy’imigongo, ni iyo mu muco nyarwanda.
Abakunda koga, barisanzura muri piscine yabagenewe. Ibi bituma umunezero uba ari wose ku wagendereye Pariki y’Akagera, ifite inyamaswa eshanu zikomeye muri Afurika arizo intare, ingwe, inzovu, imbogo n’inkura.
Uri muri Pariki y’Akagera kandi ubona ibintu bitandukanye birimo amoko y’inyoni arenga 500.
Mu handi CNN yavuze heza ku Isi harimo Umujyi wa Washington, u Busuwisi, Kenya iherereye ku mugabane wa Afurika na Norvège.
Muri Gicurasi nabwo u Rwanda rwaje ku rutonde rwakozwe n’ikinyamakuru Business Insider, rugaragaza ahantu heza buri wese ufite amafaranga arimo gusura mu mwaka wa 2019, akaba yizeye kuba yahagirira ibihe byiza.
Ni urutonde rwakozwe nyuma yo kugenzura ibirebana n’ibishya biri aho hantu, ibikwiye gusurwa bitarakendera, ibizagusigira urwibutso n’impinduka zikomeye mu buzima bwawe.
",https://m.igihe.com/ibidukikije/ibungabunga/article/u-rwanda-rwashyizwe-mu-hantu-heza-19-ku-isi-watemberera-muri-iyi-mpeshyi,Environment
U Rwanda ruri kwiga uko rwakumira imodoka zishaje cyane zigurwa mu mahanga,"Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ubushakashatsi bwa REMA bwagaragaje ko ibiza ku isonga mu guhumanya umwuka uhumekwa mu Rwanda, harimo umwotsi w’imodoka, imyotsi y’amakara n’inkwi n’ibindi.
Bwanagaragaje kandi ko 95,2% y’imodoka ziri mu Rwanda zimaze imyaka irenga 10 zikozwe; 56,6 % zakozwe mbere yo mu 1999 naho 77,2% zakozwe mbere ya 2000.
Bwagaragaje ko uduce duto duto tutabonwa n’amaso twivanga n’umwuka uhumekwa tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Ubwo hizihizwaga umunsi mpuzamahanga wo kurengera ibidukikije kuri uyu wa 5 Kamena 2019, Umuyobozi ushinzwe gukumira no kurwanya indwara, Dr. Innocent Turate, yavuze ko buri mwaka hakirwa miliyoni eshatu z’abivuza indwara z’ubuhumekero barimo 13% bazitewe n’ihumana ry’ikirere.
Ati “Umuntu umwe kuri bane ku mwaka arwara indwara y’ubuhumekero, usanga harimo nk’ibicurane, asthma n’izindi.”
Umuyobozi Mukuru wa REMA, Eng. Collette Ruhamya, yavuze ko hari kwigwa uko imodoka zakozwe cyera zakumirwa kwinjira mu Rwanda.
Ntabwo yagaragaje neza icyo iyo nyigo imaze kugeraho ariko yavuze ko izareba uburyo hashyirwaho umwaka ntarengwa, izakozwe mbere yawo ntizemererwe kwinjira mu Rwanda.
Ati “Ku modoka zishaje, haracyigwa uko zagabanywa ndetse zikajya ku myaka runaka tuvuga ngo imodoka irengeje imyaka runaka ntiyinjire mu gihugu.”
Kugeza ubu mu Rwanda nta ruganda ruhari rukora imodoka uretse uruganda Volkswagen rw’Abadage ruzihateranyiriza.
Ati “Muziko tutazikora, tuzikura hanze, ntacyatubuza rero cyane cyane ko mu bihugu duturanye nabo bamaze kubigeraho, turagira ngo twirinde kuba abakira imyanda y’abandi banze.”
Umwaka ushize REMA yari yasabye Leta gushaka uburyo imodoka zipakira ibintu byinshi zinyura mu Mujyi zishakirwa inzira yihariye mu kubungabunga umwuka uhumekwa.
Ubwo yatangizaga imirimo ya Volkswagen mu Rwanda umwaka ushize, Perezida Kagame yavuze ko ‘Umugabane wa Afurika udakeneye gukomeza kuba ikimoteri cy’imoodka zishaje’.
Yavuze ko ‘Gutangiza imirimo yarwo mu Rwanda ari ikimenyetso cy’uko Abanyarwanda n’Abanyafurika muri rusange bakwiye ibyiza, aho guhora bahendwa n’ibyakoze’.
Yagize ati “Afurika ntikeneye kuba ikimoteri cy’imodoka zishaje cyangwa ikindi kintu cyakoreshejwe. Iyo ugiye no kureba usanga wishyuye igiciro kinini. Niba wishyura igiciro kinini ku byakoreshejwe, kuki utacyishyura ugura ikintu gishya. Afurika n’u Rwanda bakwiye ibyiza kandi ubu ni bumwe mu buryo bwo kwerekana ko bashobora kubigura.”
[email protected]

",https://m.igihe.com/ibidukikije/article/u-rwanda-ruri-kwiga-uko-rwakumira-imodoka-zishaje-cyane-zigurwa-mu-mahanga,Environment
Gutwikira kanyanga mu ruhame ntibyemewe –Eng Ruhamya,"Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Ingaruka ziterwa n’imyuka ihumanya ikirere ni kimwe mu bibazo bihangayikishije Isi. U Rwanda by’umwihariko ruri mu bihugu bishyize imbere ingamba zitandukanye zigamije kubungabunga ikirere hirindwa gukwirakwiza imyuka ihumanya ikirere.
Umuyobozi wa REMA, Eng. Colette Ruhamya, yasabye abanyarwanda kugira uruhare mu kubungabunga ibidukikije kuko iyo bidakozwe, ingaruka zabyo zigera kuri benshi.
Yabigarutseho mu kiganiro “Zinduka” yagiranye na Radio 10 kuri uyu wa 8 Gicurasi 2019 cyavugaga ku bijyanye no kwandura kw’ikirere, urusaku rubangamira ibidukikije, kubungabunga ibishanga hamwe no guca amacupa akoreshwa rimwe.
Mu byangiza ikirere harimo impamvu kamere nk’iruka ry’ibirunga, ibikorwa bya muntu, ibinyabiziga bikoresha mazutu bisohora imyuka y’umukara ihumanya. Muri make, ibyangiza ikirere bishobora kuba imyuka iboneshwa amaso n’itaboneshwa amaso.
Ati “Gutwika ibiyorero, gutwika imbagara hamwe no gutwikira imyanda ku gasozi ni bimwe mu bihumanya ikirere. Niyo mpamvu duhora tubwira abaturage kubyirinda. Imyanda ishyirwa mu gikoresho cyabugenewe ikajyanwa aho igomba gushyirwa ikabora, hanyuma ibiyorero n’imbagara nabyo birundwa hamwe bikabora bigatanga ifumbire. Iyo ubitwitse uba wangije ikirere.”
Umwe mu bari bakurikiye iki kiganiro yabajije Eng. Ruhamya igikorwa kugira ngo gutwikira ibiyobyabwenge ku karubanda nabyo bicike.
Ati “Avuze kurwanya gutwika nibuka ko Leta itwikira urumogi na kanyanga mu ruhame. Mbariza niba imyotsi yabyo itica agakingirizo k’imirasire y’izuba.”
Eng. Ruhamya yamusubije ati “Gutwika ni bibi. N’izo kanyanga batwika ntabwo byemewe, ubwo nyine baba bakoze amakosa nk’abandi ni ugushaka umwanya tukaganira nabo ndetse bakajya babisabira uruhushya.”
Yakomeje agira ati “Ubundi gutwika hari nibyo usabira uruhushya ukaba wabyemererwa kubera impamvu runaka ariko ntabwo upfa gutwika gusa.”
Ku bijyanye n’imyanda yo kwa muganga, uyu muyobozi yavuze ko itwikirwa ahantu habugenewe kandi ngo haba hari ubushyuhe buri ku gipimo cyo hejuru cyane ku buryo itagira ingaruka ku kirere.
[email protected]
",https://m.igihe.com/ibidukikije/article/gutwikira-kanyanga-mu-ruhame-ntibyemewe-eng-ruhamya,Environment
Ellen DeGeneres yashyize mu cyamunara inkweto ashaka inkunga yo kubaka ikigo mu Rwanda,"Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Kuri uyu wa Kabiri izi nkweto zashyizwe ku rubuga rwa interinet rwa eBay rugurirwaho ibicuruzwa bitandukanye. Rufite amabara y’umweru n’umukara, mu ruhande rwayo hashushanyijeho ingagi naho ku mupira handitseho “Ellen DeGeneres Wild Life Fund”.
Amafaranga azava muri iyi cyamunara yose azashyirwa mu kigega Ellen DeGeneres yatangije kigamije kubaka icyicaro cy’ikigo ‘Ellen DeGeneres Campus’, kibungabunga ingagi zo mu birunga mu Rwanda.
Iki kigo cyatangiye kubakwa mu Kinigi mu Karere ka Musanze ni impano Portia de Rossi yahaye DeGeneres bashyingiranwe bahuje ibitsina, ubwo yuzuzaga imyaka 60 y’amavuko.
Iki kigo kizunganira ibikorwa bisanzwe bikorwa n’Ikigega cyitiriwe Diana Fossey, bigamije gushyigikira intego za Leta y’u Rwanda mu kubungabunga ibidukikije n’umutungo kamere.
Ellen DeGeneres Campus niyo izaba irimo ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Kizaba kirimo laboratwari, ibyumba by’inama, ibyo kwigishirizamo n’inzu ndangamateka ivuga kuri Dian Fossey wishwe mu Ukuboza 1985.
Biteganyijwe ko ikigo gishya kizafungura imiryango ku mugaragaro mu ntangiriro za 2021, gitwaye miliyoni 10 z’amadolari.
Mu minsi ishize Ellen DeGeneres yateje mu cyamunara agapupe gakoze nk’ingagi umukunzi Portia De Rossi yakuye mu Rwanda. Icyo gihe bari bamaze gukusanya asaga miliyoni $5.
",https://m.igihe.com/ibidukikije/ibungabunga/article/ellen-degeneres-yashyize-mu-cyamunara-inkweto-ashaka-inkunga-yo-kubaka-ikigo-mu,Environment
"Igishanga cya Nyandungu kizashyirwamo ikiyaga, kigiye gushorwamo asaga miliyari 4Frw","Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Gahunda yo gutunganya iki gishanga yatangiye mu 2017 ariko nyuma iza guhagarara mu buryo butunguranye.
Abatuye muri aka gace, babwiye Radiyo Rwanda ko bari bishimiye uburyo iki gishanga cyari cyatangiye gutunganywa cyane ko byari byanatumye bamwe muri bo babona akazi.
Umwe yagize ati “Aha hantu rero hasurwa n’abantu benshi akenshi n’abazungu baba barimo, batangiye imirimo bishimisha abantu benshi ibyo bakoraga ariko nyuma ntabwo bigeze bashaka kurangiza ibyo bari barimo, ntabwo twigeze tumenya niba ari ubushobozi bwababanye buke.”
Undi ati “Hariya hirya gatoya habaga icyapa mbese bavuga ko bagiye kuhashyira ibidendezi by’amazi (pond) umuntu wese yajya ahagera akabona ko ari nk’icyitegererezo ariko urabona ko igihuru cyabaye igihuru kandi hegeranye n’ikigo cy’amashuri.”
Ubuyobozi bw Ikigo cy’Igihugu gishinzwe kubungabunga ibidukikije (REMA) bwatanze isoko ryo gutunganya iki gishanga mu 2017, buvuga ko rwiyemezamirimo wari warahawe iri soko yananiwe kuzuza ibyo yari yasabwe bituma rihabwa undi ndetse iyo mirimo ubu imaze amezi atandatu isubukuwe.
Umuyobozi wa REMA, Eng Coletta Ruhamya, yemeza ko imirimo yo kugitunganya haterwamo ibiti n’inzira y’abanyamaguru, imitako n’ibidendezi by’amazi izarangirira ku gihe.
Yagize ati ‘Ubu kampanyi irimo ni nshya, impamvu twayifashe n’uko yerekanye ko ifite ubushobozi buruta ubw’ikompani ya mbere twari twabihaye biba ngombwa ko dushaka abandi bashya bashobora kubikora bijyanye n’icyerekezo cy’igihugu n’icy’Umujyi wa Kigali.”
Rwiyemezamirimo mbere wari waratsindiye isoko ryo gutunganya iki gishanga nyuma yo kunanirwa kuharangiza yishyuwe miliyoni 360, ndetse biteganyije ko gahunda yose yo kugitunganya izarangira hashowemo miliyari enye na miliyoni zikabakaba 530 z’amafaranga y’u Rwanda.
",https://m.igihe.com/ibidukikije/ibungabunga/article/igishanga-cya-nyandungu-kizashyirwamo-ikiyaga-kigiye-gushorwamo-asaga-miliyari,Environment
Guverinoma yashoye asaga miliyoni 900Frw mu bikoresho bizagenzura imyuka yoherezwa mu kirere,"Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Rwanda Today ivuga ko ibi bikoresho (air quality monitors), byashyizwe mu duce 10 hirya no hino mu gihugu, aho bizajya bigenzura imyuka ijya mu kirere ku mihanda minini, inganda n’ibindi bikorwa remezo nk’ingomero z’amashanyarazi, iminara n’imiturirwa.
Umuyobozi Mukuru w’Ikigo cy’Igihugu gishinzwe kubungabunga ibidukikije, REMA, Eng. Coletha Ruhamya, yavuze ko ibi bikoresho byinshi byamaze kugezwa ahatoranyijwe, ahasigaye n’aho bikazahagezwa vuba.
Ati “ Buri gihe tuzajya tubasha gutanga raporo irimo amakuru asesenguye ku miterere y’ubuziranenge bw’imyuka yoherezwa mu kirere mu gihugu hose”.
Yakomeje avuga ko aya makuru azatuma babasha gusesengura umusaruro w’ingamba za politiki iriho ubu, no gutanga ibitekerezo ku byarushaho kunozwa.
Icyemezo cyo kugenzura ibirebana n’imyuka ihumanye yoherezwa muri kirere kije mu gihe hirya no hino ku Isi ubwiza bw’umwuka bukomeje kwangirika ugereranyije n’ibipimo byemewe by’Ishami ry’Umuryango w’Abibumbye ryita ku Buzima, OMS.
Inyandiko yakozwe mu 2018 ku mvano y’ihumana ry’ikirere yagaragaje ko imyotsi irekurwa n’ibinyabiziga n’itwikwa rya ‘biomass’ biri mu bikomeje kwangiza ikirere cy’u Rwanda, by’umwihariko mu bice by’imijyi.
Umushakashatsi akaba n’Umunyamabanga Mukuru w’Urwego rushinzwe ubuziranenge muri Afurika, Hermogene Nsengimana, yavuze ko kuba hatabagaho ibikoresho byifashishwa mu kugenzura ibirebana n’imyuka yoherezwaga mu kirere, byatumaga bigorana gutanga impuruza igihe ingaruka zishobora kuba nyinshi ku baturage.
Ati “ Turizera ko u Rwanda rugiye kubera icyitegererezo ibindi bihugu nabyo bigafata iki cyemezo nka kimwe mu biganisha ku igerwaho ry’intego z’iterambere rirambye, no kugabanya umubare w’abahitanwa no guhumeka umwuka uhumanye”.
Ibi bikoresho bizakoreshwa mu kugenzura imiterere y’imyuka yoherezwa mu kirere byashyizwe mu duce turimo; Rusizi, Rubavu, Nyabihu, Gicumbi, Byimana, Kirehe, Kayonza, Nyagatare n’Umujyi wa Kigali.
",https://m.igihe.com/ibidukikije/article/guverinoma-yashoye-asaga-miliyoni-900frw-mu-bikoresho-bizagenzura-imyuka,Environment
Umushinga wa Dr Nsengimana wo kubungabunga imisambi wahembwe miliyoni 50 Frw,"Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Uyu Munyarwanda w’imyaka 34 na Fernanda Abra ukomoka muri Brésil n’Umuhinde Divya Karnad batoranyijwe buri wese azahabwa 50,000 by’ama-euro, akabakaba miliyoni 50 Frw.
Dr Nsengimana yahembwe mu bagera ku 125 bagaragaje imishinga yo kubungabunga urusobe rw’ibinyabuzima. Umushinga we watsinze ni uwo guteza imbere imyororokere no kurinda imisambi igenda izimira.
Igihembo cya Future For Nature (FFN) yahawe azagishyikirizwa mu birori bizabera muri pariki nto ya ‘Royal Burgers’ Zoo’ mu Mujyi wa Arnhem mu Buholandi, ku wa 4 Gicurasi 2019.
Dr Nsengimana yabwiye IGIHE ko iki gihembo kizamufasha kongera imbaraga mu bikorwa byo kubungabunga urusobe rw’ibinyabuzima.
Yagize ati “Birashimishije cyane. Sinjye wahembwe ahubwo ni igihembo cy’umushinga, ni ishimwe ku bo dukorana n’igihugu kuko u Rwanda rufite umwihariko wo kwihutisha ibikorwa kubera imikoranire n’inzego kandi umusaruro ukagaragara mu gihe gito.’’
Yakomeje avuga ko “U Rwanda rufite ubushake bwo kubungabunga urusobe rw’ibinyabuzima. Kubona igihugu kivugwa birashimishije kandi bizamura isura yacyo.’’
Ibikorwa Dr Nsengimana amazemo imyaka ine byo kubungabunga ibinyabuzima abifatanya na leta harwanywa ubucuruzi bw’imisambi butumwa ihigwa, ikanagurishwa ku bashaka kuyitunga mu ngo zabo.
Yagize ati “Abayitunga batumaga igabanuka, imwe igapfa mu gihe bayihiga. Twaganiriye n’abayifite bemera kuyiduha tuyisubiza muri Pariki y’Akagera. Abanyamahanga batangazwa n’uburyo Abanyarwanda bakorana bakagera kuri iyi ntego.’’
Imishinga ihanzwe amaso mu kubungabunga imisambi
Dr Nsengimana wabaye umuganga w’ingagi yatangije Ikigo kirengera Inyamaswa zo mu Gasozi (RWCA) mu 2014 nyuma yo kubona ko hari inyamaswa ziri gucika zirimo n’imisambi.
Yagize igitekerezo cyo gutanga umusanzu we mu kubungabunga imisambi kubera iyapfuye bayihiga, iyagejejwe mu ngo z’abantu igakatwa amababa bigatuma itisanzura uko bikwiye.
RWCA ifite abakozi 15 n’abakorerabushake 55 bafasha mu kubungabunga imisambi yarimo ikendera mu gihugu no ku Isi muri rusange bitewe no kuyicuruza binyuranye n’amategeko.
Dr Nsengimana yavuze ko “Igihembo twahawe kizadufasha kongera ubushobozi bw’abo dukorana, bakaba ba ambasaderi b’ibikorwa byacu. Tukabaha smartphone, bakatugezaho amakuru mu gihe nyacyo, bakanakorana n’inzego z’ibanze. Turateganya no gukomeza kubarura imisambi no kubaka ikoranabuhanga rizadufasha kureba aho iri n’ibyo irya ku buryo tumenya aho kongera imbaraga.’’
Mu Rwanda habarurwa imisambi 500 iri mu gasozi, irimo iyari isanzwemo n’iyasubijweyo kuva mu 2016. Igikorwa cyo kuyibarura kirakomeje ndetse Abanyarwanda basabwa kukigiramo uruhare.
Uyu muganga yatanze inama yo kudatunga imisambi cyangwa izindi nyamaswa zo mu gasozi mu ngo.
Ati “Ntibyemewe keretse ababifitiye uburenganzira bwa leta. Inyamaswa zishobora kuzana uburwayi bwakwanduza imiryango. Abafite imisambi bataramenyekanisha, byaba byiza bayibaruje kuko yose igiye gukurwa mu ngo z’abantu. Abazaba bakiyifite bashobora kuzahura n’amategeko.’’
Mu 2017, Umuryango utera inkunga abantu bafite ibitekerezo by’ubuvumbuzi n’ubushakashatsi mu bijyanye n’Ubumenyi bw’Isi ‘National Geographic Society’, wahembye Dr. Nsengimana kubera ibikorwa bye byo guteza imbere imyororokere no kurinda imisambi igenda izimira mu rusobe rw’ibinyabuzima. Mu 2014, yari yatsindiye igihembo cya Rolex.
",https://m.igihe.com/ibidukikije/inyamaswa/article/umushinga-wa-dr-nsengimana-wo-kubungabunga-imisambi-wahembwe-miliyoni-50-frw,Environment
Kigali Marriott yabimburiye izindi hotel mu guca ikoreshwa ry’imiheha ya plastique,"Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Muri Nyakanga 2018 nibwo Marriott International yafashe umwanzuro wo kugabanya ikoreshwa ry’imiheha ya plastique muri hotel zayo zisaga 6500 ziri hirya no hino ku Isi.
Icyo gihe Umuyobozi Mukuru wa Marriott International, Arne Sorenson, yatangaje ko batewe ishema no kuba kimwe mu bigo binini muri Amerika bifasha umwanzuro wo guhagarika ikoreshwa ry’imiheha ya plastique mu mashami ari hirya no hino ku Isi.
Ati “Guhagarika ikoreshwa ry’imiheha ya plastique ni uburyo bworoshye abakiliya bacu bashobora gukoresha mu kugira uruhare mu kugabanya ikoreshwa rya plastique igihe bacumbitse iwacu. Igikorwa gisanzwe kibahangayikishije kandi batangiye gushyira mu bikorwa mu ngo zabo”.
Mu ntego iki kigo cyihaye ni uko kugera muri Nyakanga 2019, uyu mwanzuro uzaba wamaze gushyirwa mu bikorwa aho bateganya kujya bagabanya imiheha isaga miliyari imwe yakoreshwaga buri mwaka.
Iyi gahunda yo guhindura ubwoko bw’imiheha ikoreshwa yahise itangira gushyirwa mu bikorwa na hotel zirimo Kigali Marriott, ni imwe mu bikorwa byinshi Marriott International ikomeje gukora mu rwego rwo kurushaho kubungabunga no kurengera ibidukikije.
Mu ntangiriro za 2018, Marriott yatangiye gusimbuza ubwoko bw’amacupa arimo ibikoresho by’isuku byifashishwa mu bwiherero, igikorwa cyitezweho kugabanya amacupa asaga miliyoni 35 buri mwaka.
Uyu mwanzuro ushyizwe mu bikorwa mu gihe Inama y’Abaminisitiri idasanzwe yateranye ku wa 28 Mutarama 2019, yemeje umushinga w’Itegeko ryerekeye kubuza ikorwa, itumizwa mu mahanga, ikoreshwa n’icuruzwa ry’ibikoresho bikozwe muri plastique bikoreshwa inshuro imwe.
Minisitiri w’Ibidukikije, Vincent Biruta, yasobanuye ko uyu mushinga ugamije guca ibikoresho bya plastique bitari amashashi bigenda bikwira hose nk’imiheha, udukombe, amacupa, amasahani, amakanya, ibiyiko n’ibindi bikoreshwa rimwe ugasanga birajugunywe kandi bitazabora.
Yavuze ko bazahera ku dukombe n’imiheha ya plastique kuko abantu batabikoresheje ntacyo baba, iyi miheha yo bikaba bishoboka ko yasimbuzwa indi ikozwe mu mpapuro zishobora kubora ari nayo kuri ubu Kigali Marriott ikoresha.
Iri tegeko rigiye kujyaho nyuma y’imyaka isaga 10 Leta y’u Rwanda iciye ikoreshwa ry’amashashi aho yanashyizeho itegeko rihana ababirenzeho, ibi byatumye ruza mu bihugu 40 ku Isi byateye intambwe mu kurengera ibidukikije.
[email protected]
",https://m.igihe.com/ibidukikije/article/kigali-marriott-yabimburiye-izindi-hotel-mu-guca-ikoreshwa-ry-imiheha-ya,Environment
Minisitiri Biruta yagaragaje uko kubungabunga ibishanga byafasha mu guhangana n’inzara,"Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Yabigarutseho kuri uyu wa Kane mu ijambo yagejeje ku bitabiriye umunsi mpuzamahanga w’ibishanga, ufite insanganyamatsiko igira iti “Tubungabunge ibishanga duhangana n’ingaruka z’imihindagurikire y’ibihe”.
Uyu munsi wahuriranye no gusoza icyumweru cyahariwe kubungabunga ibishanga mu Rwanda, cyibanze ku bikorwa byo gukangurira abaturage kumenya akamaro k’ibishanga ku mibereho yabo n’abatuye Isi.
Hari kandi kubibutsa kubibungabunga, kubigarurira isura byari bifite no kuvanamo ibikorwa byagiye bibyangiza bikanatera ingaruka zitandukanye.
Minisitiri Biruta yavuze ko mu myaka 35 ishize ibiza byikubye kabiri kandi 90% bifite aho bihuriye n’amazi. Mu Rwanda ahanini ibiza biterwa n’imvura.
Yakomeje avuga ko mu igenzura riherutse gukorwa mu turere 15, by’umwihariko ibiza bituruka ku mwuzure mu Majyaruguru n’Amajyepfo n’ibituruka ku mapfa mu Ntara y’Iburasirazuba, byagize ingaruka za miliyari 204 z’amafaranga y’u Rwanda. Avuga ko ibishanga bicunzwe neza byafasha mu guhangana n’ibi bibazo byose.
Ati “Ayo mafaranga yose hamwe aruta ingengo y’imari igenda ku buhinzi bw’igihugu, ibi rero bigiye biba buri mwaka ntabwo dushobora guterera iyo ndetse byagira n’ingaruka nyinshi n’inzara yabaho.”
“Ibishanga rero bifite akamaro gakomeye mu buryo bwo guhangana n’imihindagurikire y’ibihe, mu kurwanya imyuzure bikagira uruhare no kuba twahangana n’amapfa n’inzara.”
Ibarura ry’ibishanga mu Mujyi wa Kigali ryakozwe na REMA, mu mpera za 2018, ryagaragaje ko ibikorwa bigera ku 7 222 bikorerwa mu bishanga, icyanya cy’inganda i Gikondo hatarimo.
Imirenge ya Remera, Gisozi, Gatsata, Kinyinya na Kacyiru ifite ibikorwa byinshi mu bishanga birimo; insengero, ubworozi, amasoko, amagorofa, gare, ubucuruzi n’ibindi.
Iyi mibare ikomeza igaragaza ko 78%, ari amazu atuwemo, naho 9.44%, ni ubucuruzi. Inyubako 3.18% ni izo abantu batuyemo kandi banacururizamo, naho ibiraro byo kororeramo ni 2.85%.
Mu bafite ibikorwa mu bishanga abagera kuri 51% ntabwo bafite ibyangombwa birimo iby’ubutaka, iby’ubugure n’ibindi.
Umuyobozi Mukuru wa REMA, Eng. Coletha Ruhamya, yavuze ko igenzura ryakozwe ryagaragaje ko hari ibintu byinshi bikeneye gushyira imbaraga hamwe by’umwihariko ibijyanye no kwigisha abantu amategeko n’impamvu zo kurengera ibishanga.
Itegeko rirengera ibidukikije rishyira ubutaka bungana na metero 50 uvuye kubiyaga, metero 20 uvuye ku bishanga na metero 10 uvuye ku migezi mu butaka rusange bwa Leta, bivuze ko nta muntu wemerewe kubwiyandikishaho no gushyiramo ibikorwa.
",https://m.igihe.com/ibidukikije/ibungabunga/article/minisitiri-biruta-yagaragaje-uko-kubungabunga-ibishanga-byafasha-mu-guhangana-n,Environment
Kigali: Abafite ibikorwa mu bishanga basabye guhabwa aho kwimukira n’ingurane,"Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Aba baturage batangaje ibi nyuma y’ubugenzuzi buri gukorwa n’Umujyi wa Kigali, ufatanyije Ikigo cy’Igihugu gishinzwe kubungabunga Ibidukikije (REMA).
Ni ubugenzuzi buri gukorerwa mu bishanga biri mu turere tw’Umujyi wa Kigali, aharebwa niba ibikorwa byagombaga kuvanwamo byaramaze kuvamo. Uyu munsi ubugenzuzi bwakorewe mu Karere ka Nyarugenge.
Bavukiyehe Eugène ufite ububiko bw’ibishyimbo n’ibigori mu gishanga kiri mu Murenge wa Muhima, Akarere ka Nyarugenge yavuze ko n’ubwo ibyo ari gusabwa n’ubuyobozi yabyumvise kandi abishyigikiye ariko afite impungenge z’aho azimurira ibikorwa bye.
Yagize ati “Ahubwo bagombye gutekereza niba bashaka ko tuhava, twashoye amafaranga muri banki baduhe amafaranga y’ingurane tugende tugure ahandi tubone ubwimura ibikorwa dufite aho tubijyana.”
“Kuko ntabwo wabwira umuntu washoye miliyoni akarangura ibintu warangiza ukamusaba kubyikorera adafite aho abijyana. Twifuza baduhe ingurane dushake aho twimukira.”
Mbarushimana Ibrahim uzwi ku izina rya Braaza, na we ufite ibikorwa birimo amacumbi, resitora n’igaraje mu gishanga cya Nyabugogo yagize ati “Igishanga ndacyumva kandi gukoreramo ibintu byangiza ibidukikije si byiza ahubwo nibagenzure metero mfite kuva ku gishanga nasize metero 50 izindi nzikoramo ubusitani.”
Braaza avuga ko yumvise amabwiriza kandi nawe yiteguye kubungabunga igishanga.
Kugeza ubu ibishanga byo mu mujyi bibarizwaho ibikorwa bitemewe birenga 2,000 birimo 1,600 by’ubwubatsi.
Umuyobozi w’Umujyi wa Kigali, Rwakazina Marie Chantal, yavuze ko hashize umwaka urenga abaturage bakabaye baramaze kuvana ibikorwa byabo mu bishanga ari nayo mpamvu hongeye kubaho iri genzura.
Rwakazina yavuze ko abari gusaba guhabwa ingurane ahanini barimo “Abafitemo ibikorwa badafitiye uruhushya na rumwe, ari urwo kubaka, gukoreramo cyangwa ibyangombwa by’ubutaka.”
Yakomeje agira ati “Abo rero ni nabo twari tugendereye kuko ingurane uko bigaragara izakorwa ariko bisaba kugira ngo habeho ubwumvikane. Mu gihe batarahabwa ingurane bakamenya ko iki ari ikibazo nabo kibafitiye ingaruka bakatwemerera kuvamo tugacunga igishanga neza nyuma bakazahabwa ingurane.”
Ikijyanye no guhabwa aho bimurira ibikorwa, Rwakazina, yavuze ko Kigali ari ngari kandi ubuyobozi bwiteguye kubafasha kugira ngo bubahirize amabwiriza yo kubungabunga ibishanga.
Mu Rwanda habarizwa ibishanga 935, bigize ubuso bungana 10.6% ku butaka bw’igihugu. Bifite uruhare rukomeye mu buhinzi butunze Abanyarwanda barenga 70%.
Kuva mu 1900, ibishanga birenga 64% byarasibamye mu gihe 50% y’ibiri mu Mujyi wa Kigali byazamuweho ibikorwa bitandukanye.
Umuyobozi Mukuru wa REMA, Eng. Coletha Ruhamya, yavuze ko ibishanga bifite akamaro mu kurengera ibidukikije, ubuzima bw’abantu n’imihindagurikire y’ikirere.
Yagize ati “Ibishanga akamaro kanini bifite, ni uko byakira ayo mazi kandi ayo mazi aho akenewe bya bishanga birayarekura agafasha kuhira no kugaburira indi migezi. Ikindi ni uko bifite umwihariko wo kuyungurura ayo mazi, kandi ibishanga ni umwihariko wo kuba iwabo w’ibinyabuzima bitandukanye.”
Iri genzura ribaye mu gihe u Rwanda rwitegura kwifatanya n’Isi mu kwizihiza umunsi mpuzamahanga w’ibishanga ku wa 31 Mutarama 2019 mu birori bizabera muri Kigali Serena Hotel. Uyu munsi usanzwe wizihizwa ku wa 2 Gashyantare buri mwaka.
",https://m.igihe.com/ibidukikije/ibungabunga/article/kigali-abafite-ibikorwa-mu-bishanga-basabye-guhabwa-aho-kwimukira-n-ingurane,Environment
Amasezerano ku kayunguruzo k’izuba yaraje ijoro ibihugu 200 i Kigali yatangiye kubahirizwa,"Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Hari mu nama ya 28 yahuje ibihugu 197 byayashyizeho umukono. Ibyavuguruwe bigamije ko ibyuma bikonjesha nka za frigo n’ibitanga ubuhehere mu nyubako bikoresha ibinyabutabire bya Hydrofluorocarbons (HFCs), bisimbuzwa ikoranabuhanga rishya ritifashisha iyo myuka yangiza ikirere.
Amavugurura ya Kigali agena ko ibihugu bikize bigomba kugabanya ikoreshwa rya HFCs ku gipimo cya 85% hagati y’umwaka wa 2019 na 2036; ibihugu biri mu nzira y’amajyambere bikagabanya iyo myuka kuri 80% hagati ya 2024 na 2045.
Uyu muhigo wemejwe nyuma y’uko ayo masezerano yari amaze imyaka irindwi aganirwaho, yemeranyijweho mu rukerera rwo kuwa 15 Ukwakira 2016 ubwo abari mu biganiro byabasabaga kurara ijoro muri Kigali Convention Centre bajya impaka.
Kugira ngo ibyavuguruwe kuri aya masezerano bitangire gushyirwa mu bikorwa hari hakenewe ibihugu 20 bibyemeza burundu, bikaba byarabonetse mu Ugushyingo 2017. Ubu bimaze kugera kuri 65.
Minisitiri w’Ibidukikije, Dr Biruta Vincent, yabwiye IGIHE ko nyuma y’imbaraga ibiganiro ku kwemeranya amavugurura byatwaye, kubishyira mu bikorwa bitazagorana kuko guca ibinyabutabire bya Hydrofluorocarbons ari amahirwe mashya y’ubucuruzi.
Ati “Ziriya gaz zirakorwa zikagurishwa, biriya byuma bikonjesha nabyo ni ibintu bicuruzwa. Iyo ikoranabuhanga rishya rije rigashyirwa ku isoko rigenda risimbura iryari rishaje, ariko bisaba ko buri gihugu kigira gahunda yo kugenda gisimbuza ibikoresho bya kera ndetse n’imyuka bikoresha.”
Yavuze ko nko ku Rwanda gahunda yamaze gukorwa ndetse ibikoresho bikonjesha bitarimo ibinyabutabire byangiza akayunguruzo k’izuba, byatangiye kugera ku isoko.
Ati “Ubu turimo gukora igenzura ry’ibigomba gusimburwa byose uko bingana, hanyuma dutangire kureba niba ibyinjira mu gihugu byuzuza neza ibipimo bishya, ari nako tugenda dusimbura ibyari bihasanzwe kugira ngo bihuze n’ariya masezerano.”
Dr Biruta avuga ko indi ngingo itanga icyizere ku ishyirwa mu bikorwa ry’ibyavuguruwe mu masezerano ya Montreal, ariko uko aya masezerano muri rusange ari amwe mu yabashije kugera ku ntego ku Isi.
Amasezerano ya Montréal muri rusange bibarwa ko amaze kugabanya 98% by’imyuka yangizaga akayunguruzo kagabanya ubukana bw’imirasire y’izuba iza ku isi, Ozone, irimo nka chlorofluorocarbons (CFCs) na hydrochlorofluorocarbons (HCFCs), ku buryo katangiye kugaragaza ibimenyetso byo kwisubiranya.
Nubwo HFCs zo zitangiza Ozone, zifite ingaruka inshuro ibihumbi mu gushyushya uyu mubumbe kurusha ‘dioxide de carbone,’ CO2.
Gusimbuza ibi bikoresho ku Rwanda ngo bishobora kutazaba akazi gakomeye kuko ingano yabyo ari nke, bitandukanye n’uko bimeze mu bihugu nka Arabie Saoudite, igira n’ibyuma bikonjesha inzu yose.
Mu itangazo Umuryango w’Ibihugu by’u Burayi, EU, washyize ahagaragara kuri uyu wa Kabiri, watangaje ko ibihugu biwugize byatangiye neza urugendo rwo guca HFCs.
Amasezerano ya Montreal yuzuzanya n’aya Paris 

Amasezerano ya Paris yerekeye imihindagurikire y’ibihe, yemeranyijweho mu Ukuboza 2015, agena uburyo bwo gushyira mu bikorwa ingamba zitandukanye kugira ngo igipimo mpuzandengo cy’ubushyuhe bw’Isi kigume munsi ya dogere calcius 2, intego ikaba ko kigera hasi ya dogere 1.5.
Dr Biruta avuga ko guca HFCs no guteza imbere ikoreshwa ry’ibyuma bikoresha ingufu nkeya kandi zitangiza ibidukikije, byombi byuzuzanya.
Mu nama ya 24 ku mihindagurikire y’ibihe yabereye Katowice muri Pologne ku wa tariki 3-14 Ukuboza 2018, ibihugu byemeranyije ku mabwiriza ngenderwaho mu gushyira mu bikorwa amasezerano ya Paris.
Gusa Amerika nk’igihugu kinarekura imyotsi myinshi mu nganda zacyo, cyivanye mu masezerano ya Paris ndetse Perezida Donald Trump ntahwema kuyanenga.
Minisitiri Dr Biruta avuga ko mu 2020 ibihugu bizongera kugaragaza ukwiyemeza kwabyo, igikorwa kizajya kiba buri myaka itanu.
Yakomeje agira ati “Kuba Guverinoma ya Amerika itemera ariya asezerano, nabyo ni ukubishyira mu cyiciro cyabyo muri politiki, ariko nubwo guverinoma nkuru ivuga biriya, hari leta zo muri Amerika zishyira mu bikorwa ibikubiye mu masezerano ya Paris, kandi twizera n’abandi ko hari igihe bazagera aho bakabyumva neza.”
“Ikindi ni uko ibimenyetso byerekana ko ihindagurika ry’ibihe rihari kandi rituruka ku bikorwa bya muntu. Ikindi gituma tugira icyo cyizere ni uko ikoranabuhanga ririmo kugenda riganisha ku ntego zihawe mu masezerano ya Paris.”
Yatanze ingero ku buryo mu bihugu byinshi barimo kwitabira kubyaza umusaruro ingufu z’imirasira y’izuba, uburyo ikoreshwa ry’ibicanwa nk’amakara bigabanyuka n’uburyo inganda z’imodoka zirimo izamaze gukoresha amashanyarazi, zitarekura imyotsi ihumanya ikirere.
Ati “Iyo ikoranabuhanga ryafashe umurongo nk’uwo, wabyemera utabyemera, ufata umurongo isoko riguhaye. Ni cyo kintu kiduha icyizere, natwe nubwo tudakora imodoka hari imyaka izagera nushaka imodoka ya mazutu ntuyibone kuko ntawe uzaba akiyikora.”
Ibipimo bigaragaza ko mu Rwanda ubushyuhe bwazamutse ku gipimo mpuzandengo cya dogere celcius 1.4 kuva mu 1970, kandi mu gihe nta gikozwe, cyazamuka kugera kuri dogere celcius 2.5 bitarenze umwaka wa 2050.
",https://m.igihe.com/ibidukikije/article/amasezerano-ku-kayunguruzo-k-izuba-yaraje-ijoro-ibihugu-200-i-kigali-yatangiye,Environment
Hatagize igikorwa tumwe mu duce tw’Iburasirazuba twahinduka ubutayu,"Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Mu myaka ya 2002 kugeza 2006 abigaga mu mashuri abanza hirya no hino mu gihugu baribuka imfashanyo zatangwaga n’abanyeshuri, insengero n’imiryango itandukanye hagamijwe gufasha abaturage bari batuye mu Bugesera bitewe n’izuba ryahavaga bahinga bikuma.
Icyo gihe Bugesera inzara yavuzaga ubuhuha biturutse ku zuba ryahavaga ari ryinshi cyane kubera uburyo hari ubutayu, nta biti byaharangwaga. Byatumaga abaturage bari bahatuye basuhukira hirya no hino mu gihugu.
Icyo gihe leta yagerageje uko ishoboye ihashya inzara muri aka gace maze Bugesera itahwamo amahoro biturutse ku ngamba zafashwe zirimo ko buri muturage atera igiti akakivomerera, abanyeshuri bikaba uko ubu Bugesera ntiwamenya ko inzara yahigeze.
Aya mateka sinyagaruye kugira ngo nibutse abantu izuba ryavuye icyo gihe, ahubwo mbigaruye kugira ngo twibukiranye ibyatumaga ya mvura ibura mbona na n’ubu tudafatiranye bya bihe byagaruka mu batuye Kirehe, Ngoma na Kayonza.
Maze iminsi ngenderera utu turere ndi mu modoka z’abagenzi, twahagera nkabona abagenzi bose bafite agahinda bitewe n’ibishyimbo n’ibigori byumiye mu mirima kubera kubura imvura.
Iyo unaganiriye n’abaturage bahatuye wumva agahinda ari kose kuko imvura igwa hakurya Tanzania, igahita yambuka ikagwa Rwamagana n’ahandi nyamara igice kinini cya Kayonza, Ngoma na Kirehe ntihagwe ikahasimbuka.
Bamwe mu baturage iyo muganira batebya bagira bati “Impamvu tutabona imvura ni aba bashinwa bari kubaka uyu muhanda kuko no mu 1974 ubwo bubakaga uyu muhanda inaha nabwo twari twarabuze imvura”.
Nyamara iyo utereye amaso mu bigaragara ukirengagiza ibyo abaturage bavuga, usanga ikibitera ari ukutagira amashyamba menshi muri aka karere, imisozi myinshi yaho yambaye ubusa uraterera ijisho ku musozi rigahingukira hakurya ku buryo wagira ngo ni mu butayu.
Benshi mu batuye aka gace bavuga ko bijya gutangira, abari abayobozi bigabije amashyamba ya leta yarari muri ibi bice bagurisha ibiti byose ibindi babitwikamo amakara abanya-Kigali, barayarangura biratinda Kayonza iramamara mu Rwanda mu kugira amakara meza.
Icyo gihe uwashakaga amakara meza bamurangiraga kugura ayaturutse Kayonza, nyamara uko batemaga ibiti niko n’udusozi badusigaga ku gasi twambaye ubusa.
Mu 2016 ibi bice byateje gusuhuka ku banyarwanda bitewe n’izuba ryinshi

Mu 2016 izuba ryinshi ryavuye mu Rwanda, ryatumye bamwe mu batuye Iburasirazuba basuhuka, aho bavugaga ko bahunga inzara nyamara bamwe mu bayobozi bo bavugaga ko atari inzara ari amapfa.
Icyo gihe Minisitiri w’ubuhinzi n’ubworozi , Dr Gerardine Mukeshimana, yavuze ko izuba ryavuye cyane ryangije hegitari ibihumbi 17 z’ibihingwa, ingaruka z’ibiza zikaba zaratumye imiryango ibihumbi 47 360 yugarizwa n’ibura ry’ibiribwa.
Mu turere twa Kayonza, Kirehe na Ngoma hegitari zigera ku bihumbi 9000 z’imyaka yavuze ko zumye kubera izuba ryinshi. Gusa ahakana ko nta nzara yariri mu Rwanda ko igihari ari amapfa.
Abashinzwe ubumenyi bw’ikirere barabisobanura

Mu mibare ituruka mu kigo cy’Igihugu gishinzwe ubumenyi bw’ikirere (Meteo Rwanda), igaragaza ko mu mezi ya Nzeri n’Ukwakira utu duce aritwo twabonye imvura nke mu gihugu ariko mu kwezi k’Ugushyingo n’iminsi makumyabiri y’Ukuboza 2018, hakaba haraguye imvura ingana na 75-100mm n’imvura nke izagwa mu kwezi kwa Mutarama 2019 iri hagati ya mm 30-40.
Umuyobozi w’agateganyo mu ishami ry’iteganyagihe mu kigo cy’Igihugu cy’ubumenyi bw’Ikirere Mbiti Mugunga Mathieu, yabwiye IGIHE ko impamvu biriya bice bibura imvura ari uko nta biti biharangwa.
Yagize ati “Iyo urebye imiterere ya hariya hantu ntabwo yafasha imvura kugwa kuko nta mashyamba na make ahagaragara ,hambere nagiyeyo nsanga uretse no kuba nta mashyamba nta n’ibiti bihagaragara. Nabajije abayobozi baho impamvu badatera ibiti bambwira ko babitera rimwe na rimwe abaturage bakabitema bikiri bito bakajya kubicana ibindi ngo bikuma kubera kubura imvura.”
Yakomeje agira ati “Muri kariya gace imvura nziza baheruka niyo babonye mu kwezi kwa kane naho nyuma yaho babona nke cyane. Imvura izayo iturutse mu mashyamba ya Tanzaniya yahagera ikabura ibiti n’amashyamba biyikomeza igaca hejuru ikajya kugwa za Kabarondo n’ahandi”.
Mugunga yagiriye inama leta yo kuhafatira ingamba kuko biri kugenda biba bibi ati “Inama natanga nuko leta yakwita kuri kiriya gice bakahatera amashyamba menshi nibwo abaturage bakongera kubona imvura neza.”
Umuyobozi w’Ikigo gishinzwe kubungabunga amazi n’amashyamba Ngabonziza Prime, yabwiye IGIHE ko bafite gahunda yihariye yo kwita ku Ntara y’Iburasirazuba kuko icyo kibazo nabo bakibonye.
Yagize ati “Icyo kibazo turakizi ni nayo mpamvu twatangiye gahunda yihariye yo kwita ku Ntara y’Iburasirazuba cyane cyane Kirehe, Kayonza, Ngoma na Nyagatare. Iyi ntara tuyishoramo 70% by’amafaranga yose tubona ariko sinzi aho ikibazo kikiri. Mu igenamigambi rya 2018/2019 ni rya 2019/2020, tuzahashora 70% by’amafaranga yose duhabwa na leta.”
Yakomeje avuga ko hari n’indi gahunda bahafite izatangira muri Nzeri umwaka utaha izibanda cyane cyane muri ibi bice byangiritse cyane kubera kutagira amashyamba.
Ngabonziza yibaza impamvu nta gihinduka mu turere tuba twabonye amafaranga menshi anasaba inzego zibanze kubafasha gukangurira abaturage kwita ku biti biba byatewe.
Ati “Siniyumvisha uburyo nka Kirehe ntampinduka zihaba nyamara uyu mwaka ariko Karere twahaye amafaranga menshi cyane, twagahaye miliyari imwe mu gihe utundi turere twabahaye nka miliyoni 30. Icyo dusaba rero inzego zibanze nizidufashe gukangurira abaturage kwita ku biti biba byatewe nibatabyitaho ntacyahinduka nibumve ko igiti kitabwaho nk’ibindi bihingwa byose.”
Muri gahunda Ikigo gishinzwe kubungabunga amazi n’amashyamba giteganya gukora muri utu turere twa Kayonza, Ngoma na Kirehe bigaragara ko hazaterwa ibiti byinshi byitezweho kuzahura ibi bice byakunze kurangwa n’igisa n’ubutayu.
Akarere ka Ngoma hateganyijwe guterwa ibiti bivangwa n’imyaka kuri hegitari 2 668, amashyamba ku misozi angana na hegitari 228 hasazurwa amashyamba hegitari 18 hanaterwe ibiti by’imbuto 9155.
Akarere ka Kayonza hateganyijwe guterwa ibiti bivangwa n’imyaka hegitari 7065, Amashyamba kumisozi hegitari 1511 hazasazurwa hegitari 5 haterwe ibiti by’imbuto kuri hegitari 9500.
Akarere ka Kirehe hateganyijwe guterwa ibiti bivangwa n’imyaka huri hegitari 1582 hazasazurwa hegitari 5,4 hazaterwa amashyamba angana na hegitari 675 ndetse haterwe n’ibiti by’imbuto kuri hegitari 5141.
Karekezi Godfrey utuye muri aka gace avuga ko izuba riri kwibasira aka gace ryatumye insina ze zuma nyamara mbere yarapakizaga imodoka akajyana kugurisha.
Ati “Mbere izuba ritaraba ryinshi napakizaga imodoka ibitoki nkajyana i Kigali, ariko ubu no kubona icyo ndya ntibinyorohera hashize nk’imyaka itatu tuvusha izuba kuva mu kwa Gatanu kugera mu kwa cumi n’abiri, leta ikwiye kugira icyo ikora hakiri kare.”
Karekezi akomeza asaba leta kubashyiriraho uburyo bwiza bahingamo, kuko iyo bakurikije ibihe by’ihinga ibyo batera bikunda gupfira mu mirima kubera izuba ryinshi.
Minisitiri w’ubuhinzi n’ubworozi, Dr. Gerardine Mukeshimana, yabwiye IGIHE ko babibonye ko mu myaka itatu ishize igihembwe cya mbere cy’ihinga kitakunze kugenda neza muri ibi bice, gusa akavuga ko hari ingamba bafashe zirimo no kuhira imyaka.
Ati “Mu mirenge ya Mpanga na Mahama twatangiye gukorerayo imishinga yo kuhira imyaka ku buryo bwagutse hegitari ibihumbi 5000, ariko na Kayonza mu murenge wa Ndego dufiteyo umushinga uzatangira umwaka utaha turi kugenda twagura ibikorwa byo kuhira muri iyi mirenge ikunda guhura n’ibibazo”.
Yakomeje avuga ko hari nabo bazi bateye bikumira mu murima kubera izuba ryinshi ariko ko bababaruye kugira ngo babafashe hakiri kare, yijeje abatuye muri ibi bice kubagezaho ibikoresho by’ingenzi hakiri kare mu rwego rwo kwitegura igihembwe cya kabiri cy’ihinga.
",https://m.igihe.com/ibidukikije/article/hatagize-igikorwa-tumwe-mu-duce-tw-iburasirazuba-twahinduka-ubutayu,Environment
Icyuho mu guca ibikoresho byonona amashanyarazi bikanasohora imyuka yangiza ibidukikije muri EAC,"Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu biri muri EAC bifite ingamba zo gukumira ibi bikoresho ariko ntiziranozwa ngo zishyirwe mu bikorwa.
Kenya yashyizeho amabwiriza mu 2012 ariko ntacyo yahinduye mu iyinjizwa ry’ibi bikoresho. Uganda nayo yayashyizeho ariko ntiyashyizwe mu bikorwa.
U Rwanda ruri mu nzira yo gushyiraho amabwiriza mu gihe u Burundi, Tanzania na Sudani y’Epfo, intambwe yabyo ikiri hasi.
Umuyobozi w’Ikigo gishinzwe Kubungabunga Ibidukikije (REMA), Eng. Coletha Ruhamya, yasabye ko EAC na Afurika yose ikwiye guhuza ingamba mu gukumira ibi bikoresho.
Yabigarutseho ku wa 29 Ugushyingo 2018 mu kiganiro cyahuje abayobozi baturuka muri Afurika cyabereye mu Ihuriro rya mbere Nyafurika ku Bukungu butangiza Ibidukikije riteraniye i Kigali.
Insanganyamatsiko yacyo yibanze ku “Kwihutisha ingamba zo gukumira ibikoresho bikonjesha byangiza ingufu z’amashanyarazi bikanangiza ibidukikije muri Afurika.’’
Bigamije gushyira mu bikorwa amavugurura ya Kigali ku masezerano ya Montréal yerekeye ibintu byangiza akayunguruzo k’imirasire y’izuba. Yemejwe burundu muri Mata 2017.
Umuyobozi wa Gahunda ya Rwanda Cooling Initiative, Kayitare Morris, yasobanuye ko hazashyirwaho ibipimo ntarengwa bizagenderwaho ku bikoresho nka frigo n’ibyuma bitanga ubukonje mu nzu (air conditioners), harebwa umuriro bitarenza ku mwaka n’imyuka bikoresha (Refrigerant) igomba kuba itangiza ibidukikije ari byo byitwa Minimum Energy Performance Standards (MEPS).
Yagize ati “Muri uyu mushinga turareba ingufu z’amashanyarazi n’imyuka ibyo bikoresho bikoresha. Hari frigo zigomba gukurwaho zifite imyuka ya Hydrochlorofluorocarbons (HCFCs) kuko ihumanya ikirere, naho izikoresha hydrofluorocarbons (HFCs) zikagabanywa nkuko amavugurura ya Kigali abiteganya.”
Amasezerano ya Montréal yemeje ikurwaho ry’ibikoresho bifite imyuka ya HCFCs, bisimbuzwa ibisohora iya HFCs ariko na byo ubushyuhe bwabyo buguma ku Isi bikangiza ibidukikije.
Amavugurura y’i Kigali yemeje ko bihagarikwa. Agena ko ibihugu bikize bizagabanya ikoreshwa rya HFCs ku gipimo cya 85% hagati ya 2019 na 2036; ibiri mu nzira y’amajyambere bikayigabanya kuri 80% hagati ya 2024 na 2045.
 Kayitare yavuze ko “Mu Rwanda hari ibikoresho bifite ubushyuhe bukenewe, hari n’ibirengeje urugero. Frigo zizanwa mu gihugu zizajya zisuzumwa, izitujuje ibisabwa ngo zinjire zikumirwe.”
Frigo nyinshi ziza mu Rwanda zituruka mu Bushinwa. Ubu izigezweho ku isoko ni izikoresha imyuka ya HFO (hydrofluoro-olefin) itangiza Ozone.
Biteganyijwe ko aya mabwiriza azemezwa mu 2019, agatangira kubahirizwa mu myaka ibiri.
Impuguke mu Kigo cya Afurika y’Uburasirazuba cyita ku Ngufu zisubira (EACREEE), Michael Kiza, yavuze ko hakenewe kongera ubukangurambaga mu bihugu bya EAC bitarashyiraho amabwiriza.
Yagize ati “Ikigo cyacu cyita ku gushyiraho ingamba zihuriweho mu Karere kuko turi ku isoko rimwe aho ibicuruzwa bihererekanywa byoroshye mu bihugu bitandatu.”
Yavuze ko hakiri imbogamizi mu bushobozi kuko ibi bikoresho bihenda ndetse ibyiganje ku isoko biba byarakoreshejwe.
Amahirwe ari mu guhuza amabwiriza arimo kubaka isoko rimwe ritumizwaho ibikoresho byifuzwa, kugabanya ibiciro, kurwanya magendu no gushyiraho laboratwari igenzurirwamo ubuziranenge bw’ibikoresho.
Amavuvurura ya Kigali azashyirwa mu bikorwa muri Mutarama 2019. Ni nyuma y’Inama mpuzamahanga yiga ku mihindagurikire y’Ikirere (COP 24) izabera Katowice muri Pologne.
Eng. Ruhamya yavuze ko iyi nama Afurika ikwiye kuyijyamo ifite intego imwe ku guhangana n’iyangirika ry’ibidukikije.
Yanasabye ko habaho inyandiko ihuriweho na Afurika igaragaza ko yiyemeje gukumira ibikoresho byangiza ibidukikije n’ingufu z’amashanyarazi, ikazaganirwaho muri iyo nama.
Ibyuma bitanga ubukonje na frigo bizikuba hafi inshuro ebyiri bigere kuri miliyari ebyiri mu 2030, mu bihugu biri gutera imbere. Ingufu zikoreshwa na zo ziziyongera kuko mu 2050, 2/3 by’inyubako zose zizaba zirimo ibyuma bitanga amahumbezi.
Muri Werurwe 2018, Ishami ry’Umuryango w’Abibumbye ryita ku Bidukikije (UN Environment) ritera inkunga umushinga wa Rwanda Cooling Initiative, ryaganiriye na EAC ku ishyirwaho ry’ingamba zihuriweho.
",https://m.igihe.com/ibidukikije/ibungabunga/article/icyuho-mu-guca-ibikoresho-byonona-amashanyarazi-bikanasohora-imyuka-yangiza,Environment
Ibyemezo bya Trump ku kubungabunga ibidukikije bizahombya Amerika miliyari $500 ku mwaka,"Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Ni icyemezo, Perezida wa Amerika, Donald Trump yavuze ko kigamije kuzuza inshingano ze zo kurinda Amerika n’abayituye.
Ibiro bye bya White House byasohoye inyandiko igaragaza ko ibyemezo bye birebana no kubungabunga ibidukikije bizatwara abenegihugu miliyari $500.
Ni imibare yatangajwe nyuma ya raporo y’impapuro 100 yasohowe ku wa Gatanu nyuma y’ibirori bizwi nka “Thanksgiving.”
Ivuga ko “Hari ibihamya ko imihindagurikire y’ikirere igira ingaruka ku muntu yiyongera ubutitsa. Ingaruka z’imihindagurikire y’ikirere ziteye inkeke mu gihugu cyose ndetse impungenge ku buzima bw’Abanyamerika, imibanire n’ubukungu ntibigarara.”
Itsinda rya Trump ryirinze kugaragaza ko politiki yo kureberera ibyangiza ikirere izoreka igihugu.
Abahanga mu by’ubumenyi bw’Isi bahuriye mu Kigo cyita ku Bidukikije cya National Climate Assessment (NCA) batanze impuruza ko kuba nta gikorwa bizagira ingaruka ndetse bigatwara Abanyamerika miliyari $500 ku mwaka bitewe n’ubwiyongere bw’indwara n’impfu, iyangirika ry’inyubako, igabanuka ry’umusaruro w’abakozi n’ibindi.
Ni ubusesenguzi bushingiye ku nyandiko ikubiye mu mpapuro 600 yakozwe kuva mu 2017, igaragaza ingaruka ibyemezo bya Trump bifite ku Banyamerika.
Ikinyamakuru Thinkprogress cyanditse ko White House yabonye raporo ariko yirengagiza ibyayivuyemo.
Raporo ivuga ko uburemere buterwa no kuba ubutegetsi bwa Trump ntacyo bukora buzagira ingaruka zikomeye ku bazadukomokaho mu myaka 50 iri imbere.
Ku butegetsi bwa Obama nibwo Amerika yemeye amasezerano ya Paris yashyizweho umukono n’ibihugu hafi 200 mu Ukuboza 2015. Yasabaga ko igabanya imyuka ihumanya ikirere yoherezwa, nibura kuri 30% bitarenze 2025.
Amerika ni iya kabiri ku Isi mu bihugu byohereza Carbon nyinshi mu kirere nyuma y’u Bushinwa.
U Rwanda ku wa 20 Ukwakira 2016 rwinjiye mu mubare w’ibyageraga kuri 80 byari bimaze kwemeza burundu amasezerano y’i Paris. Agena ishyirwa mu bikorwa ry’ingamba zo gukumira izamuka ry’igipimo mpuzandengo cy’ubushyuhe bw’Isi, kikaguma hasi ya dogere Celcius ebyiri ariko intego ikaba ko kigera hasi ya dogere Celcius 1.5.
",https://m.igihe.com/ibidukikije/article/ibyemezo-bya-trump-ku-kubungabunga-ibidukikije-bizahombya-amerika-miliyari-500,Environment
Ingagi zo mu misozi zavanywe mu cyiciro cy’inyamaswa ziri mu byago bikomeye byo gukendera,"Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
IUCN ikurikirana urwego inyamaswa n’ibimera bibungabunzweho ku Isi yose, hashingiwe ku bimenyetso n’isesengura ry’abahanga.
Nk’uko yabitangaje kuri uyu wa Gatatu, ingagi zo mu misozi ziganje mu Rwanda, Uganda na Repubulika Iharanira Demokarasi ya Congo zavanwe mu cyiciro ziri cya ‘critically endangered’ zishyirwa mu cyiciro cya “endangered’ hagendewe ku rwego rw’ibyago bikizibuza kororoka.
Mu myaka 40 ishize nibwo Dr Diane Fossey wamenyekanye mu Rwanda mu kwita ku ngagi n’amahanga ashishikazwa no kwita ku bidukikije, bashavujwe n’uko umuryango w’ingagi wari uzwi nka ‘Group 4’ wamazwe n’ibikorwa bya ba rushimusi.
Group 4 niwo muryango wa mbere w’Ingagi wakoreweho ubushakashatsi n’ikigo Karisoke Research Center cyashinzwe na Dr. Fossey.
Mu 1978 ingagi enye zari zigize Group 4 zishwe na ba rushimusi, izindi eshatu zipfa zizize ingaruka zishingiye ku ihungabanywa ry’umuryango wazo. Kugeza mu Ukuboza uwo mwaka, imiryango itatu y’ingagi muri 11 yabarurwaga niyo yari ikiba hamwe.
Nyuma y’isenywa rya Group 4 ingagi zigasigara ari 240 gusa, Fossey yatangiye kugira ubwoba ko ingagi zizazimira bitarenze umwaka wa 2000.
Gusa bijyanye n’imbaraga nyinshi zashyizwe mu kubungabunga ingagi mu birunga, zarongeye ziba nyinshi ku buryo zavuye kuri 240 mu myaka 30 ishize, zigera kuri 604 muri Kamena 2016. 
Iyi mibare kandi ntirimo iziri mu ishyamba rya Bwindi muri Uganda kuko ho ubushakashatsi bugikorwa, ariko ibarura ryaho mu 2011 ryerekanye ko harimo ingagi zigera kuri 400. Bivuze ko ubu ingagi zibarurwa muri iki gice zirenga 1000.
Umuyobozi wa Fossey Fund, Dr. Tara Stoinski yavuze ko iyi ari inkuru ikomeye ku rugendo rwo kubungabunga ibinyabuzima.
Ati “Ni umusaruro w’ibikorwa bimaze imyaka myinshi byo kurengera ingagi ndetse hari n’abantu babisizemo ubuzima, n’igihamya cy’imbaraga zikomeje gukoreshwa na Guverinoma y’u Rwanda, Uganda na Repubulika Iharanira Demokarasi ya Congo, aho izi ngagi ziba.”
Umuyobozi ushinzwe u Rwanda muri Fossey Fund, Felix Ndagijimana, we yavuze ko ibi ari ari urugero rwiza rw’ubufatanye bwa za Guverinoma, imiryango irengera ibidukikije n’abaturage.
Yashimangiye ko biteguye kongera imbaraga mu gufatanya na Guverinoma y’u Rwanda mu kurengera umurage w’ibinyabuzima.
Dr. Stoinski yavuze ko nubwo hari intambwe ikomeye imaze guterwa, bikwiye kuzirikanwa ko ibibazo byugarije ingagi ntaho byagiye, birimo icyanya zituyemo.
Zose hamwe zisaranganya ubuso bungana na metero kare miliyoni 2.5, zigakomeza kwibasirwa n’indwara, ibikorwa bya muntu n’ihindagurika ry’ibihe, byose bikazifatanye n’umubare muto wazo.
Uretse ingagi zo mu misozi ziganje cyane mu Rwanda zikomeza kwiyongera, andi moko y’ingagi yo yagumye mu cyiciro cy’inyamaswa zugarijwe, akomeje gukendera.
Fossey Fund ivuga ko ikomeje kongera imbaraga mu kurengera ingagi z’ubwoko bwa Grauer buba muri Repubulika Iharanira Demokarasi ya Congo. Nibura 80% by’ubwo bwoko bw’ingagi zishwe mu myaka 20 ishize.
N’andi moko y’ingagi nka ‘Cross River gorilla’, Western lowland gorilla n’andi atandukanye, nayo agenda agabanyuka kubera indwara zirimo na Ebola.
Ingagi zo mu misozi zaherukaga gushyirwa mu cyiciro cya ‘critically endangered’ ubwo zari nke cyane, munsi ya 250.
Guverinoma y’u Rwanda iheruka gutangaza gahunda yo kwagura Pariki y’Igihugu y’Ibirunga ikava ku buso bwa kilometero kare 160, ikongerwaho ¼ bitarenze imyaka itanu.
Muri Gicurasi 2017 Ikigo cy’Igihugu cy’Iterambere (RDB) cyakubye kabiri igiciro cy’abajya gusura ingagi mu birunga kiva ku madolari 750 kigera ku 1500$ ku bantu bose, hagamijwe gushaka ishoramari ryo gushyira mu mishinga yo kuzibungabunga.
Mu mwaka ushize umusaruro u Rwanda rukura mu bikorwa by’ubukerarugendo wageze kuri miliyoni $438, wiyongeraho miliyoni $34 ugereranyije na 2016.
",https://m.igihe.com/ibidukikije/ibungabunga/article/ingagi-zo-mu-misozi-zavanywe-mu-cyiciro-cy-inyamaswa-ziri-mu-byago-bikomeye-byo,Environment
"Imishinga myiza y’ubuzima no kubungabunga ibidukikije muri Afurika igiye guhatanira $50,000","Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Iri rushanwa ryateguwe na Sosiyete y’Abanyamerika ya Johnson & Johnson ikora mu bijyanye na serivisi zo kwa muganga, yashinzwe mu 1886.
Ryiswe Champions of Science Africa Innovation Challenge 2.0, ni irushanwa rya kabiri rikomeye mu yahuza abahanga mu ikoranabuhanga muri Afurika binyuze mu kugaragaza ibitekerezo by’udushya n’ingamba zakomeza kuzanzamura umugabane.
Abazaryitabira bazatanga ibitekerezo mu byiciro bitandatu. Birimo kwita ku bafite ikibazo cy’uburwayi bwo mu mutwe; abari hagati ya 75-85% barwaye mu mutwe muri Afurika ntibagerwaho na serivisi z’ubuvuzi.
Ikindi kijyanye no kubyaza umusaruro ibikoresho byakoreshejwe (Packaging Innovations). Izamuka ry’imyanda iterwa n’ibisigazwa by’ibikoresho riteye inkeke muri Afurika.
Icya gatatu ni ugukora imiti ivuye mu byatsi n’ibiti (Botanical Solutions). Ingo ziri hagati ya 60 na 80% muri Afurika zikoresha imiti gakondo mu buvuzi.
Hari n’uburyo bwunganira abakora kwa muganga bagorwa no gukurikirana indwara z’ibyorezo n’imbogamizi ziri mu buvuzi. Ni uburyo buzafasha abaganga n’abaforomo gutanga serivisi nziza.
Ubuvuzi kandi bukeneye ikoranabuhanga rigezweho ryafasha Afurika guhangana n’indwara nka Sida, Igituntu, Ebola, ubuzima bwo mu mutwe n’ubw’umubyeyi, byibasira cyane abagore. Haziyambazwa application n’ubundi buryo bwakoroshya ihanahana ry’amakuru mu kwihutisha ubuvuzi.
Afurika kandi ikeneye abahanga mu kubaga kuko hari indwara zivurwa abarwayi banyujijwemo icyuma mu gihe ibitaro byinshi bidafite izo serivisi.
Ibi ni byo bishakirwa ibisubizo birambye binyuze mu mishinga izatoranywa.
Ba ny’ir’imishinga izatoranywa bazahabwa $50,000, akabakaba miliyoni 44Frw, banahugurwe n’abahanga bakorana Johnson & Johnson ku kuyishyira mu bikorwa.
Umuyobozi ushinzwe Ikoranabuhanga muri Johnson & Johnson Consumer Inc. Josh Ghaim, yavuze ko iri rushanwa rigiye kuba ku nshuro ya kabiri rigamije kwagura ba rwiyemezamirimo no kubafasha guhanga ibisubizo by’ibibazo bihari.
Yagize ati “Izamuka ry’ibigo byo guhanga udushya muri Afurika riragaragaza ba rwiyemezamirimo bashya bafite inyota yo gushaka inzira nshya zo gushaka ibisubizo bya sosiyete zabo.”
Johnson & Johnson Family igizwe n’ibigo bikomeye mu by’ubuzima ndetse imaze imyaka 85 ikorana na Afurika mu bihugu birenga 25.
Ibitekerezo by’imishinga bishobora gutangwa n’umuntu ku giti cye cyangwa ikigo. Ushobora gusura urubuga rwa Africa Innovation Challenge ku bindi bisobanuro.
Igikorwa cyo kwakira imishinga izatoranywa kizasozwa ku wa 16 Mutarama 2019, ari nawo mwaka uzatangarizwamo iyatoranyijwe.
",https://m.igihe.com/ibidukikije/ibungabunga/article/imishinga-myiza-y-ubuzima-no-kubungabunga-ibidukikije-muri-afurika-igiye,Environment
Ubuso bungana na 30% bw’u Rwanda buzaba buteyeho amashyamba mu 2020,"Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Kugeza ubu ubuso buteyeho amashyamba mu Rwanda, bungana na 29.6%, mu gihe kitageze ku myaka ibiri bukazaba bungana na 30% hagamijwe kubungabunga urusobe rw’ibinyabuzima.
Byatangajwe na Minisitiri ushinzwe Imirimo y’Inama y’Abaminisitiri, Marie Solange Kayisire, mu muganda usoza ukwezi k’Ukwakira 2018 wahuriranye no kwizihiza ku nshuro ya 43 umunsi w’amashyamba, wizihirijwe mu karere ka Kicukiro mu Murenge wa Gatenga, ahatewe ibiti by’inturusu ku buso bwa hegitari zisaga 20.
Umuyobozi Mukuru w’Ikigo gishinzwe kubungabunga amazi n’amshyamba mu Rwanda, Ngabonziza Prime, yavuze ko muri iki gihembwe bahariye gutera amashyamba hazaterwa ibiti bivangwa n’imyaka ku buso bwa hegitari ibihumbi 38 hamwe n’ibiti by’ishyamba kuri hegitari hafi ibihumbi bitanu, bakazanaha abaturage ibiti by’imbuto ibihumbi 225.
Mu Rwanda, abaturage 500 batuye kuri kilometero kare imwe, bamwe muri bo batuye ku misozi ihanamye aho bagiye batema amashyamba yari ahateye.
Ibi bishobora gushyira ubuzima bwabo mu kaga kuko bashobora kwibasirwa n’isuri ndetse n’ibiza.
Mu 2011, Guverinoma y’u Rwanda yihaye intego ko mu 2030, ubuso bungana na hegitari miliyoni ebyiri buzaba buteyeho amashyamba, kugeza ubu hamaze hegitari zisaga 600 z’amashyamba yari ashaje.
[email protected]
",https://m.igihe.com/ibidukikije/article/ubuso-bungana-na-30-bw-u-rwanda-buzaba-buteyeho-amashyamba-mu-2020,Environment
Icyogajuru BepiColombo cyatangiye urugendo rujya ku mubumbe wa Mercure ,"Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
BepiColombo yoherejwe mu kirere iturutse muri Amerika y’Epfo, yitwaje ibikoresho bibiri bizwi nka ""sondes’ birimo icyakorewe mu Kigo gishinzwe ibirebana n’ibyogajuru mu Burayi, ESA na Jaxa yo mu Buyapani.
Iki cyogajuru gifite ubushobozi bwo kubaho imyaka 8.5, cyitezweho kohereza ku Isi amakuru atandukanye ku bibazo byibazwa ku mubumbe wa Mercure uzwiho gushyuha cyane.
Prof Dave Rothery wo muri Open University mu Bwongereza yabwiye BBC ko nta byinshi bizwi ku buryo umubumbe wa Mercure wabayeho, kandi igihe cyose batarawusobanukirwa bigoye kumenya ukuri kuzuye ku birebana n’Isi.
U Burayi n’u Buyapani byohereje icyogajuru kuri Mercure, nyuma y’aho mu 1970, Leta Zunze Ubumwe za Amerika zoherejeyo icyitwa Mariner.
Mariner yatumye haboneka amakuru make kuri Mercure arimo kuba uyu mubumbe uriho amazi ariko yahindutse urubura, ndetse n’ibuye risa n’irikoreshwa mu ikaramu y’igiti (graphite).
Umubumbe wa Mercure uherereye mu kilometero miliyoni 58 uvuye ku Izuba. Abahanga mu bumenyi bw’ikirere bavuga ko Izuba rihagera rikubye inshuro 10 irigera ku Isi.
[email protected]
",https://m.igihe.com/ibidukikije/article/icyogajuru-bepicolombo-cyatangiye-urugendo-rujya-ku-mubumbe-wa-mercure,Environment
Byinshi kuri Banki yihariye izatera inkunga imishinga irengera ibidukikije mu Rwanda,"U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
Iyi banki biteganywa ko izitwa ‘Rwanda Catalytic Green Investment Bank’, yitezweho kongera amafaranga yashorwaga mu mishinga igamije kurengera ibidukikije mu gihugu.
Izaba ikora nk’izindi banki ariko yibanda gusa ku gutanga inguzanyo no gushora imari yayo mu mishinga igamije kurengera ibidukikije.
Uru rwego rw’imari ruteganywa gushyirwaho, ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umukozi ushinzwe itumanaho mu kigega cya leta gisanzwe gitera inkunga imishinga irengera ibidukikije (Fonerwa), Doreen Nakure, yabwiye IGIHE ko Fonerwa ari yo ishinzwe gukurikirana by’umwihariko ishyirwaho ry’iyo banki, cyamaze gushyiraho itsinda ry’inzobere rizatanga ishusho nyayo y’imiterere n’imikorere y’iyo banki mu gihe cya vuba.
Ati “Ubu twamaze guha akazi umuryango ‘Coalition for Green Capital’ kizadusesengurira ndetse kikaduha imiterere y’ishusho y’iyo banki ku rwego mpuzamahanga. Ibijyanye n’ingano y’amafaranga iyo banki izatangiza bizagaragazwa n’inyigo iri gukorwa n’icyo kigo gifatanyije n’abandi bafatanyabikorwa.”
The Coalition for Green Capital ni umuryango udaharanira inyungu, wibanda cyane ku guteza imbere isoko ry’ingufu zidahumanya, binyuze mu gushyiraho banki ziteza imbere imishinga irengera ibidukikije.
Kuva mu mwaka wa 2009, uyu muryango ufatanya n’ibihugu, ndetse n’imiryango itari iya Leta gushyiraho ibigo by’imari bishyigikira imishinga migari irengera ibidukikije, kigakora ubuvugizi, ndetse kigatanga ubujyanama n’ubugenzuzi mu mikorere y’ibyo bigo.
Kugeza ubu ntibirasobanuka neza niba iyi banki izaba ari iya Leta cyangwa iy’abikorera; gusa Nakure avuga ko bizaterwa n’ibintu byinshi bikiri kuganirwaho ubu, ariko akagaragaza ko byagakwiye kuba igikorwa cy’abikorera.
Iyi banki nitangira, izajya itera inkunga imishinga ya Leta n’abikorera igamije kurengera ibidukikije, habanje kurebwa niba yujuje ibisabwa.
Nakure avuga ko iki gitekerezo cyo gushyiraho iyi banki kiri gushingira ku mahame yihariye ajyanye no kugena uburyo bwo kwifatira ibyemezo mu ishoramari, ubushobozi bwo kwiyongerera imari ivuye mu bigo by’imari ndetse no mu bikorera, hashingiwe cyane cyane ku bikorwa by’indashyikirwa bya banki mpuzamahanga zitera inkunga imishinga irengera ibidukikije, ubufasha bwa Fonerwa ndetse n’abandi bagira uruhare muri iri soko.
Amakuru ajyanye n’itangizwa ry’iyi banki mu Rwanda yatangarijwe bwa mbere mu kiganiro cyatangiwe mu nama ya Cop 25 iherutse kubera muri Espagne mu mpera z’umwaka ushize yigaga ku ruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Igitekerezo cyo gushyiraho banki nyarwanda itera inkunga imishinga irengera ibidukikije, kije nyuma y’uko Afurika y’Epfo na yo yashyizeho iyo banki ifite imari shingiro ya miliyoni 100 z’amadorali ya Amerika.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, ubwo yari mu nama ya COP 25, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari na ko tuzamura uruhare rw’abikorera.”
Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa muri 2013, hahanzwe imirimo 138 000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12 998 z’inkombe n’imigezi n’ibiyaga zarasubiranyijwe, hegitari 41 116 ziterwaho amashyamba, ndetse imiryango 65,340 ifashwa kubona ingufu zikomoka ku mirasire y’izuba mu gihe toni miliyoni 65 z’imyuka ihumanya ikirere zakumiriwe.
Icyo gihe Fonerwa yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
Umushinga w’uruganda rw’amashanyarazi rutanga megawati 8.5 ruri mu karere ka Rwamagana, ni urugero rwiza rw’ishoramari ryakozwe mu rwego rwo kurengera ibidukikije.
U Rwanda rwihaye intego ko mu 2050, ruzaba rwagabanyije umwuka uhumanya ikirere ku rugero rwifuzwa.
",https://m.igihe.com/ibidukikije/article/byinshi-kuri-banki-yihariye-izatera-inkunga-imishinga-irengera-ibidukikije-mu,Environment
Ingano y’umwuka wa CO2 Umunyarwanda yohereza mu kirere,"Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwakozwe na Oxfam bwatangajwe kuri iki Cyumweru, bwagaragaje umuntu umwe mu Bwongereza bizamufata iminsi itanu kugira ngo agire uruhare mu bikorwa bituma haboneka CO2 mu gihe iyo ngano y’uyu mwuka ku muntu uri mu Rwanda bizamufata umwaka.
Ku Cyumweru gitaha tariki ya 12 Mutarama, nibura Umwongereza azaba amaze kohereza mu kirere umwuka wa CO2 ungana n’uzoherezwa umwaka wose n’umuturage wo mu bihugu birimo Madagascar, Malawi, Ethiopia, Uganda, Guinea na Burkina Faso.
Ubu bushakashatsi bwagaragaje ingano y’uyu mwuka woherezwa mu kirere ku batuye mu Rwanda ari toni 0.09, Malawi ni 0.19, Burkina Faso zigeze kuri toni 0.25 ku mwaka.
Bwagaragaje ko umuturage wo muri Nigeria agira uruhare mu bikorwa byohereza mu kirere uyu mwuka uhumanya ungana na toni 0.49 buri mwaka naho uwo mu Buhinde akaba ari 1.68.
Ikigereranyo rusange ku Isi kiri kuri toni 4.7 ku muntu buri mwaka. Mu Bwongereza honyine, umuturage abarirwa toni 8.3.
Abongereza benshi bavuze ko hakwiye kugira byinshi bikorwa mu kurwanya ikibazo cy’imihindagurikire y’ikirere cyane mu kugabanya umwuka uhumanya woherezwa mu kirere.
Ubwiyongere mu kirere bw’uyu mwuka wa CO2 bugira ingaruka ku bidukikije zirimo ubushyuhe bukabije ku Isi, imyuzure n’ibindi.
Mu myaka 100 ishize, ibikorwa bya muntu byongereye ubushyuhe ku Isi ho dogere celcius 2.5. Uko kwiyongera k’ubushyuhe ku Isi kwagiye gutera ibibazo bitandukanye birimo ihindagurika ry’ibihe, imyuzure ya hato na hato, kuzimira kw’inyamaswa n’ibimera bitandukanye n’ibindi.
Mu myaka myinshi ishize, ibikorwa bya muntu byakomeje kugira uruhare mu iyangirika ry’urusobe rw’ibinyabuzima ndetse n’ihindagurika ry’imiterere y’Isi.
Ahari ubutayu bwa Sahara hahoze ibyatsi, amazi ndetse n’amashyamba nkuko byatangajwe n’Umushakashatsi Dr Curt Stager wo muri Kaminuza ya Smith College, nyamara byaje guhindurwa n’imyuzure, agace gasigara kambaye ubusa.
Kubera ubushyuhe, ibikorwa bya muntu n’ibindi, amoko 1000 y’inyamswa yarimutse ajya gushaka ahandi aba, andi menshi yo yarazimiye.
Mu myaka 15 iri imbere, isunzu ry’umusozi wa Kilimanjaro rizwiho urubura rizaba ryambaye ubusa. Ubushakashatsi bwagaragaje ko ubushyuhe bw’Isi buri gutuma urubura kuri uwo musozi rushonga bidasanzwe.
Uyu mwuka wa CO2 ugira ingaruka nyinshi ku buzima bwa muntu. Zirimo kurwara umutwe, kugira umunaniro, kubura ibitotsi, kugira ibibazo by’ubuhumekero kimwe no gututubikana ndetse wongera uburyo umutima utera umuntu akaba yarwara indwara y’umuvuduko ukabije w’amaraso cyangwa se akaba yajya muri Coma mu buryo butunguranye kubera kubura umwuka mwiza.
Ubushakashatsi buherutse kugaragaza ko ingaruka z’imihindagurikire y’ibihe ku bukungu bw’u Rwanda zishobora kugera ku kigero cya 4.5% by’umusaruro mbumbe w’igihugu mu mwaka wa 2030.
Ubu bushakashatsi bwakozwe n’itsinda ry’ibihugu 19 bihuriye ku kuba bisangiye ingaruka bigirwaho n’imihindagurikire y’ikirere (V20), bwerekanye ko ingaruka z’imihindagurikire y’ibihe ku buzima bw’abanyarwanda zishobora kurushaho gukomera harimo ukwiyongera kwa Malaria ndetse n’ibyorezo bituruka ku bukonje ndetse n’ubushyuhe bw’ikirere.
Ubushakashatsi bw’Ikigo cy’Igihugu cyo kubungabunga Ibidukikije (REMA) bwo muri Gicurasi 2018, ku bitera ihumana ry’umwuka n’iyangirika ry’ikirere, bwagaragaje ko ibintu biza ku isonga mu guhumanya umwuka uhumekwa mu Rwanda harimo umwotsi w’imodoka, imyotsi y’amakara n’inkwi n’ibindi.
Bwanerekanye ko uduce duto duto tutabonwa n’amaso twivanga n’umwuka uhumekwa, tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Bwanagaragaje ko mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Hari ibice bimwe na bimwe byagaragayemo ko mu mpeshyi muri metero kibe imwe y’umwuka usangamo hagati ya mikorogarama (microgram) 100 na 150 z’utwo tuvungukira mu gihe ikigero cyemewe kitagomba kurenga mikorogarama 35 kuri meterokibe y’umwuka.
Mu guhangana n’ingaruka ziterwa n’ihindagurika ry’ibihe n’iyangirika ry’ikirere, u Rwanda rwashyizeho ingamba nyinshi zitandukanye zirimo gutera ibiti byinshi bitanga umwuka mwiza aho kuri ubu ari ku buso bungana na 30% bw’igihugu.
Harimo kandi gukumira imodoka zisohora imyuka ihumanya ihumanya binyuze mu isuzuma zikorerwa no kwimakaza ikoreshwa ry’ingufu zidahumanya. Ibi bijyanye n’uko ubu ku isoko ry’u Rwanda hagejejwe imodoka na moto zikoresha amashanyarazi.
",https://m.igihe.com/ibidukikije/article/ingano-y-umwuka-wa-co2-umunyarwanda-yohereza-mu-kirere,Environment
Mu Rwanda hagiye gutangizwa banki itera inkunga imishinga y’ibidukikije,"Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Amakuru ajyanye n’itangizwa ry’iyi banki mu Rwanda yatangarijwe mu kiganiro cyatangangiwe mu nama ya Cop 25 iherutse kubera muri Espagne mu mpera z’umwaka ushize kireba uruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Muri iyo nama niho hatangarijwe ko u Rwanda ruzashyiraho banki igamije gushyigikira imishinga igamije kurengera ibidukikije, “Rwanda Catalytic Green investment bank”.
Uru rwego rw’imari ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari nako tuzamura uruhare rw’abikorera.”
Kubera ibibazo by’imihindagurikire y’ibihe, nibura abahinzi bo mu Rwanda batakaza 40% by’umusaruro wabo. Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa, hahanzwe imirimo 138000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12,998 z’inkombe n’imigezi n’ibiyaga zarasubiranyijwe ndetse imiryango ifashwa 17 449 kubona ingufu zidakomoka ku ngomero z’amashanyarazi.
Icyo gihe FONERWA yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
",https://m.igihe.com/ibidukikije/article/mu-rwanda-hagiye-gutangizwa-banki-itera-inkunga-imishinga-y-ibidukikije,Environment
Ubushakashatsi bwerekanye ko Umuryango w’ingagi zo mu Birunga uri kwaguka,"Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubwo bushakashatsi bwerekana ko ingagi zo mu ishyamba rya Bwindi muri Uganda na Sarambwe muri Repubulika Iharanira Demokarasi ya Congo (RDC) zavuye kuri 400 zikagera kuri 459.
Mu Rwanda, imibare y’ingagi yariyongereye zigera kuri 604 zivuye kuri 480 zabarurwaga umwaka ushize. Ibyo byatumye ingagi zibarurwa mu gice cy’imisozi y’Ibirunga zigera ku 1,063.
Ubushakashatsi bwakozwe bigizwemo uruhare n’Ikigega cyita ku ngagi muri Pariki y’Ibirunga (Dian Fossey Gorillas Fund) bushyirwa ahagaragara ku wa mbere tariki 16 Ukuboza 2019.
Umuyobozi wa Dian Fossey, Dr Tara Stoinski, yagize ati “ Ibyavuye muri ubu bushakashatsi ni gihamya y’imbaraga zo kwita ku bidukikije, hagati ya Guverinoma zirimo iy’u Rwanda, RDC na Uganda.”
Yongeyeho, ati “Ingagi zo mu misozi ni zimwe mu nyamaswa zirinzwe cyane kuri uyu mugabane, kandi uyu munsi turabona icyo imbaraga z’abafatanyabikorwa mu kuzitaho zishobora gukora. Ni akazi gakomeye ku baturage, abayobozi ba za Guverinoma n’ababungabunga urusobe rw’ibinyabuzima, ariko bishobora gukorwa.”
Mu bushakashatsi bwabanje, ku ngagi zo mu misozi, ababukoze bageze mu bice byose by’ishyamba bashaka ibyafasha kubona amakuru ku ngagi n’izindi z’inyamabere n’ibimenyetso by’ibikorwa bya muntu.
Mu bikorwa byabo bakusanyije umwanda wazo kugira ngo harebwe inkomoko yazo, ibyo byakozwe inshuro ebyiri kuva muri Werurwe kugeza Gicurasi 2018 no kuva mu Kwakira kugeza Ukuboza 2018 kugira ngo bimenyekane neza ko buri ngagi yagezweho.
Mu mwaka ushize, Ikigo cy’igihugu gishinzwe iterambere (RDB) cyongeye ubuso bwa Pariki y’igihugu y’Ibirunga iherereye mu Majyaruguru y’u Rwanda buva kuri Hegitari 16,000 bugera ku 16,027 hagamije kwita ku rusobe rw’ibinyabuzima biyirimo.
",https://m.igihe.com/ibidukikije/article/ubushakashatsi-bwerekanye-ko-umuryango-w-ingagi-zo-mu-birunga-uri-kwaguka,Environment
Imvura imaze guhitana abantu 15 hirya no hino mu gihugu,"Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Guhera mu Ukwakira uyu mwaka mu bice bitandukanye by’igihugu hagaragaye imvura nyinshi kurusha iyari isanzwe.
Ni imvura y’umuhindo Minisiteri y’ibidukikije igaragaza ko ubwinshi bwayo bwatewe n’uruhurirane rw’imiyaga ituruka mu nyanjya y’u Buhinde n’ituruka mu ishyamba rya Congo.
Mu kiganiro Kubaza bitera Kumenya cyatambutse kuri Radiyo Rwanda kuri iki Cyumweru tariki 8 Ukuboza, Umunyamabanga Uhoraho muri Minisiteri y’Ibidukikije , Fatina Mukarubibi yavuze ko imvura imaze guhitana abanyarwanda 15 ikangiza n’ibindi bikorwa byinshi.
Yagize ati “Muri iyi minsi imvura yabaye nyinshi, ibiza byahitanye ubuzima bw’abantu 15 n’amatungo ndetse hangiritse imyaka iri mu mirima, imihanda, ibiraro amashuri. Ahibasiwe cyane ni mu Ntara y’Amajyepfo n’Iburengerazuba.”
Mu guhangana n’ibyo biza, Mukarubibi yavuze ko hakozwe ikarita igaragaza ahantu hashobora kwibasirwa n’ibiza ndetse n’ibigomba kuhakorwa mu rwego rwo kurwanya isuri inashobora gutera imyuzure. 
By’umwihariko muri ibi bihe, yasabye abaturage kuzirika ibisenge, guca imirwanyasuri no gusibura inzira z’amazi kandi bagatanga amakuru igihe hari ahabaye ibibazo by’ibiza.
Mu ngamba z’igihe kirekire, Mukarubibi yavuze ko hari imirimo irimo ikorwa mu rwego rwo kurinda no gusubiranya icyogogo cya Sebeya kuko umugezi wa Sebeya nawo wagiye uteza ibiza mu myaka ishize.
Hari kandi gusaba abubaka gushyiraho uburyo bwo gufata amazi ava ku bisenge by’inzu.
Mu rwego rwo gukumira ko ibiza by’imvura byangiza ibikorwaremezo nk’imihanda n’ibiraro , Mukarubibi avuga ko begereye inzego zibishinzwe kugira ngo bijye byubakwa habanje kwegeranywa amakuru ya tekiniki azatuma ibyubatswe biramba.
Yatanze urugero rw’ikiraro cya Nyabarongo cyajyaga kirengerwa n’amazi mu bihe by’imvura, ubu bikaba byarakosowe.
Imvura nyinshi imaze iminsi igwa no mu bindi bihugu bya Afurika y’Iburasirazuba ndetse imaze guhitana abasaga 250. Kimwe cya kabiri cy’abapfuye ni abo muri Kenya, mu gihe yagize ingaruka ku baturage basaga miliyoni eshatu.
Biteganyijwe ko muri uko kwezi imvura ikomeza kugwa ari nyinshi.
",https://m.igihe.com/ibidukikije/article/imvura-imaze-guhitana-abantu-15-hirya-no-hino-mu-gihugu,Environment
Minisitiri Mujawamariya yibukije abangiza ibidukikije ko nta yindi si bafite yo kuzaturaho,"Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Ibi yabigarutseho kuri uyu wa Kabiri tariki 19 Ugushyingo 2019, ubwo iyi Minisiteri yahuraga n’abafatanyabikorwabayo harebwa uko bakomeza kunoza ubufatanya mu kurengera ibidukikije.
Iyangirika ry’amashamba, imyuka ihumanya ikirere iva mu nganda no mu binyabiziga, ndetse n’ibindi bikorwa bitandukanye bya muntu, ni bimwe mu biza ku isonga mu gukomeza kwangiza ibidukikije hirya no hino ku Isi.
Minisitiri Mujawamariya avuga ko iyi nama iba igamije guhuza abafatanyabikorwa mu bikorwa bitandukanye barimo abakora mu by’amashyamba, ubutaka n’abandi, intego ari ugukokomeza kugira igihugu cyiza.
Ati “Dukeneye kubungabunga ibidukije ariko n’igihugu gikeneye amajyambere byaba mu bucuruzi bw’amabuye y’agaciro n’ahandi, icyo dusaba abafatanyabikorwa ni ugukomeza mu nzira turimo nk’u Rwanda dukomeza guteza imbere ibidukikije, kandi dukomeza kugira igihugu kirangwamo n’ibidukikije byitaweho kuva ku mwana kugera ku mu kambwe.”
Ati “Iyi si dutuyeho niyo yonyine dufite aho gutura, tugomba rero kuyirinda kubera ko nta handi dufite dutura ni aha gusa, buri wese uko yaba angana kose akwiye kumva ko ari inshingano ze zo kubungabunga ibidukikije.”
Umuyobozi w’Ikigo gishinzwe kubungabunga ibidukikije, Eng. Coletha Ruhamya, yavuze ko hakiri imbogamizi mu kubungabunga ibidukikije zirimo ingengo y’imari igenerwa uru rwego, kudahuza ibikorwa mu nzego ndetse n’ishoramari ridahagije mu kurinda ibidukikije.
Agira ati ""Usanga ingengo y’imari leta yakoresheje yose, 2,9% ni yo yagiye mu bintu birengera ibidukikije, ibyo byose rero turashaka kureba ukuntu izo nzego zindi zibishyira muri gahunda yazo.’’
",https://m.igihe.com/ibidukikije/article/minisitiri-mujawamariya-yibukije-abangiza-ibidukikije-ko-nta-yindi-si-bafite-yo,Environment
Abahanga batanze umuburo ku ngaruka zishobora kwibasira Isi kubera udusimba duto dukomeje gupfa,"Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Ubushakashatsi buheruka gukorwa na Kaminuza ya Sussex mu Bwongereza, bugaragaza ko umubare w’udusimba duto turi ku Isi ukomeje kugenda ugabanuka mu buryo bukabije, by’umwihariko 41% byatwo byagabanutse bitewe n’ingaruka z’ihindagurika ry’ibihe, ibiza, ibikorwa bya muntu n’ibindi.
Umwarimu wigisha amasomo y’ibinyabuzima muri kaminuza ya Sussex, akaba n’umwe mu bayoboye ubwo bushakashatsi, Dave Goulson, yavuze ko ‘Iryo gabanuka nirikomeza, ingaruka zizaba nyinshi’.
Ati “Bitatu bya kane (3/4) by’ibihingwa byacu bibeshwaho n’udusimba duto. Ibihingwa bizatangira kurumba. Ntituzongera kugira imbuto zirimo nk’inkeri...Ntitwabasha kugaburira abantu barenga miliyari 7.5 utu dusimba tudahari.”
Gusa iyi raporo basohoye igaragaza ko mu gihe abantu bashyize hamwe babasha kubona igisubizo ku kibazo kigaragara nka kirimbuzi.
Ati “Udusimba tuba mu busitari na Pariki byacu, abazitaho bashobora gukora ibitangaza. Igikenewe cyane ni uguhindura abahizi bakaba inshuti n’inyamaswa, bakagabanya gukoresha imiti yica udukoko. Ibyo byafasha cyane.”
Abayikoze batanga inama z’uko kandi abantu bakwiye guhinga ibihingwa bifasha iyororoka ry’ibimera akenshi bigizwemo uruhare n’utwo dusimba duto turimo nk’inzuki igihe zirimo gutara.
Ubushakashatsi bugaragaza ko utu dusimba duto turimo kugabanuka mu buryo bukabije mu bihugu birimo u Budage na Puerto Rico. Igaragaza ko muri rusange utu disimba ku mwaka tugabanukaho nibura 2.5%.
By’umwihariko mu Bwongereza iyi raporo yibanze igaragaza ko hagati ya 1968 na 2007 twagabanutseho nibura 28%. Abakoze iyi nyigo bavuga ko hari izindi zisaga 70 zakozwe ariko nta mpinduka igaragara mu kutubungabunga cyane cyane mu Burayi na Amerika ya Ruguru.
",https://m.igihe.com/ibidukikije/article/abahanga-batanze-umuburo-ku-ngaruka-zishobora-kwibasira-isi-kubera-udusimba,Environment
Intara y’Iburasirazuba yahawe umwihariko mu gutera amashyamba kubera ubuke bwayo,"Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Ibi yabitangaje ubwo hatangizwaga igihembwe cyo gutera amashyamba 2019/2020 cyatangirijwe mu Murenge wa Rukumberi mu Karere ka Ngoma ahatewe ibiti ibihumbi 16 ku buso bungana na hegitari 80.
Muri iki gihembwe iburasirazuba hazaterwa amashyamba ku buso bungana na hegitari 609.8, haterwe ibiti bivangwa n’imyaka kuri hegitari 5138.6. Hazavugururwa kandi amashyamba angana na hegitari 275 ndetse hanaterwe ibiti by’imbuto ibihumbi 163 505 mu rwego rwo guhangana n’ikibazo cy’ubutaka bunini budateweho ibiti burangwa muri iyi ntara.
Akarere ka Kirehe niko kazaterwamo ibiti byinshi aho kazaterwamo amashyamba angana na hegitari 276, ibiti bivangwa n’imyaka bingana na hegitari 286 n’ibiti by’imbuto 9750.
Mukarubibi Fitina yavuze ko bahaye umwihariko iyi ntara kugira ngo bahangane n’ikibazo cy’amashyamba make akunda kuyigaragaramo bigatuma ibice bimwe na bimwe bitabonekamo imvura nkuko bikwiye.
Yakomeje avuga ko bishimira ko intego igihugu cyari cyarihaye yo gutera amashyamba ku kigero cya 30% cy’ubuso bw’igihugu yagezweho mbere ya 2020.
Ati “Mu gice cy’iburasirazuba ho baracyari inyuma cyane nko mu Karere ka Ngoma turacyari kuri 12 by’ubuso buteweho amashyamba, biradusaba imbaraga kugira ngo tuzamure iyo mibare ariko n’abaturage barasabwa kubigira ibyabo kugira ngo bya biti babirere bihinduke ishyamba.”
Yongeyeho ati “Ubu tugiye gufatanya dushyireho gahunda yihariye yo gutera amashyamba mu burasirazuba by’umwihariko nka Ngoma n’ahandi, hari ubwoko bw’ibiti byagaragaye ko bishobora kwera muri iki gice kandi bigatanga umusaruro harimo nk’igiti cy’umugazi, igifenesi n’ibindi bitandukanye bivangwa n’imyaka, ibyo byose nibyo tugiye gutera muri iyi ntara.”
Mukarubibi yavuze ko zimwe mu mpamvu zituma iyi ntara idakunda kugira amashyamba menshi harimo kuba ubutaka bwaho bukunda kugira umuswa mwinshi hakiyongeraho n’izuba ryinshi.
Yasabye abaturage bo mu burasirazuba gukoresha ibiyaga bafite buhira ibiti kugira ngo bahangane n’izuba rikunda kubyumisha.
Abaturage bavuga ko zimwe mu mpamvu zituma muri iyi ntara ibiti bihaterwa bidakura ngo biterwa nuko hakunda kugaragara izuba ryinshi na bike bizamutse bikaragirwamo amatungo .
Habanabakize Daniel utuye mu Murenge wa Rukumberi yagize ati “ Ibiti inaha turabitera ariko hari bamwe muri twe babiragiramo amatungo bigatuma bitazamuka, ikindi ni ubutaka bw’inaha usanga kubera izuba ryinshi ridapfa kubyorohera mu mikurire yabyo.”
Mukakayibanda Verediana we yagize ati “ Hari abantu babyahuramo inka nijoro kuburyo banazishora no mu mirima yacu, kugira ngo ibiti dutera bikure rero nuko leta idufasha mu guhana abo bantu bonesha amashyamba yacu.”
Ibarura riheruka gukorwa mu 2016 ryagaragaje ko amashyamba y’abaturage ari ku kigereranyo cya 67% y’ubuso, naho aya leta akaba ku kigereranyo cya 33%. Hagaragajwe kandi ko amashyamba y’abaturage afashwe nabi kandi afite umusaruro muke.
",https://m.igihe.com/ibidukikije/article/intaray-iburasirazuba-yahawe-umwihariko-mu-gutera-amashyamba-kubera-ubuke-bwayo,Environment
Miliyoni 12 z’amadolari zigiye gushorwa mu mushinga wo kwita ku bidukikije i Gicumbi,"Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umushinga wiswe uwa Gicumbi (Green Gicumbi Project), uzamara imyaka itandatu uhereye mu Ukwakira 2019, ukora ibikorwa byo kwita ku bidukikije mu Karere ka Gicumbi.
Arenga miliyoni $ 12.5 muri miliyoni $ 32 azakoreshwa muri uwo mushinga wose, azajya mu bikorwa byo kubungabunga ibishanga, inkengero z’imigezi n’ibindi bikorwa byerekeye ubuhinzi.
Umunyamabanga Nshingwabikorwa w’Akarere ka Gicumbi, Epimaque Mpayimana avuga ko kubera imiterere y’ako Karere, imvura igira ingaruka zikomeye ku buhinzi kubera imisozi itarwanyijeho isuri.
Ati “Twe tugira umwihariko kuko ari imisozi miremire, iyo ahantu rero hari imisozi miremire cyane cyane itarwanyijeho isuri, duhura n’imyuzure, isuri, imihanda ikangirika, ibiraro bigacika n’amazi menshi ingaruka mu by’ukuri ni nyinshi ugereranyije no mu tundi turere, imyaka kumanurwa n’isuri, abaturage bagahinga ariko bamara gutera isuri ikaza ikabitwara.”
Avuga ko mu by’ibanze uwo mushinga uzabafasha ari ugutunganya imisozi ihanamye. Agira ati “Mu buryo bw’ikubitiro azabanza kujya, kudufasha gutunganya imisozi ihanamye, ni ukuvuga ngo iyo utunganyije iyo misozi, ya mirima yo mu bishanga yajyaga itwikirwa n’isuri uba ukoze ku buryo itakwangirika. ibihinzwemo uba ufite icyizere kuko uko wahinze ushobora kweza nta suri ibitwaye.”
Ni umushinga ashimangira ko uziye igihe kuburyo n’abaturage bitezweho kugaragaza ubufatanye mu bikorwa byawo.
Mu mwaka w’ingengo y’imari ushize Akarere ka Gicumbi kabashije gutunganya Hegitari 2,000 z’amaterasi y’indinganire. Icyakora n’ubundi kugeza ubu ngo hari imisozi itarakorerwaho ubuhinzi kubera imiterere yayo.
Amaterasi namara kugera kuri iyo misozi bizaba byongereye ubutaka buhingwa n’umusaruro uva mu buhinzi ukaziyongere. nkuko Mpayimana abisobanura, agira ati “Ni ukuvuga ngo rero tubonye izindi hegitari ziyongera zirwanyijeho isuri ziriho amaterasi y’indinganire mu byukuri kiba ari igisubizo kirambye ku baturage bacu kubera ko ubutaka bwo guhinga buba bwiyongeye. Hari ahantu imisozi ihanamye kuburyo udashobora gukoreraho imirimo y’ubuhinzi ubu ngubu. Iyo ukoze amaterasi uba wongeye ubuso buhingwa kandi kongera ubuso buhingwa bisobanuye ko uba wongereye umusaruro.
Imibare y’ikigo cy’ibarurishamibare mu Rwanda yerekena ko mu Karere ka Gicumbi, amaterasi ari ku buso bungana na hegitari 8,653.5 naho ubutaka burwanyijeho isuri muri rusange bungana na 88.2%.
Uyu mushinga wanyujijwe mu kigega cyita ku bidukikije n’imihindagurikire y’ibihe mu Rwanda (Fonerwa).
Umuyobozi w’icyo kigega Hubert Ruzibiza, avuga ko uzita no ku bindi bikorwa bireba imibereho y’abatuye Gicumbi ndetse no gutera ibiti. Ikindi kandi ukazafatwa nk’icyitegererezo cyo kwigiraho kuburyo wazakomereza mu tundi turere tw’igihugu.
Ati “Uyu mushinga wa Gicumbi dufatanyije n’ikigega cy’Isi cyita ku bidukikije, twafatanyije gushyira amafaranga muri Gicumbi tumaze kubona ibibazo yanyuzemo cyane cyane ku bireba ibidukikije […] dushaka kuzamura ubuzima bw’abaturage no kureba babaho muri rusange no gutera ibiti, iki ni icyiciro cya mbere tuzayifata nk’icyitegererezo cyo gutuma ukomereza mu tundi duce tw’u Rwanda.”
Imibare y’ikigo cy’ibarurishamibare mu Rwanda y’igihembwe cy’ihinga cya 2019-B yerekana mu buryo bwo kurwanya isuri, Gicumbi yari ifite amaterasi y’indinganire ku kigero cya 32.1% y’ubutaka bwahinzwe muri icyo gihembwe, 0.6% ahateye ibiti, n’imiringoti kuri 0.2%.
Mu buhinzi akarere ka Gicumbi kibanda ku bishyimbo bishingirirwa, ingano, ibirayi, ibigori n’imyumbati ku butaka buhujwe burenga hegitari 32,164. Bahinga kawa ku buso bungana na hegitari 601,7 n’icyayi ku buso bungana na hegitari 1678,2.
",https://m.igihe.com/ibidukikije/article/miliyoni-12-z-amadolari-zigiye-gushorwa-mu-mushinga-wo-kwita-ku-bidukikije-i,Environment
Ubuso bw’u Rwanda 30 % bwamaze guterwaho amashyamba,"Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Mu isuzuma ry’aho urwego rw’amashyamba rugeze, mu ntego nyinshi zitandukanye rwihaye n’intego zo kuruteza imbere mu myaka iri imbere, hagaragajwe ko intego ya mbere yagezweho, nkuko The New Times yabitangaje.
Minisitiri Vincent Biruta, yagize ati “Mu mwaka w’ingengo y’imari wa 2018/19 urwego rw’ibidukikije n’umutungo kamere rwageze kuri byinshi ndashimira ubufatanye n’abafatanyabikorwa batandukanye. Ndagira ngo mbabwire ko ubwo bufatanye bwatumye tugera kuri 30% dutera amashyamba aho atari ateye n’aho yatemwe.”
Iyi ni intego y’ibanze mu zigamijwe kugerwaho mu 2020. Ati “Dushobora kwishimira aho tugeze.”
Inyigo yerekanye ko hagati ya 1990 na 2010, u Rwanda rwatakaje 37% by’amashyamba yarwo bitewe no kuyatema.
Minisitiri Biruta yagize ati “Twongeye gutera ibiti aho byari bayatemwe kugira ngo tubungabunge imigezi kandi nishimiye kubabwira ko hegitari zirenga 3,000 zatewe kuri Nyabugogo, Muvumba, Sebeya n’igice cya ruguru cya Nyabarongo.”
Yongeyeho ati “Abikorera bajya mu bijyanye no kubungabunga amashyamba nabo bariyongereye. 30% by’amashyamba ya leta ubu aracungwa n’abikorera kandi tuzakomeza gukorana n’abafatanyabikorwa mu kongera kugeza kuri 80% mu 2024.”
 Amashyamba ya leta ari kuri hegitari 65,000 hatabariwemo Pariki z’igihugu.
Mu gukaza politiki n’amategeko Minisitiri Biruta yavuze ko Minisiteri yashyizeho politiki nshya n’ingamba zigamije kwita ku mashyamba, ibidukikije, imihindagurikire y’ibihe, ubutaka no gucunga ibipimo by’ubushyuhe.
Guverinoma yashyizeho uburyo bushya bwo kongera amashyamba bikozwe n’abikorera ndetse no kuyacunga neza.
Yashyizeho amatsinda y’abikorera yo gucunga amashyamba “Private Forest Management Units:PFMU” aho amashyamba ari ku buso buto acungwa n’amakoperative.
Ayo matsinda agizwe n’amakoperative 8 y’abikorera bato yageragerejwe mu turere twa Gakenke, Gicumbi, Rulindo na Rwamagana mu buryo bw’igerageza yabashije gutera amashyamba kuri hegitari 276.
Umuryango Mpuzamahanga wita ku bidukije (IUCN) utangaza ko gusana hegitari imwe y’ubutaka haterwa amashyamba, bisaba amadolari asaga 1000 ariko mu Rwanda ngo ntageramo (ari hagati ya 200 na 400) kubera byinshi bikorwa n’abaturage mu muganda.
",https://m.igihe.com/ibidukikije/article/ubuso-bw-u-rwanda-30-bwamaze-guterwaho-amashyamba,Environment
Minisitiri Biruta yashimye uruhare rwa Banki ya Kigali mu rugamba rwo kugira igihugu gitoshye,"Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Yabigarutseho kuri uyu wa Gatandatu tariki 2 Ugushyingo 2019, mu muganda udasanzwe wo gutera ibiti bivangwa n’imyaka mu Murenge wa Rweru mu Karere ka Bugesera muri gahunda ya Banki ya Kigali yo gutera amashyamba, ibiti bivangwa n’imyaka n’imbuto.
Banki ya Kigali yafatanyije n’ikigo mpuzamahanga cy’amashyamba, ishami ry’u Rwanda (ICRAF-Rwanda), mu gutubura imbuto no guhugura abaturage bazafasha bagenzi babo mu kubungabunga no kwita kuri ibi biti.
Mu muganda wo kuri uyu wa Gatandatu, mu Kagari ka Nemba, hatewe ibiti ibihumbi 61, ku buso bungana na hegitari 16. Ibiti byatewe birimo ubwoko bwa Grevillea (bibazwamo imbaho), Gracidea (bikurura umwuka), Calliandra na Leucaena.
Umuyobozi w’Akarere ka Bugesera, Mutabazi Richard yavuze ko iyo umuntu arebye amateka y’u Rwanda nyuma ya Jenoside yakorewe Abatutsi mu 1994, ibiti byo muri aka karere byangijwe bitwikwamo amakara byaje gutuma mu 2000, akarere kaba ubutayu.
Yakomeje agira ati “Byagize ingaruka ku baturage bacu murabizi bamwe baranasuhutse ariko Leta yahise ishaka icyakorwa ishyira imbaraga mu gutera amashyamba. Igikorwa cy’uyu munsi tunashimira Banki ya Kigali yatanze iyi nkunga, ni kimwe n’ibindi bigomba gukomeza gukorwa biri mu rwego rwo kugira ngo tugire Bugesera itoshye.”
Minisiteri y’Ibidukikije mu Rwanda igaragaza ko u Burasirazuba bufitemo amashyamba make aho na Bugesera iri mu turere tudafite amashyamba akwiriye.
Imbuto z’ibiti biri gutuburirwa i Bugesera ari nabyo byatewe uyu munsi zirimo izavanwe mu mahanga, aho Banki ya Kigali ariyo yatanze ubushobozi bwo kugura izi mbuto n’amahugurwa yahawe abafashamyumvire.
Umuyobozi Mukuru wa Banki ya Kigali, Dr Diane Karusisi yavuze ko nubwo batanga serivisi z’imari ariko bagomba kureba niba n’abaturage bafite imibereho myiza, ari nayo mpamvu bahisemo gutanga umusanzu mu kurengera ibidukikije ariko hanibandwa ku biti byagirira akamaro abaturage.
Ati ""Twarabitangiye mu myaka ishize i Gatsibo na Nyagatare ariko uyu mwaka twaje i Bugesera, ni akarere keza ariko iyo ureba mu misozi ya hano ubona nta biti bihari. Ibi biti ni ibyanyu, mugomba kubyitaho ku buryo uyu murenge wanyu uzatera imbere.""
Muri rusange Banki ya Kigali imaze gutera ibiti bigera ku bihumbi 500. Intego ni ugutera ibigera kuri miliyoni ariko hibandwa mu bice by’Iburasirazuba.
Dr Karusisi yakomeje ati “Turashaka gukorana namwe abaturage dutera ibiti ku buryo mu bihe biri imbere nta bibazo by’imvura cyangwa amapfa n’imirire mibi bizongera kuba muri aka karere n’ahandi hose hari ibi bibazo. ”
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Minisitiri Biruta avuga ko ibi bidashobora kugerwaho hatabayeho imbaraga z’abafatanyabikorwa by’umwihariko abikorera, aho yatanze urugero rwiza rwa Banki ya Kigali yatangiye kugira uruhare muri uru rugamba.
Yavuze ko igice kinini cya Bugesera ari ubutaka bwiza kandi bwera ariko bwakwera neza bukanatanga umusaruro habayeho kubungabunga amashyamba.
Ati ""Aka karere karera neza , ariko kakwera kurushaho gateweho amashyamba. Ibyo birasaba gukomeza gufatanya kandi birashoboka. Mu 2000, aka karere kari kabaye ubutayu ariko ubu imvura yaragarutse nubwo idahagije. Bababwiye mwe nk’abaturage ko aya mashyamba turi gutera ari ayanyu mukwiye kuyitaho mukayabungabunga.”
Minisitiri Biruta yashimye abafatanyabikorwa barimo BK avuga ko Mu 2015 yafatanyije na leta gutera ibiti mu Karere ka Gatsibo aho kuri ubu ishyamba rimeze neza.
Yakomeje agira ati “Ibyakozwe na BK bigaragaza uruhare rw’abikorera mu kurengera ibidukikije. Dufatanyije na BK muri Bugesera ubushize twafatanyije I Gatsibo, ngaho ibaze ibigo by’imari byose biri mu Rwanda, buri kimwe cyafashe Akarere kamwe urumva byagenda bite? Turagira ngo dufatanye twubake u Rwanda rutoshye.""
Banki ya Kigali ntabwo yatanze ibiti bivangwa n’imyaka gusa ahubwo hari n’imbuto zirimo avoka, amapapayi ndetse n’imyembe. Ni mu gihe kandi gahunda ya leta ari uko nibura buri rugo rwo mu Rwanda rugira ibiti bitatu by’imbuto.
Umwe mu baturage bo muri uyu Murenge wa Rweru witwa Tuyizere , yavuze ko bazakomeza gufatanya n’abaturage gukomeza kubungabunga ibi biti.
Yagize ati ""Ibi biti bitewe uyu munsi tuzabibungabunga kandi bitugirire akamaro ari ukutubyarira ifumbire n’imbuto ziribwa. Kuva aho dutangiye gutera ibiti bivamgwa n’imyaka by’umwihariko imbuto byagabanyije imirire mibi mu miryango yacu.”
Ubuyobozi bwa Banki ya Kigali bwongeye kandi kwibutsa abaturage bo mu Karere ka Bugesera by’umwihariko abahinzi dore ko bagera ku bihumbi 32, kugana gahunda ya ‘Ikofi’ yashyiriweho abahinzi by’umwihariko.
Ubu buryo buheruka kwiyongeraho serivisi y’imari ya IKOFI yatangijwe na Banki ya Kigali muri Gicurasi uyu mwaka, ifasha umuhinzi kubitsa amafaranga, kubikuza, kuyohereza ku buntu mu Rwanda, kwishyura imbuto n’inyongeramusaruro, ubwiteganyirize bwa ‘Ejo Heza’ n’ibindi.
",https://m.igihe.com/ibidukikije/article/minisitiri-biruta-yashimye-uruhare-rwa-banki-ya-kigali-mu-rugamba-rwo-kugira,Environment
TI-Rwanda igiye gukurikiranira hafi umushinga wa Gicumbi uzatwara miliyoni $ 32,"Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umushinga wo kwita ku bidukikije mu karere ka Gicumbi uzamara imyaka itandatu, ukazakorerwa mu Mirenge itandatu y’ako Karere; ariyo Rubaya, Cyumba, Kaniga, Mukarange, Rushaki na Shangasha.
Imibare y’ubushakashatsi bwakozwe n’umuryango urwanya ruswa n’akarengane mu 2017 yerekana ko imishinga yerekeye imihindagurikire y’ikirere yabayeho mu Rwanda yagiye irangwa n’ibura ry’uruhare rw’abaturage rimwe na rimwe n’abayobozi mu nzego z’ibanze ugasanga batayizi.
Ibyo bigatuma abayishyira mu bikorwa bakoresha ingengo y’imari yayo mu buryo abagenerwabikorwa badasobanukiwe.
Umuyobozi Nshingwabikorwa wa TI Rwanda, Mupiganyi Apolinaire asobanura ko imibare yerekana ko abaturage 55.5% batari bazi iby’iyo mishinga ndetse ngo hari n’abayobozi mu nzego z’ibanze bagera kuri 40.4% nabo ntibagishijwe inama ngo harebwe niba ariyo bakeneye cyangwa bamenye uruhare rwabo.
Ati “Hari imbogamizi twabonye mu mishinga itandukanye nka za biogaz n’indi mishinga igerageza kugabanya kwangiza ibidukikije. Dushingiye kuri ibyo bibazo twabonye mu isesengura twakoze ku yindi mishinga yabanje, twafashe iya mberengo turebe uko twatera ingabo mu bitugu gahunda y’igihugu cyacu yo guha uruhare umuturage kugira ngo amenye ibimukorerwa”.
Avuga ko ibi ari byo bizatuma bagira uruhare rukomeye bafatanyije n’indi miryango, inzego n’umuturage kugira ngo ibipimo by’abagenerwabikorwa bavugaga ko batazi ibikorerwa bigabanyuke.
Ati ""Turemera ko niba tuzamuye imyumvire y’umuturage, gukorera mu mucyo no kubaza utanga serivisi ibyo yakoze niba atabikurikiranye akabibazwa bizafasha kugira ngo uriya mushinga w’icyitegererezo muri Gicumbi uzagere ku ntego twifuza hanyuma bishobore no gukorerwa mu tundi turere.”
 Yongeyeho ko bagendeye ku byo babonye mu bushakashatsi bakoze, uyu mushinga munini wa mbere FONERWA ikoze ugomba kurindwa ba rusahurira mu nduru.
Umuyobozi mukuru wa FONERWA, Hubert Ruzibiza, yavuze ko binjiye mu bufatanye na TI Rwanda, kugira ngo uzabafashe mu ikurikiranabikorwa bityo ibyo abagenerwabikorwa, abafatanyabikorwa n’igihugu bawitezeho bizagerweho.
Ati ""Mu by’ukuri aya ni amafaranga menshi, kandi ibyitezwe biri hejuru cyane, yaba ari ku muturage yaba ari kuri twebwe, na leta cyangwa n’ikigega cyita ku bidukikije [cyateye inkunga uwo mushinga]”.
Yongeyeho ko hari uburyo butandukanye burimo ubwo mu ikoranabuhanga buzatuma umuturage ashobora gutanga igitekerezo ku byo abona aho umushinga uri gukorerwa, ku buryo ayo makuru yagera no ku bafatanyabikorwa b’umushinga baba mu mahanga.
Biteganyijwe ko mu myaka itandatu uyu mushinga uzafasha abaturage kugabanya imyuka ya gaz carbonique (CO2) ingana na toni 273,720. Uzagera ku baturage 150,000 ugirire akamaro abarenga 380,000 muri rusange.
",https://m.igihe.com/ibidukikije/ibungabunga/article/ti-rwanda-igiye-gukurikiranira-hafi-umushinga-wa-gicumbi-uzatwara-miliyoni-32,Environment
"Igifenesi, urubuto rushobora kuba imari ishyushye ku isoko ry’u Rwanda","Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Uru rwagwa aho aruranguza barugurisha amafaranga 500 ariko ngo ntarashobora guhaza isoko afite bitewe n’uko ari rinini cyane.
Uyu mugore byamuteje imbere ku buryo yubatse uruganda rukora inzoga muri urwo rubuto, akaba afite gahunda yo guhinga ibifenesi byinshi no kubikangurira abandi.
Igifenesi ni rumwe mu mbuto zo bwoko bw’inkeri bitewe n’uburyo kiremye, kikaba gikomoka mu Buhinde ariko gikunze kugaragara cyane no muri Thailand, Malaysia na Indonesia.
Mu Rwanda urubuto rw’igifenesi ntirukunze kugaragara nk’izindi bitewe n’uko abanyarwanda bataratangira kwitabira kuruhinga, ariko ni urubuto rukize cyane ku ntungamubiri ndetse runafasha kugabanya umuvuduko w’amaraso, kugira uruhu rwiza n’isukari y’umwimerere.
Mugabo Jean Pierre uyobora ishami ry’amashyamba mu Kigo gishinzwe guteza imbere amazi n’Amashyamba, RWFA, yavuze ko ari urubuto abantu benshi bakwiriye guhinga.
Ati “Igifenesi ni urubuto rwifitemo isukari y’umwimerere, kigabanya umuvuduko w’amaraso, gifasha umuntu kugira uruhu rwiza, kikagira n’intungamubiri za magnesium zigira uruhare mu gukomeza amagufa.”
Mugabo yongeraho ko igifenesi gifasha umuntu kubona neza cyane cyane kubageze mu zabukuru, kikagira ubutare buvura indwara yo kubura amaraso bukanatera amaraso kudatembera neza.
Ikindi ni uko ibiti by’ibifenesi bishobora kwifashishwa mu kwirinda isuri, bikaba byakwifashishwa kandi mu gukora ibikoresho byo mu nzu, imirimo y’ubwubatsi, ibikoresho by’umuziki.
Igifenesi kandi cyifashishwa mu gukora verini basiga imbaho, guhoma ubwato n’imyenge y’indobo.
Mugabo yakanguriye abanyarwanda gutera igiti cy’igifenesi cyane ko ngo Ishami ry’amashyamba mu Kigo gishinzwe guteza imbere amazi n’Amashyamba, RWFA, rizabafasha kubona ingemwe, bakaba baniteguye gushyira igiti cy’igifenesi mu bizaterwa mu gikorwa ngarukamwaka cyo gutera ibiti.
Ati “Abanyarwanda turabasaba kugitera ku buryo buhagije kugira ngo n’abagikeneye babashe kukibona cyane ko bashobora kubibona mu buhumbikiro butandukanye. Twebwe tuzakomeza kubafasha kubona ingemwe kugira ngo cyinjizwe no muri gahunda ngarukamwaka yo gutera ibiti, dufashe n’abikorera kucyongerera umusaruro.”
Urubuto rw’igifenesi rweze rupima ibiro hagati ya 3-5, rukaba rumara amezi 16 mu buhumbikiro. Kugira ngo nyirarwo atangire kurusarura ni uko byibuze ruba rumaze imyaka itandatu rutewe.
Igifenesi gisarurwa kabiri mu mwaka, igiti kimwe gifite ubushobozi bwo kwera imbuto 200. Ni igiti gikunze guhingwa mu duce dushyuha nko mu Bugesera, Kayonza, Huye, Gisagara, Nyanza, Ngoma na Rusizi.
Mu 2018, Akarere ka Ngoma nka kamwe mu duce duhingwamo igifenesi cyasaruye toni 69. Ku isoko usanga uru rubuto ruri hagati ya 1000-1500 Frw.
Inkuru bijyanye: Uko Kankwanzi yahaye agaciro igifenesi muri Kirehe agikoramo inzoga
",https://m.igihe.com/ibidukikije/article/ikigo-cy-amashyamba-cyiyeyemeje-gufasha-abanyarwanda-guhinga-igifenesi-ku,Environment
Byinshi ku kayunguruzo k’imirasire y’izuba gakomeje guhangayikisha Isi,"Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Abahanga bavuga ko aka kayunguruzo ari umwuka uboneka mu kirere ku bilometero hagati ya 15-30 uvuye ku butaka, ukaba utandukanye n’umwuka abantu bahumeka wa Oxygène.
Abantu benshi bakunze kwibaza icyo ako kayunguruzo k’imirasire y’izuba kayungurura, imiterere yako n’ingano gafite.
Umwarimu mu Ishami rya Kaminuza y’u Rwanda y’Ubumenyi n’Ikoranabuhanga mu ishami ry’ubutabire, Dr. Birame Sekomo Christian, avuga ko imirasire y’izuba ifite imbaraga n’ubukana butandukanye.
Asobanura ko iyo imirasire y’izuba imanutse ivuye mu isanzure, umwuka wa Ozone uhita utangira kuyiyungurura ikagira iyo yemerera kugera ku isi (ari ryo zuba tubona), hakaba n’imirasire yitwa ‘Ultraviolet’ ifite ubukana bwangiza igera ku kayunguruzo k’imirasire y’izuba igahita isubira mu kirere kubera ko kaba katayemereye ko ihita.
Gusa iyo akayunguruzo k’imirasire y’izuba kangiritse, ya mirasire ifite ubukana ibasha kukanyuramo bikagira ingaruka ku bantu n’ibindi binyabuzima.
Ku bavuga ko akayunguruzo k’imirasire y’izuba wakabonesha amaso cyangwa ari ikintu gifatika, Dr. Birame avuga ko baba bibeshya cyane kuko ni umwuka ntabwo ari ikintu gifatika, nta nubwo wakabonesha amaso.
Uko akayunguruzo k’imirasire y’izuba kangirika
Dr Birame avuga ko kwangirika kw’akayunguruzo k’imirasire y’izuba bituruka ku kuba katewe n’ibindi binyabutabire bituruka ahanini mu byo dukora mu nganda zacu na gaz dukoresha mu byuma bikonjesha nka za firigo n’ibindi bitanga ubuhehere mu nzu z’abantu no mu modoka.
Ibyo binyabutabire byangiza akayunguruzo k’imirasire y’izuba birimo Chlorofluorocarbons (CFCs), Hydrochlorofluorocarbons (HCFCs), Hydrobromofluorocarbons (HBFCs), Halons, Methyl bromide na Carbon tetrachloride.
Imyuka kandi irimo ibinyabutabire nka chlorine, Bromine na Fluorine, iyo izamutse igahura n’umwuka wa Ozone ari ko kayunguruzo k’imirasire y’izuba iragasenya.
Uyu mwarimu avuga ko kuva ibihugu bitandukanye ku isi byashyira umukono ku masezerano ya Montreal yari agamije kurebera hamwe uburyo bwo kubungabunga akayunguruzo k’imirasire y’izuba mu 1987, hagiye habaho impinduka nziza.
Ibi abishingira ko mu bipimo byafashwe mu 1990 byerekanye ko aka kayunguruzo karimo gusubirana. Dr Birame avuga ko amasezerano ya Montreal ari amwe mu yatanze umusaruro ugaragara ugereranyije n’andi agenda asinywa.
Mu 2016 mu Rwanda hasinywe amasezerano ya Kigali agamije kurwanya iyoherezwa mu kirere ry’imyuka ituruka mu byuma bikonjesha. Amasezerano ya Kigali (Kigali Amendment) avugurura amasezerano ya Montreal yerekeye imyuka yangiza akayunguruzo k’izuba yasinywe mu 1987.
Isano y’ubushyuhe bw’izuba na Ozone
Dr. Birame avuga ko kuba izuba ryavuye ari ryinshi ku Isi ubushyuhe bukaba bwinshi nta sano bifitanye n’akayunguruzo k’imirasire y’izuba ahubwo ubwiyongere bw’abantu ku isi, ibikorwa abantu bagenda bakora nko gutwika imodoka, ari byo bishobora gutera ubwiyongere bw’ubushyuhe ku isi.
Ati “Ntaho bihurira, tugomba kumenya ko isi ari yayindi idahinduka ariko umubare w’abantu uriyongera n’ibikorwa by’abantu bikiyongera umunsi ku munsi. Ni ukuvuga ngo hari iyindi myanda twe tujugunya hanze igira ingaruka mbi ku bihe. Hari indi myuka twohereza mu kirere urugero nko gutwika imodoka na mazutu, ibyo bituma ubushyuhe bwiyongera ku isi.”
Yongeraho ko gutwika amavuta y’indege, ibiti n’ibindi bintu byose byifitemo izindi ngufu, bizamura umwuka mubi wa CO2 ugira uruhare mu kongera ubushyuhe ku isi.
Ati “Iyo utwitse ikintu gisanzwe gifite ingufu muri cyo, izo ngufu ntabwo zitakara ahubwo zirimuka zigahindura iyindi shusho. Iyo utwitse igiti hasigara ivu, ariko se bwa bunini bw’igiti bwagiye he? Bwahindutse umwuka bujya mu kirere.”
Ingaruka zo kwangirika kw’akayunguruzo k’imirasire y’izuba
Ingaruka za mbere zo kwangirika kw’akayunguruzo k’imirasire y’izuba ni uko urusobe rw’ibinyabuzima byangirika. Amafi mu nyanja aragabanuka kuko ibiribwa by’amafi byo bihita byangirika iyo bihuye n’imirasire ifite ubukana ya ultra violet [ifite ubukana].
Amababi ku bimera nayo arangirika iyo yahuye n’imirasire ifite ubukana agahinduka umukara. Ibyo bituma igikorwa cya photosynthèse gituma amababi yaba icyatsi nk’uko bisanzwe kitaba kubera iyo mirasire mibi.
Dr. Birame akomeza avuga ko kwangirika kw’akayunguruzo k’imirasire y’izuba bigira ingaruka no ku bantu nko kuzana ishaza mu jisho, no kurwara kanseri y’uruhu.
Buri mwaka iyi myuka ifite ubukana yiyongera mu kirere ku kigero cya 10% na 15 %. Ikibi cyayo kandi iguma mu kirere imyaka igera kuri 29.
",https://m.igihe.com/ibidukikije/article/byinshi-ku-kayunguruzo-k-imirasire-y-izuba-gakomeje-guhangayikisha-isi,Environment
Inyoni zo muri Canada na Amerika zagabanyutseho hafi miliyari eshatu mu myaka 49,"Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubwo bushakashatsi bwagaragaje ko inyoni zo muri ibyo bihugu zagabanyutseho 29 % mu myaka 49 ishize, kandi ko ari ikimenyetso kibi ku bijyanye no kubungabunga ibidukikije.
Bwakozwe n’abashakashatsi bo muri Amerika na Canada, ikigo gishinzwe inyoni muri Amerika n’ibindi bigo byita ku rusobe rw’ibinyabuzima.
Ibyavuyemo byagaragaje ko 90 % by’inyoni zagabanyutse cyane ari izo mu moko 12 zirimo ibishwi, intashya n’ibindi.
Inyonzi zibasiwe cyane kandi ni iziba mu mu kenke n’ahandi haba ibyatsi byinshi, aho zagabanyutseho izigera kuri miliyoni 720. Inyoni zo mu ku mazi no ku migezi nazo zagabanyuteho kimwe cya gatatu.
Peter Marra, umwe mu bakoze ubushakashatsi yavuze ko hakwiriye gufatwa ingamba zikomeye kuri iri gabanyuka rikabije ry’inyoni, kuko zifite uruhare runini mu buzima bwa muntu.
Abashakashatsi ntabwo bagaragaje impamvu yihariye inyoni zagabanyutse ariko bavuga ko ari ikibazo kiri hirya no hino ku isi.
Nko muri Amerika y’Amajyaruguru, bavuga ko kugabanyuka bishobora kuba byaratewe n’ibibazo mu mibereho y’inyoni no kororoka kwazo.
Ikindi bakeka kuba intandaro y’igabanyuka, harimo kwiyongera kw’ibikorwa bya muntu nk’ubuhinzi bukorerwa aho inyoni zabaga no kutitabwaho.
Hari kandi ibikorwa by’imijyi n’ubwiyongere bw’abaturage, ikoreshwa ry’imiti yica udukoko twatungaga inyoni n’ibindi.
Basabye ko hafatwa ingamba zikomeye mu kubungabunga inyoni, haba ku mpande za Guverinoma n’abaturage ubwabo.
",https://m.igihe.com/ibidukikije/inyamaswa/article/inyoni-zo-muri-canada-na-amerika-zagabanyutseho-hafi-miliyari-eshatu-mu-myaka,Environment
Ubushakashatsi bwagaragaje ko Isi iri mu kaga kubera ubushyuhe bukabije buri kwiyongera,"Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Raporo y’ubwo bushakashatsi yatangarijwe mu nama ikomeye y’Umuryango w’Abibumbye yiga ku mihindagurikire y’ikirere ubwo Umunyamabanga mukuru, Antonio Guterres yahamagariraga ibihugu kongera ingamba zo kugabanya ibyuka bihumanya Ikirere.
Raporo “Ishimangira ko hagomba gushyirwaho ingamba zihamye zo guhangana n’ikibazo cy’ubushyuye n’ingaruka zikomeye z’imihindagurikire y’Ikirere”.
Impuzandengo y’ubushyuhe bwaranze Isi hagati ya 2015 na 2019 igaragaza ko kugeza ubu ariyo myaka itanu igiye kurangwa n’ubushyuhe bukabije mu mateka y’Umubumbe w’Isi, nkuko byagaragajwe n’iyo raporo.
Igaragaza ko “Ubu ubushyuhe bwazamutseho 1.10C ugereranyije na mbere y’iterambere ry’inganda hagati y’imyaka ya 1850 na 1900 na 0.20C z’ubushyuhe ugereranyije no kuva 2011 kugeza 2015”.
Umuyobozi mukuru w’Itsinda rirwanya umwuka wa Karubone (anti-carbon group E3G), Tom Burke, yabwiye Al Jazeera ko ikibazo kiri kwiyongera kurusha uko abantu babitekereza.
Ati “Ndatekereza ko ibyago biri kwiyongera bivuze ko dufite igihe gito cyo gukemura icyo kibazo kurusha uko tubitekereza. Ni ukuvuga ngo niba dushaka kurandura imihindagurikire y’Ikirere tugomba guhagarika gutwika ibinyabutabire byohereza ibyuka bihumanya ikirere.”
Mu cyumweru gishize, Guterres yavuze ko Isi iri gutatanya imbaraga ashingiye kuri iyo raporo igaragaza icyuho kiri hagati y’ibisabwa n’ibiri gukorwa.
Mu 2018 umwuka uhumanya ikirere, CO2 wiyongeyeho 2% bihita bigeza ku mubare wo hejuru mu mateka ungana na Toni miliyari 37.
Igiteye impungenge ni uko nta bimenyetso bigaragara byo kugera ku ntego yo gutangira kugabanyuka kw’ibyo byuka byoherezwa mu kirere.
Amasezerano y’i Paris yo mu 2015 agaragaza ko ibihugu byiyemeje gushyiraho ingamba zo kugabanya izamuka ry’ubushyuhe kugeza nibura kuri 20C cyangwa 1.50C kuko aribyo bishobora guhagarika izamuka ry’ubushyuhe mu buryo buhamye.
Gusa ubwo bushakashatsi bwatanze umuburo uvuga ko nubwo buri gihugu cyagera kuri iyo ntego, ubushyuhe buzazamuka kuva kuri 2.90C kugera kuri 3.40C. Kandi nabyo kugira ngo bishoboke ni uko Ibihugu byakuba gatatu umuvuduko biri kugenderaho ubu bishaka kugera kuri 1.50C.
",https://m.igihe.com/ibidukikije/article/ubushakashatsi-bwagaragaje-ko-isi-iri-mu-kaga-kubera-ubushyuhe-bukabije-buri,Environment
Guverinoma iri kwiga ku buryo bwo kubungabunga ibirwa biri mu Rwanda,"Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Umuyobozi ushinzwe iby’igenzura ry’amategeko ajyanye n’ibidukikije mu kigo cy’Igihugu gishinzwe Ibidukikije (REMA), Remy Duhuze yabwiye The New Times dukesha iyi nkuru ko iyo mbanzirizamushinga iri kuganirwaho n’inzego zitandukanye.
Duhuze yavuze ko kugeza ubu mu Rwanda bamaze kumenya ko hari ibirwa 131 mu biyaga bitandukanye biri hirya no hino mu gihugu.
Ati “Mu Rwanda hari ibiyaga 23. Muri byo hari ibirwa 131 tumaze kumenya, muri byo ibirwa 113 biri mu kiyaga cya Kivu ku ruhande rw’u Rwanda. Tugomba kubimenya neza no kubishyira mu byiciro kugira ngo turusheho kubibungabunga.”
Inzobere mu bidukikije zivuga ko ibirwa ari iby’agaciro ku rusobe rw’ibinyabuzima kuko akenshi bibaho ubwoko bw’inyamaswa n’ibimera bidakunze kuboneka ahandi.
Ibirwa bikunze kuba intaho ikomeye y’ibiguruka birimo inyoni, ndetse bivugwa ko ibirwa ku isi bituweho n’abantu basaga miliyoni 600, ni ukuvuga kimwe cya cumi cy’abatuye isi yose.
Duhuze yavuze ko kubw’ako kamaro kose k’ibirwa, bafashe ingamba zo kubibungabunga.
Ati “Bimwe mu biri kwigwaho ni ugushyira ibirwa mu byiciro bibiri. Icya mbere ni icy’ibirwa bishobora guturwaho bikaba byakoreshwa mu mirimo itandukanye nko mu buhinzi, ariko bikubahiriza amabwiriza. Ikindi cyiciro ni icy’ibirwa bizaba ibya Leta bikitabwaho mu buryo bwihariye nyuma yo kwimura no guha ingurane ababituyeho.”
Duhuze yavuze ko hari n’abasaba ko habaho ibyiciro bitatu by’ibirwa.
Ati “Harimo ibirwa bishobora guturwaho bikanakorerwaho ibikorwa bitandukanye. Icyiciro cya kabiri byaba ibirwa byahindurwamo ahantu h’ubukerarugendo hakaba hanubakwa amahoteli, naho icya gatatu ni icyiciro cy’ibirwa byabungabungwa ku buryo nta gikorwa kindi na kimwe kihakorerwa.”
Yavuze ko bakiri kwiga kuri iryo tegeko kuko bigaragara ko hazazamo ibyo kwimura abaturage kubw’ingurane.
Duhuze yavuze ko iryo tegeko rizanarushaho gutuma ibinyabuzima biri ku birwa no mu mazi abikikije birindwa kwangizwa, kuko byagaragaye ko hari abaturage batuye mu birwa batubahiriza amategeko agenga ibidukikije nko kutagira ibikorwa bikorerwa muri metero 50 uvuye ku mazi.
Yavuze ko ibyo bituma hari ubwo nk’imiti bashyira mu bihingwa imanuka ikajya mu mazi, ikica ibinyabuzima biyarimo.
Duhuze avuga ko batangiye igenzura ku bikorwa byangiza ibidukikije bikorerwa ku birwa, ababikora ndetse n’ikigero cy’urusobe rw’ibinyabuzima bimaze kwangizwa.
Kwangiza urusobe rw’ibinyabuzima biri mu mazi bishobora kugira ingaruka ku musaruro w’amafi nko mu kiyaga cya Kivu gikorerwamo uburobyi cyane.
Bumwe mu bwoko bw’amafi buboneka mu kiyaga cya Kivu harimo nk’Isambaza, Indugu na tilapia.
Ikiyaga cya Kivu mu mwaka wa 2018 cyarobwemo amafi angana na toni 18,879, ni ukuvuga 70 % by’umusaruro w’amafi yarobwe mu Rwanda hose.
",https://m.igihe.com/ibidukikije/article/guverinoma-iri-kwiga-ku-buryo-bwo-kubungabunga-ibirwa-biri-mu-rwanda,Environment
U Rwanda rugiye kugira inyubako ya mbere muri Afurika itangiza ibidukikije,"Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
UDL iri mu nzira zo kubaka inyubako y’amagorofa 16 mu Mujyi wa Kigali, izaba yubakanywe ubuhanga n’uburyo butuma itangiza ibidukikije.
Iyi nyubako izaba iri mu kibanza gifite ubuso bwa kilometero kare enye mu mujyi rwagati, ahateganye na Hotel des Mille Collines.
Ubusanzwe inyubako itangiza ibidukikije ni inyubako haba mu gishushanyo mbonera cyayo, uburyo yubatswe n’imikorere yayo bikorwa mu buryo butagira ingaruka ku bidukikije.
By’umwihariko iyo nyubako iba ifite uburyo butuma idakoresha ingufu nyinshi (amashanyarazi menshi), kudakoresha amazi menshi, itohereza mu kirere imyuka myinshi n’ibindi.
Inyubako nk’izo kandi ziba zifite uburyo bwo gutunganya imyanda kandi ibikorwa byose bigakorwa mu buryo budahenze, bigaha abayituyemo n’abazayikoresha uburyo bwiza bw’imibereho.
Umuyobozi Mukuru w’agateganyo wa UDL, Alice Ntamitondero, yabwiye The New Times dukesha iyi nkuru ko, inyubako zirengera ibidukikije ari zimwe mu zikunzwe na benshi muri iki gihe.
Ati “Nk’abubaka inzu, tubona amahirwe menshi mu guhuza imyubakire igezweho n’uburyo burengera ibidukikije kuko byagaragaye ko abantu benshi babikunda.Turashaka kuba aba mbere bafite ubwo buziranenge.”
Nubwo imirimo yo gutangira kubaka iyo nyubako ikiri mu ntangiriro, Ntamitondero yavuze ko bamaze gutanga isoko ryo gukora igishushanyo mbonera no kubaka iyo nyubako.
Ati “Turacyari mu ntangiriro. Twamaze kwakira abahatanira isoko barimo abanyamahanga, turacyasuzuma amapiganwa yabo.”
UDL ivuga ko iyo nyubako izaba yuzuye mu gihe cy’imyaka nibura itatu. Iyo nyubako izaba irimo ibiro, amacumbi, aho gukorera imyidagaduro n’amaduka.
Iyo nyubako niramuka yuzuye, Ntamitondero avuga ko izaba ariyo nyubako ya mbere yo muri ubwo buryo ku mugabane wa Afurika ifite ibyangombwa byo kuba yubatse mu buryo burengera ibidukikije.
Bavuga ko iyo nyubako niyuzura, bizamenyakanisha umujyi wa Kigali n’u Rwanda mu bijyanye n’ubuhanga gushushanya no kubaka inyubako zigezweho.
Ishami ry’Umuryango w’Abibumbye ryita ku bidukikije, rivuga ko inyubako zitwara 30 % by’umuriro w’amashanyarazi ukoreshwa ku Isi, zikagira uruhare rwa 28% ku myuka mibi yoherezwa mu kirere.
Loni ivuga ko muri Afurika, inyubako zikoresha 56% by’umuriro wose kuri uwo mugabane.
Inyubako zitabangamira ibidukikije byagaragajwe ko ari kimwe mu bisubizo byafasha kugabanya iyo mibare.
",https://m.igihe.com/ibidukikije/article/u-rwanda-rugiye-kugira-inyubako-ya-mbere-muri-afurika-itangiza-ibidukikije,Environment
Aho Papa yasomeye misa i Nyandungu hagiye kubakwa ubusitani buzajya bunasengerwamo ,"Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Mu minsi itatu yamaze mu Rwanda, uwavuga ko ari mike ku bakristu Gatolika ntiyaba abeshye kuko buri wese yifuzaga kumuhobera cyangwa nibura kumubona yageze muri Paruwasi ye.
Gusa Papa yagerageje gusomera Misa mu bice bitandukanye by’igihugu birimo; Mbare mu Karere ka Muhanga, ku Kamonyi mu Karere ka Kamonyi, na Nyandungu muri Kicukiro.
Buri hantu, Papa yahasigaga ikimenyetso ndetse hubakwa ibikorwa remezo na Kiliziya Gatolika mu rwego rwo guha icyubahiro Umuyobozi wa Kiliziya Gatolika ku Isi.
Urugero, i Mbare hubatswe ikigo cy’urubyiruko cyahawe izina rya Cité de Nazareth naho Kamonyi hashyirwa urwibutso rw’amasuka abiri yahashyize kuwa 8 Nzeri 1990, agaragaza ubuhinzi n’igitebo kibika umusaruro, hejuru hakaba inyuguti za IHS (Iesus Humanium Salvator) zishushanya amagambo y’ikilatini asonabura ko Yezu ari Umukiza w’abantu.
Mu gishanga cya Nyandungu, Papa Yohani Pawulo II, yahasomye Misa kuwa 9 Nzeri 1990, yitabiriwe n’abantu benshi.
Alitari n’igitereko Papa yasomeyeho misa kuri uwo munsi, byari biri ku musozi wa Kanombe, iruhande rw’ahari Kaminuza ya Kigali Institute of Management (KIM), ku muhanda uva Kigali werekeza i Rwamagana ahazwi nko kuri 12.
Aho alitari yari iteretse, Papa yahashinzwe umusaraba munini nyuma Kiliziya Gatolika, yongeraho ikibumbano cy’igiti cyerekana Papa arimo gusoma Misa.
Nyuma y’imyaka 28 Papa Yohani Pawulo II asuye u Rwanda, abakora ibijyanye no kubungabunga babonye ko hari ikindi cyakongerwa mu kwibutsa ibi bihe bidasanzwe by’uruzinduko rwe.
Ikigo cy’Igihugu cyo kubungabunga ibidukikije (REMA), cyatangaje ko hagiye kubakwa ubusitani mu gishanga cya Nyandungu aho imbaga y’abantu yari ikoraniye yaje kumva ubutumwa bwa Papa mu gitambo cya misa yahasomeye.
Umuhuzabikorwa w’umushinga NUWEP uzatunganya ubusitani bwa Nyandungu, yabwiye KT Press ko ubu busitani bw’urwibutso rwa Papa buzaba bungana na metero 10.5 kuri metero 17 cyangwa se bwose bukangana na metero kare 178.5.
Ati “Ni ahantu ho kuvugira isengesho rito ry’umuntu ku giti cye. Bazajya basenga banabone amakuru ku mateka y’uruzinduko abakiri bato batazi”.
Uretse gukora ubusitani n’ibyatsi n’indabo, ubu busitani buzaba burimo ikibumbano cya Mutagatifu Papa Yohani Pawulo II, n’icya Bikira Mariya Nyina wa Yezu.
 Djangwani ati “Turacyavugana na Kiliziya Gatolika ku bindi byashyirwa muri ubu busitani”.
Musenyeri wa Diyosezi ya Butare akaba na Perezida w’Inama y’Abepiskopi mu Rwanda, Musenyeri Philippe Rukamba, avuga ko Papa Yohani Pawulo II, ‘yigishije ubutumwa bw’amahoro ndetse asengera n’abarwayi. Twishimiye kugira ubwo busitani kuko abakristu bazahora bibuka ubutumwa bwe ubwo yabasuraga’.
Mgr Rukamba avuga ko ubwo Mutagatifu Yohani Pawulo II yazaga mu Rwanda, yahaye ubupadiri abagera kuri 30 bo mu Rwanda na Repubulika Iharanira Demokarasi ya Congo. Mu banyarwanda harimo na Mgr Antoine Kambanda wa Arkidiyosezi ya Kigali.
Gukora ubusitani bwa Papa ni kimwe mu bindi bikorwa by’umushinga NUWEP, uzakorerwa kuri hegitari 130 mu gishanga cya Nyandungu. Ibi bikorwa byose bizaba byarangiye muri Nzeri 2020, aho bizatwara miliyari 5.2 FRW.
",https://m.igihe.com/ibidukikije/ibungabunga/article/aho-papa-yasomeye-misa-i-nyandungu-hagiye-kubakwa-ubusitani-buzajya,Environment
Ibyo wamenya ku ishyamba rihingwamo imiti mu Rwanda rigasarurirwa muri Congo,"Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ikigo gishinzwe amazi n’amashyamba (RWFA) kigaragaza ko mu mashyamba igihugu gifite ateye ku buso busaga 28% by’ubutaka bwose, 68% ari ay’abaturage, 27% ari aya Leta, amashyamba acungwa n’Uturere angana na 2% n’aya sosiyete sivile angana na 3%.
Muri ayo y’abaturage habarurwamo ishyamba riherereye mu Karere ka Rusizi mu Ntara y’Uburengerazuba, mu nkengero z’ikiyaga cya Kivu, ryihariye guhingwamo ibiti bitunganywamo imiti ariko rigasarurirwa muri Repubulika iharanira Demokarasi ya Congo (RDC).
Umuyobozi wa koperative y’abakorera ubukerarugendo bushingiye ku burobyi mu kiyaga cya Kivu bo mu Murenge wa Gihundwe (Abagi), Nzeyimana Phenias, yabwiye IGIHE ko kuva cyera abona iryo shyamba risarurwamo ibitunganywamo imiti bigapakirwa ubwato bikajyanwa muri RDC.
Ati “Bahaguze cyera bateramo ibinini, birera bagasarura bagatera n’ibindi kuko ni ubutaka bunini bujya kungana nk’Utugari nka tubiri. Bahingamo ibihingwa byitwa Quinquina bahonda bakabikuraho ibihu, bakabijyana mu ruganda kubikoramo imiti.”
Nzeyimana yasobanuye bishoboka ko abazungu bene ryo baba baratangiye kurikoresha ku mwaduko w’abazungu mu Rwanda.
Ati “Pharmakina [Sosiyete y’Abadage ihinga ikanatunganya quinquina] ifite ubutaka bunini ihingaho mu Rwanda, i Bukavu na Uvila muri RDC..Icyo bakora, bahinga bakanatunganya imiti irimo za quinine [wamamaye mu kuvura malaria]”.
Uyu mugabo asobanura ko cyera hahoze ari ubutaka bw’abaturage abo bazungu babugurira n’abaturage babaha umunyu n’ibindi batangira kububyaza umusaruro.
Ati “Baraguze, bafite n’ibyangombwa, bivuze ko banatanga imisoro ya buri kwezi. Uyu munsi abakozi barikoramo n’ababacunga ni abanyarwanda..Bimeze nk’ibihuru ariko winjiyemo ni ahantu heza usanga biteye ku murongo.”
Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yabwiye IGIHE ko iryo shyamba ari umtungo w’Umudege witwa ‘Gebber Horst’ yahawe na Leta y’u Rwanda ku wa 1 Nzeri 1970.
Uyu mugabo [Gebber] uri no mu bashinze Pharmakina, ngo ubwo hatangiraga gahunda yo kubarura ubutaka kuri bene bwo, ku wa 21 Gicurasi 2014 yongeye guhabwa ibyangombwa by’ubwo butaka busaga hegitari 180.
Igice kimwe cy’iryo shyamba kiri mu Murenge wa Nkanka, Akagari ka Ngazi kikangana na hegitari 149, ikindi kiri mu Murenge wa Gihundwe, Akagari ka Gihaya rifite hegitari 28 naho irindi rifite hegitari 3.1 riherere mu Murenge wa Gihundwe, Akagari ka Kagara.
Ngabonziza ati “Umwihariko w’aya mashyamba ni uko yatewe afitiwe gahunda yo kubyazwa umusaruro, bivugwa ko yaba avamo imiti. Yarabikoze ariko akanabikorera mu gihugu cya RDC duturanye.”
Ngabonziza yasobanuye ko bizwi ko abibyaza uwo musaruro ariko adasarura amashyamba mu buryo bwo kuyatema ngo ayajyane muri RDC cyangwa ahandi.
Ati “Afite uko asarura ariko ishyamba rihora rihari nta biti atema, ntabwo byangiza ibidukikije, ntibihungabanya ubuso buteyeho amashyamba. Ikindi ntekereza kandi nzi ni uko akomeza kugira akamaro gasanzwe ko kugabanya imyuka mibi yangiza ikirere, gutanga imvura.”
Nubwo Pharmakina itagaragaza ingano ya Quinquina isarura kuri ubwo butaka bwo mu Rwnada, urubuga rwayo rugaragaza ko 60% by’umusaruro bikorwamo imiti ivura malaria ucuruzwa mu bihugu birimo n’u Rwanda.
Urwego rw’amashyamba by’umwihariko aya Leta arimo kwegurirwa abikorera, mu 2017 rwinjije miliyari zisaga 67Frw, bikaba biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/article/ibyo-wamenya-ku-ishyamba-rihingwamo-imiti-mu-rwanda-rigasarurirwa-muri-congo,Environment
U Rwanda rugeze he rushaka igisubizo kirambye cy’inda zibasira amashyamba?,"Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Utu dusimba tuzwi nka nka ‘Thaumastocoris Peregrinus’ ngo dufite inkomoko mu bihugu inturusu zaturutsemo birimo Australie n’ahandi higanje amashyamba menshi yazo.
Bizumuremyi Faustin wo mu Karere ka Gisagara yabwiye IGIHE ko ‘ziriya nda ziracyahari mu biti by’inturusu gusa ntabwo zikiri nyinshi nk’uko byari bimeze mu minsi yashize kuko hari igihe wajyaga mu ishyamba zikakuzuraho, ukabona inturusu ziri kuma zihagaze’.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko ubushakashatsi bwerekanye ko ziriya nda ziterwa no kudakorera ishyamba nk’uko n’abantu barwara inda kubera umwanda.
Ati “Twafasheho duke muri turiya dusimba dukorana n’Ikigo cy’Ubushakashatsi cyabaga muri RAB tubyohereza mu mahanga, baturebera aho inturusu zaturutse babona turiya dukoko batuzi, batugira inama ko duterwa n’uko amashyamba afashwe.”
Ubwo bushakashatsi bwerekanye ko ziterwa n’amazi make ari aho ibiti biba biteye, uko bikoreye n’ibindi kandi ko kuzirwanya hakoreshejwe umuti wuhirwa byagira izindi ngaruka ku bidukikije nk’amazi, imyaka n’ibindi.
Ati “Batubwira ko kuzana umuti wo gufuhera muri ayo mashyamba byateza ikibazo gikomeye kurusha utwo dukoko duterwa n’uko amashyamba afashwe. Batugira inama yo gukorera amashyamba, hagacibwamo imiringoti ifata amazi, ibiti bikabona ahagije.”
Yakomeje agira ati “Ibyo bamaze kubitubwira twatangiye kubikora, tuganira n’abaturage n’uturere hari aho byagiye bicika. Uko byari bimeze mu 2014, ubu ntabwo ariko bimeze. N’aho uzibona ni nko mu ishyamba ry’umuturage usanga ridafashwe neza.”
Indwara y’inda yibasiye inturusu yagaragaye bwa mbere mu bihugu bya Australie, Afurika y’Epfo, Zimbabwe, Eritrea no muri Uganda.
Inturusu zibasirwa n’izi nda zihariye ubuso bunini bw’ahateye amashyamba mu Rwanda kuko ziteye ku buso bungana na 55% by’ubuso bwose buteyeho amashyamba.
Ubusanzwe u Rwanda rufite ubuso bungana na kilometero kare 26 336. Muri ubwo buso bwose, 28.3% hateyeho amashyamba.
U Rwanda rwihaye intego ko mu 2020 amashyamba azaba ari kuri 30% by’ubuso bwose bw’igihugu hagamijwe kugira ikirere kitabangamiye umusaruro w’igihugu n’abagituye.
",https://m.igihe.com/ibidukikije/article/u-rwanda-rugeze-he-rushaka-igisubizo-kirambye-cy-inda-zibasira-amashyamba,Environment
Amashyamba ya leta amaze kwegurirwa abikorera ku kigero cya 30%,"Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Politiki y’amashyamba yo mu 2010, iheruka kuvugururwa mu 2018 iteganya ko abikorera bagomba kugira uruhare rukomeye mu kongera umusaruro n’agaciro by’amashyamba kuko igenzura ryakoze ryagaragaje ko ashobora gucungwa neza mu gihe yeguriwe abikorera.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko kugeza uyu munsi amashyamba ya Leta amaze kwegurirwa abikorera ku kigero cya 30% hatabariwemo za Pariki.
Ati “Muri iyi gahunda tumaze kwegurira abikorera amashyamba ya Leta agera kuri 30% ariko ntabwo mbariyemo amapariki kuko iyo rimaze kwitwa pariki ryegurirwa ikigo gishinzwe iterambere (RDB), rikabyazwa umusaruro mu rwego rw’ubukerarugendo.”
Mu bafatanyabikorwa bigeze kuvugwa muri iyi gahunda yo kwegurira amashyamba abikorera harimo Inganda z’icyayi, ibigo bikora imirimo yo gusatura no gutunganya imbaho birimo icyitwa New Forest Company, gikorera muri Afurika y’Iburasirazuba, ikitwa Sawmill East Africa cyo muri Lithuania gikora ibikorwa byo gusatura imbaho zifashishwa n’ibigo by’ubwubatsi n’ububaji.
Ngabonziza ati “Dufite abafatanyabikorwa bo mu gihugu n’abaturuka hanze, baza bagashyira imari yabo mu mashyamba. Urabona nk’aya mapoto y’amashanyarazi, ni ibiti byo mu Rwanda.”
Yasobanuye ko hari abandi batunganya imbaho mu mashyamba ya Leta n’abiyemeje gukora ubushakashatsi bushobora gutuma amwe atunganywamo imiti.
Ati “Hari abandi babonye muri ayo mashyamba iryo bazakoreramo ubushakashatsi, tubona ko bakazakuramo imiti. Ni ukuvuga ngo gahunda ya Leta ni ukwegurira amashyamba ya Leta abikorera kugira ngo afatwe neza.”
Ngabonziza yakomeje agira ati “Icyayi gitunganywa hakoreshejwe inkwi ziva mu mashyamba yo mu Rwanda. Baraza bagakorana amasezerano na Leta, ikabegurira amashyamba bagasarura amashyamba ariko batera n’ayandi.”
RWFA igaragaza ko mu mashyamba igihugu gifite 68% ari ay’abaturage, 27% ari aya Leta.
Ati “Twatangiye gahunda yo guhuriza hamwe abaturage, bagafashwa mu kwigishwa gushyira hamwe uwo mutungo wabo, bakigishwa uko ufatwa neza.”
Nyuma yo kwishyira hamwe bakagira ishyamba rigari babishaka bakaryegurira abikorera cyangwa bakaribyaza umusaruro ubwabo bakurikije inama bagirwa n’ababishinzwe. Iyi gahunda imaze gukorerwa mu Karere ka Rwamagana, Gicumbi, Gakenke na Rulindo.
Urwego rw’amashyamba kandi ni rumwe mu zifatiye runini ubukungu bw’u Rwanda kuko nko mu 2017 rwinjije miliyari zisaga 67Frw. Biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/ibungabunga/article/amashyamba-ya-leta-amaze-kwegurirwa-abikorera-ku-kigero-cya-30,Environment
Imiterere y’ikigo cya Ellen DeGeneres mu Rwanda yagaragajwe (Video),"Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Icyo kigo ni impano yahawe n’umufasha we Portia de Rossi (bombi babana ari abagore) umwaka ushize ubwo yuzuzaga imyaka 60 y’amavuko.
Ellen usanzwe yarihebeye kubungabunga inyamaswa, amaze guhabwa iyo mpano yahise aza mu Rwanda kwirebera ibikorwa bya Dian Fossey mu kubungabunga ingagi zo mu mu birunga.
Yahise atangira ibikorwa byo gukusanya inkunga igamije gushinga ikigo mu Rwanda kizibanda ku bushakashatsi bugamije kubungabunga ingagi zo mu misozi miremire ziri gukendera ku Isi.
Ikigega The Ellen Fund cyerekanye imiterere ya The Ellen DeGeneres Campus izafasha mu bikorwa by’umuryango witiriwe Dian Fossey wita ku ngagi, Dian Fossey Gorilla, kivuga ko intego bafite ari uguha amahirwe abanyeshuri b’abanyafurika n’abashakashatsi bafite inyota yo kwita ku rusobe rw’ibinyabuzima.
The Ellen Fund irimo gufasha mu kubaka ikigo kizafasha mu bikorwa bya Dian Fossey Gorilla Fund, kizaba kiri ku buso bwa metero kare zirenga 4600, gifite laboratwari, isomero, ibyumba by’inama, ahazajya habera imurikabikorwa, amashuri n’amacumbi y’abashakashatsi n’abanyeshuri.
Inyubako zizaba zirimo amacumbi, aho kwigira, ibigo by’ubushakashatsi ndetse n’aho kumurikira ibihangano by’ubugeni bijyanye no kubungabunga ibinyabuzima.
Iki kigega kivuga ko “Intego ni ugufasha umuryango witiriwe Dian Fossey wita ku ngagi, Dian Fossey Gorilla Fund, mu bikorwa byawo byo kurengera ingagi. Ni no kubera icyitegererezo buri wese uyisuye mu bijyanye no kwita ku ngagi ndetse no kuzibungabunga”.
“Icy’ingenzi cyane, iki kigo kizafasha mu kwigisha abanyafurika b’igisekuru cy’ahazaza ibijyanye no kubungabunga urusobe rw’ibidukikije.”
Muri iki kigo nta ngagi zizahaba ahubwo hazaba abanyeshuri n’abashakashatsi. Mu kubaka iki kigo abaturage 1500 bazahabwa imirimo. Ibuye ry’ifatizo ryashyizweho tariki 12 Gashyantare 2019.
Muri icyo kigo ni naho hazaba hari ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Ikigega Dian Fossey Fund ni kimwe mu miryango mpuzamahanga ikomeye mu bijyanye no kubungabunga ingagi.
Iki kigo kizashimangira ubushake bw’u Rwanda mu kubungabunga urusobe rw’ibinyabuzima no guteza imbere ubumenyi. Biteganyijwe ko ikigo gishya kizafungura imiryango ku mugaragaro mu ntangiriro za 2021.
Amateka avunaguye ya Ellen Lee DeGeneres
Ellen Lee DeGeneres ni umunyarwenya, umukinnyi n’umuyobozi wa film, umwanditsi, umukozi wa televiziyo wavukiye i Metairie muri leta ya Louisiana, imwe mu zigize Leta Zunze Ubumwe za Amerika.
Yatangiye kuba umunyarwenya wabigize umwuga mu ntangiriro za 1980, aho yazengurutse igihugu cyose akora ibitaramo byo gusetsa, byaje gutuma mu 1982 ahabwa igihembo nk’umuntu wa mbere uzi gutera urwenya.
Kuva mu 1994-1998 yagaragaye mu kiganiro ‘The Ellen’, mu 2003 aza gutangira ikiganiro ‘The Ellen DeGeneres Show’, kigikunzwe n’uyu munsi, kikaba kigaragaramo ibyamamare ndetse n’abantu bakomeye ku Isi.
DeGeneres umaze kwandika ibitabo bine, no kwegukana ibihembo byinshi birimo n’ibya Emmy Awards 30, mu 2016 yashimiwe na Barack Obama wari Perezida wa Amerika, ahabwa umudali uzwi nka ‘Presidential Medal of Freedom’, uza ku rwego rwo hejuru mu mashimwe ahabwa abasivili.
Mu 1997 nibwo yatangaje ko aryamana n’abo bahuje ibitsina (Lesbian), ndetse mu 2008 ashakana n’umukinnyi wa film, Portia de Rossi bari bamaze igihe kinini bakundana. Afite umutungo ubarirwa muri miliyoni 380 z’amadolari.
Take a look at what The Ellen DeGeneres Campus of the Dian Fossey Fund will look like! Our goal is to create opportunities for African students and researchers who are dedicated to protecting #wildlife. #Africa #Rwanda #education #conservation @massdesignlab @savinggorillas pic.twitter.com/yYh7s2Fiio
— The Ellen Fund (@TheEllenFund) August 22, 2019
",https://m.igihe.com/ibidukikije/article/imiterere-y-ikigo-cya-ellen-degeneres-mu-rwanda-yagaragajwe-video,Environment
Havumbuwe ko hari indi mibumbe aho ubuzima bushoboka kurusha ku Isi,"Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Mu nama izwi nka Goldschmidt Geochemistry Congress yabereye i Barcelone muri Espagne, abashakashatsi bayobowe na Dr Stephanie Olson bamuritse ubushakashatsi bari bamazemo iminsi bureba niba hari imibumbe mu isanzure ishobora kubonekaho ubuzima nk’uko Isi imeze.
Ubushakashatsi bwabo bwasanze hari imibumbe myinshi ahubwo aho ubuzima bushoboka cyane kurusha ku Isi.
Hashize imyaka inzobere mu by’isanzure zivumbura imibumbe yindi iri mu isanzure myinshi ariko bakayibona kure cyane ku buryo bigoye kuyigeraho ndetse no kureba neza ibiyiriho hakoreshejwe indebakure (telescope) bikaba ingorabahizi.
Mu gukora ubwo bushakashatsi, ababukoze bifashishije porogaramu yakozwe na NASA, ibafasha kwinjira imbere mu miterere y’iyo mibumbe iri kure cyane y’Isi. Bifashishije iyo porogaramu, babashije kwiga neza no kwinjira mu miterere n’imimerere y’ibihe n’inyanja ziri kuri iyo mibumbe.
Baje gutungurwa no kubona hari imwe muri iyo mibumbe ifite imiterere ishobora guturwaho ubuzima bukaba bwiza kurusha uko bimeze ku Isi.
Mu byo bashingiyeho bareba harimo kubanza kumenya uburyo ubuzima ku Isi bushoboka bitewe n’inyanja, bakagereranya niba bakurikije inyanja babonye kuri iyo mibumbe naho ubuzima bwashoboka.
Abakozi ubushakashatsi bagize bati “Akazi kacu kibanze ku kumenya inyanja ziri kuri iyo mibumbe ifite inyanja zifite byinshi mu bituma ubuzima bwo mu Nyanja zo ku Isi bubaho. Ubuzima mu Nyanja bushoborwa n’intungabuzima zizamurwa zivuye mu mwijima wo ku ndiba y’inyanja, zikazamuka hejuru ku gice cy’inyanja kigerwaho n’izuba aho zishobora guhumeka. Izo mbaraga zo kuzamura intungabuzima uko ziyongera, niko n’intungamubiri ziyongera, bisobanuye ko no kororoka byiyongera.”
Ubwo buryo bakoresheje bwaberetse ko hari indi mibumbe myinshi ubuzima bushoboka ndetse neza cyane kurusha Isi.
Icyakora abakoze ubushakashatsi bavuga kubera ibikoresho bidahagije, hari ibyo batabashije kubona ku buryo bemeza ko hari n’ibindi byatuma ubuzima bushoboka cyane kuri iyo mibumbe batabashije kubona.
Dr Olson yavuze ko ubwo bushakashatsi ikindi buzabafasha ari ukumenya uburyo bwo kubaka indebakure nshya zizafasha kureba cyane ibiri kuri iyo mibumbe ya kure, ku buryo abantu bajya guturayo.
",https://m.igihe.com/ibidukikije/article/havumbuwe-ko-hari-indi-mibumbe-aho-ubuzima-bushoboka-kurusha-ku-isi,Environment
Inkongi yibasiye ishyamba rya Amazon yahagurukije abakomeye ku Isi,"Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Ikigo gishinzwe Ubushakashatsi mu by’isanzure muri Brésil cyatangaje ko umubare w’inkongi muri iki gihugu wazamutse ku kigero cya 80% ugereranyije n’umwaka ushize, kimwe cya kabiri cy’izi nkongi zibasira agace ka Amazon ibintu bikomeza gushyira mu kaga ibidukikije.
Abashyirwa mu majwi kuba inyuma y’iyi nkongi ni abakorera imirimo y’ubuhinzi n’ubworozi muri iri shyamba nk’uko bitangazwa n’Umuryango udaharanira inyungu ushinzwe kureberera Amazon.
Abahinzi n’aborozi barashinjwa gutwika iri shyamba nk’uburyo bwo gushaka ubutaka bwo gukoreraho imirimo yabo.
Perezida w’u Bufaransa, Emmanuel Macron, yavuze ko uyu muriro wibasiye Amazon ari ikiza mpuzamahanga, asaba ko ikibazo cy’iri shyamba cyazaganirwaho mu nama itaha ya G7 kigashakirwa umuti.
Abantu b’ibyamamare ku Isi mu ngeri zitandukanye batanze ibitekerezo byabo kuri iyi nkongi y’umuriro, basaba ko hakorwa ibishoboka byose iri shyamba rikabungabungwa kuko ari umutungo ukomeye ku Isi.
Muri abo harimo umukinnyi Cristiano Ronaldo, umuhanzi Madonna, n’abandi benshi.
Notre maison brûle. Littéralement. L’Amazonie, le poumon de notre planète qui produit 20% de notre oxygène, est en feu. C’est une crise internationale. Membres du G7, rendez-vous dans deux jours pour parler de cette urgence. #ActForTheAmazon pic.twitter.com/Og2SHvpR1P
— Emmanuel Macron (@EmmanuelMacron) August 22, 2019
The Fires Are Raging and The Amazonia continues to burn.........This is a devastation to Brazil—to the indigenous people who live there and the-plant and animal species that make this the most important bio-diverse Forest!!! President Bolsonaro please... https://t.co/YbxldYw8HY pic.twitter.com/lex4UIwHcg
— Madonna (@Madonna) August 22, 2019
The Amazon Rainforest produces more than 20% of the world’s oxygen and its been burning for the past 3 weeks. It’s our responsibility to help to save our planet. #prayforamazonia pic.twitter.com/83bNL5a37Q
— Cristiano Ronaldo (@Cristiano) August 22, 2019
Iri shyamba rya Amazon ritanga 20% by’umwuka mwiza wo guhumeka ku Isi hose.
 Don’t pray for Brazil or the Amazon. Pray for yourself . The amazon provides 20% of our oxygen every year and it’s burning at a record rate right now and for the past 18/19 days. This is a WORLD emergency and affects all of our security. Please post and tag @unitednations .
A post shared by  Miguel (@miguel) on Aug 21, 2019 at 8:31am PDT
 #Regram #RG @rainforestalliance: The lungs of the Earth are in flames. 🔥 The Brazilian Amazon—home to 1 million Indigenous people and 3 million species—has been burning for more than two weeks straight. There have been 74,000 fires in the Brazilian Amazon since the beginning of this year—a staggering 84% increase over the same period last year (National Institute for Space Research, Brazil). Scientists and conservationists attribute the accelerating deforestation to President Jair Bolsonaro, who issued an open invitation to loggers and farmers to clear the land after taking office in January.⁣ ⁣ The largest rainforest in the world is a critical piece of the global climate solution. Without the Amazon, we cannot keep the Earth’s warming in check. ⁣ ⁣ The Amazon needs more than our prayers. So what can YOU do?⁣ ⁣ ✔ As an emergency response, donate to frontline Amazon groups working to defend the forest. ⁣ ✔ Consider becoming a regular supporter of the Rainforest Alliance’s community forestry initiatives across the world’s most vulnerable tropical forests, including the Amazon; this approach is by far the most effective defense against deforestation and natural forest fires, but it requires deep, long-term collaboration between the communities and the public and private sectors. ✔ Stay on top of this story and keep sharing posts, tagging news agencies and influencers. ⁣ ✔ Be a conscious consumer, taking care to support companies committed to responsible supply chains.⁣ Eliminate or reduce consumption of beef; cattle ranching is one of the primary drivers of Amazon deforestation. ✔ When election time comes, VOTE for leaders who understand the urgency of our climate crisis and are willing to take bold action—including strong governance and forward-thinking policy.⁣ ⁣ #RainforestAlliance #SaveTheAmazon #PrayForAmazonia #AmazonRainforest #ActOnClimate #ForestsResist #ClimateCrisis 📸: @mohsinkazmitakespictures / Windy.com
A post shared by  Leonardo DiCaprio (@leonardodicaprio) on Aug 22, 2019 at 7:12am PDT
",https://m.igihe.com/ibidukikije/article/inkongi-yibasiye-ishyamba-rya-amazon-yahagurukije-abakomeye-ku-isi,Environment
Ibiteye amatsiko ku rugendo n’amateka bya Richard Kandt mu Rwanda,"Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Nubwo avugwa cyane muri Afurika y’Iburasirazuba, amateka ye azwi cyane mu Rwanda rw’imisozi 1000 ruri mu bihugu yazengurutse igihe kirekire.
Yinjiriye mu Burasirazuba bwarwo, agera mu Majyaruguru, mu Burengerazuba, mu Majyepfo ahingukira i Kigali agirwa Rezida warwo ku ngoma y’Abakoloni.
Urugendo rwe kuva mu Budage kugera muri Afurika ntabwo rwose iyi nkuru igiye kuruva imuzi, iragaruka cyane ku guhera yinjiye mu Rwanda kugeza arusohotsemo, by’umwihariko inzira yanyuzemo n’amateka yahasize.
Uyu mugabo wari umusirikare, akaba n’umuganga wavukiye mu Mujyi wa Posen muri Pologne mu 1867, yagiriye bihe bitandukanye mu Rwanda, amateka ye arigishwa hirya no hino ku Isi, ndetse aho yanyuze mu Rwanda ni hamwe mu duce nyaburanga dukurura abakerarugendo.
Amateka agaragaza ko mbere y’uko aza muri Afurika Dr Kandt yakunze gusoma cyane ibitabo bivuga ku mateka n’umuco byayo, ndetse ajya no kwiga ururimi rw’igiswahile i Berlin mu Budage.
Ibyo byamufashije kuza mu Rwanda akurikiye abazungu ba mbere bahageze b’Abadage, Von Gotzen na Dr Oscar Baumann. Urugendo rwe yinyira muri Afurika yarutangiye mu 1897 afite imyaka 30, aje mu bikorwa by’ubushakashatsi ku giti cye.
Ibitabo yanditse bigaragaza ko muri Afurika y’Iburasirazuba yageze i Dar-es-Salaam yinjiriye Zanzibar muri Tanzania mu 1897, ahamara amezi hafi atatu ategura urugendo rwe, yifuzaga kugera mu Rwanda.
Icyo gihe ngo yaje yitwaje imodoka zikururwa [Rumoroki] zisaga 140, abayobora mukerarugendo batatu, abasirikare batanu n’abagaragu barindwi n’ibindi byari kumufasha muri gahunda ye.
Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ibice bitandukanye bigaragaza inzira Dr Richard Kandt yanyuzemo mu Rwanda.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, hagamijwe gutangiza inzira nshya y’ubukerarugendo bushingiye ku muco n’amateka.
Umushakashatsi mu kigo cy’igihugu cy’ingoro z’Umurage, Mugabowagahunde Maurice, yabwiye IGIHE ko Dr Kandt yinjiye mu Rwanda mu 1898 aturutse i Burundi, mu rugendo rugamije gushakisha isôoko nyakuri y’uruzi rurerure ku Isi, rwa Nile.
Uyu mugabo ngo yinjiriye ku kiyaga cya Rweru , ubu ni mu Karere ka Bugesera, akomereza mu bice bitandukanye by’igihugu.
Mugabowagahunde yasobanuye ko kugeza uyu munsi hari uduce tugera ku 10 Kandt yasizemo amateka ariko hari utw’ingenzi dusurwa n’abakerarugendo umunsi ku wundi.
Ati “Yazengurutse igihugu cyose, yinjira mu gihugu yahereye mu Bugesera ku kiyaga cya Rweru, akomereza ku Kagera aho umugezi wa Nyabarongo uhurira n’Akanyaru arimo gushakisha isôoko ya Nile.”
Asobanura ko Dr Kandt yakomereje i Gatagara hafi y’i Bwami agiye kumenyesha umwami ko ari mu gihugu, ajya gushaka isôoko ya Nile, amaze kuyibona akomereza mu Majyaruguru gupima ibirunga, ahasanga Inkima zifite ibara rya zahabu.
Yakomereje ku Gisenyi ahamara iminsi itatu, urugendo rwe rukomereza ku nkengero z’ikiyaga cya Kivu aho yaje gutura i Shangi yise ku murwa w’amahoro, ubu ni mu Karere ka Nyamasheke, ashushanya ikarita ya Kivu, ahava aza gutura i Kigali, ubwo yagirwaga Rezida.
Uko yaharuye inzira y’ubukerarugendo
Mu Birunga
Pariki y’Ibirunga iherere mu Majyaruguru y’igihugu, Dr Richard Kandt yayivumbuyemo Inkima[Golden Monkies], zifite ibara rya zahabu, azandikaho inyandiko nyinshi ndetse zihabwa izina ry’ubushakashatsi rya ‘Cercopithecus kandti.
Uyu munsi ni zimwe mu nyamaswa zitangaje zikunzwe n’Abakerarugendo mu Rwanda.
I Shangi
Nubwo uyu munsi habaye mu itongo, i Shangi mu Karere ka Nyamasheke ni hamwe mu duce nyaburaganga dufite amateka akomeye y’u Rwanda ndetse dusurwa n’abakerarugendo.
Ku wa 24 Werurwe 1899 nibwo Dr Richard Kandt yahubatse inzu y’ibyatsi, ayituramo akajya ayikoreramo ibikorwa bye by’ubushakashatsi. Nyuma yo kuzenguruka ikiyaga cya Kivu, niho yicaye ahashushanuriza ikarita yacyo.
Muri uru rugo habereye imishyikirino itandukanye hagati y’Abadage n’Ababiligi, igamije kumvikana uburyo bigabanya u Rwanda na Congo.
Muri uru rugo kandi niho Abamisiyoneri ba mbere bari baturutse i Burundi bacumbitse bagiye kugisha inama Kandt y’uko ibikorwa byabo byazatanga umusaruro, abagira iyo kubanza kwiyegereza umwami. Aha ni naho hasomewe misa ya mbere y’Abazungu.
Nyungwe
Uyu mugabo yaturutse i Burayi afite intego yo kuvumbura isôoko nyakuri ya Nile nyuma y’imyaka 40 umwongereza John Speke atangaje ko ikomoka mu kiyaga cya Victoria muri Uganda ariko ntiyanyurwa, yiyemeza gukurikirana imigezi yose iroha muri icyo kiyaga akareba uturuka kure kurusha iyindi.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Iyi pariki iri mu ishya kimeza ry’inzitane rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere, ibarizwamo isôoko Nile ku bwa Richard Kandt ni imwe mu bice nyaburanga cyane bisurwa cyane mu Rwanda. Ibi yaje kubihererwa n’igihembo nk’umuntu w’intwari ubwo yari asubiye iwabo mu 1902.
Rubavu
Mugabowagahunde yasobanuye ko Dr Richard Kandt yageze ku Gisenyi, ubu ni mu Karere ka Rubavu ari mu bushakashatsi bwo gupima ikiyaga cya Kivu, ndetse yubaka inzu y’ibyatsi ahazwa ku izina rya Tamu Tamu ariko iyo nzu yaje gusenywa. Muri uyu mujyi uhana imbibi na RDC, niwe wahubatse ibiro by’iposita.
Aka gace gakunda gusurwa n’abakerarugendo cyane bitewe n’amateka gafite arimo n’indake zacukuwe n’abasirikare b’u Budege mu gihe cy’intambara ya mbere y’Isi, Labolatwari y’amatungo yubatswe n’Abadege n’imva y’umusirikare w’umudage wahapfiriye.
Kigali
Dr Kandt wabaye igihe kirekire mu bikorwa by’ubushakashatsi i Shangi, nyuma akaza gusubira mu Budage, agarutse mu Rwanda yakomeje ibikorwa by’ubushakashatsi ariko aza no kugirirwa icyizere, agirwa Rezida w’u Rwanda, ahita yimukirayo akazwi nk’Ingoro yo kwa ‘Richard Kandt’.
Iyi nzu ifatwa nk’imwe mu zigezweho zimaze igihe kirekire mu Rwanda, ni imwe mu zisurwa cyane n’abakerarugendo, inihariye ku amateka yaranze Abadage n’Abanyarwanda.
Mu 1913, Dr Kandt yiyemeje gusubira mu Budage kubera impamvu z’uburwayi ntiyongera kugaruka mu Rwanda. Nyuma intambara ya mbere y’Isi yahise itangira yasize u Rwanda rukuwe mu maboko y’Abadage.
Muri iyo ntambara Kandt yari umuganga w’ingabo z’Abadage aho yaje gupfa ku wa 29 Mata 1918 azize ibyuka bihumanya yatewe ku wa 2 Nyakanga 1917.
",https://m.igihe.com/ibidukikije/ibungabunga/article/ibiteye-amatsiko-ku-rugendo-n-amateka-bya-richard-kandt-mu-rwanda,Environment
Ibiteye amatsiko ku ngoro ndangamurage y’ibidukikije yihariye muri Afurika iherereye i Karongi (Amafoto),"Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Icyo gihe ifungurwa yibandaga ku kumurika ibijyanye n’ingufu (Renewable and non renewable energy), urugendo rukorwa ngo zitange amashanyarazi n’ingaruka zigira ariko nyuma yaje kongerwamo ibijyanye n’inyamaswa n’amabuye y’agaciro byabaga i Kigali mu Ngoro y’Amateka kamere izwi nko kwa “Kandt”
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye iyi ngoro ndangamurage y’ibidukikije, mu rugendo rugamije gutangiza inzira nshya y’ubukerarugendo bushingiye ku muco n’amateka.
Muri uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye rwibanze ku bifitanye amateka n’umuvumbuzi Dr Richard Kandt, basobanuriwe ibice by’ingenzi bigize iyi ngoro.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile, aza no kugirwa Rezida w’u Rwanda mu 1907.
Iyi ngoro igizwe n’ibice bitatu bimurikwa birimo ikijyanye n’ingufu, ikigizwe n’inyamaswa n’ubucukuzi bw’amabuye y’agaciro ndetse n’igice kirimo ubusitani bugizwe n’ibiti n’ibyatsi gakondo bitandukanye bya kinyarwanda kugira bidacika ahubwo abantu bajye bahakura imbuto.
Ikimurikirwamo amabuye y’agaciro agaragaza ubukungu bw’u Rwanda n’aho aherereye nka gasegereti, almunium, colta, wolfram n’ayandi. Iyi ngoro igaragaramo ibuye ryo mu bwoko bwa Meteorite[amanuka mu kirere ashyushye, abantu bakunze kwita kibonumwe], ryaguye mu Rwanda mu Karere ka Burera mu 1976.
Hari nyiramugengeri igaragara mu bice bitandukanye by’igihugu n’ubundi bwoko bw’amakara bugereranywa nayo ariko buba mu Budage gusa, amakara y’ibiti n’acukurwa.
Iyi ngoro kandi igaragaramo ubwoko butandukanye bw’ingufu zikoreshwa mu Rwanda zirimo izitangwa n’amazi, Gaz Méthane igaragara mu kiyaga cya Kivu, izituruka ku muyaga, ku mashyuza, ku zuba n’izindi. Hari n’igice kimurikirwamo ingufu za Iranium u Rwanda rurimo kwiga uburyo zakoreshwa.
Muri iyi ngoro hamurikirwamo ibisigazwa by’ingagi, imwe mu zavumbuwe bwa mbere muri Pariki y’Ibirunga. Muri iyi ngoro unasangamo ubwoko butandukanye bw’inyamaswa zumishije mu buryo bwa gihanga, ushobora kureba utitegereje neza ntubashe kuzitandukanya n’inzima.
Muri izo harimo inzoka, impala, ingona, isiha, ingwe, urusamagwe, inkima n’amoko y’inyoni atandukanye adakunze kugaragra aho ariho hose.
Uretse ibi bice, hari n’ikindi kimurikirwa ubwoko butandukanye bw’ibimera bifite amateka yihariye mu muco wa Kinyarwanda birimo n’ibyifashishwaga mu migenzo ya Kinyarwanda n’ubuvuzi bw’indwara zitandukanye aho abakozi bashinzwe gusobanurira abayisura bagufasha ku buryo utaha amatsiko yashize.
Ikigo cy’ingoro ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ibiteye-amatsiko-ku-ngoro-ndangamurage-y-ibidukikije-yihariye-muri-afurika,Environment
"Ikaze ku Isôoko ya Nile, yavumbuwe na Richard Kandt muri Pariki ya Nyungwe","Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Umugezi wa Nile utemba mu bice bitandukanye by’Amajyaruguru ashyira Uburasirazuba bwa Afurika, niwo muremure ku Isi, ureshya na Kilometero 6,650. Gusa hari ibitabo bimwe bivuga ko ari uwa kabiri nyuma y’uwitwa Amazon ariko Wikipedia igaragaza ko ureshya na Kilometero 6400.
Uyu mugezi ufatiye runini Isi, cyane cyane Afurika mu bijyanye no kubona amazi abayituye bakoresha. Hari ibihugu bimwe biwufata nk’inka imwe birimo nka Misiri na Sudan n’ibindi, kuko ubifasha guhangana n’ingaruka z’ubutayu, bawifashisha mu bikorwa bya buri munsi nko kuhira imyaka n’ibindi.
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye Isôoko na Nile yavumbuwe na Dr Richard Kandt muri Pariki ya Nyungwe, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwibanze ku mateka y’Ubukoloni bw’Abadege mu Rwanda by’umwihariko urugendo rwa Dr Richard Kandt wari ubahagarariye.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Pariki ya Nyungwe ni ishyamba cyimeza ry’inzitane rimaze igihe kirekire muri Afurika, rikora ku Turere twa Nyaruguru, Nyamagabe mu Ntara y’Amajyepfo, Rusizi na Nyamasheke mu Ntara y’Uburengerazuba.
Ni Pariki yabayeho mbere y’izindi mu gihe cyiswe icy’ubutita (ice age) ikize ku runyurane rw’ibimera, ishyamba rigizwe n’amoko arenga 1068 y’ibimera, urwunge rw’ibiti by’indabyo zirimo ubwoko bw’ibiti n’iby’inganzamarumbo bya lobelia. Harimo n’ibiti bivamo imiti ya Kinyarwanda.
Iyi pariki ifite umwihariko wo kuba ariho hari amasôoko y’inzuzi nini muri Afurika. Harimo isôoko y’uruzi rwa Nile mu burasirazuba n’iy’uruzi rwa Congo mu Burengerazuba.
Kugera aho Dr Richard Kandt yemeje ko ariho Isôoko ya Nile iherereye, bigusaba urugendo rw’amasaha hagati y’atatu n’ane uturutse ku ishami rya Gisakura rishinzwe kwakira abakerarugendo mu Karere ka Nyamasheke, ukanyura muri Nyungwe hagati, ugatunguka mu Gasarenda muri Nyamagabe.
Kuva mu Gasarenda ugera ku Isôoko ya Nile harimo intera ya Km 42 ariko harimo izigera kuri 4.5Km umuntu agenda mu ishyamba rya Pariki ya Nyungwe rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere.
Nk’ibisanzwe mbere yo kwinjira muri Pariki, Umukozi ushinzwe kuyobora abakerarugendo muri Pariki ya Nyungwe witwa Ntoyinkima Claver, yatubwiye ko urugendo tugiye gukora ari rurerure, dusabwa kwitwaza amazi n’ibindi biribwa ariko twirinda kugira icyo dutamo cyangwa dukuramo, kwitwaza imyenda y’imvura n’inkweto ziturinda icyatubangamira.
Ni inzira y’inzitane inyura ahantu hameze nk’umuhora ariko ibiti n’ibyatsi biyuzuyemo ku buryo bisaba kugenda ubyegura cyangwa aho bibaye ngombwa ugasimba. Ni umurambi, n’ahaterera si cyane ku buryo hakubiza icyuya.
Ntoyinkima ati “Isôoko ya Nile tugiye kureba ni iyo yagezeho [Kandt] ya kure nubwo hari abandi bashakashashatsi bo muri New Zealand baje bakabona aharenzeho kilomotero mu 2006.”
Iyo Isôoko Kandt yavumbuye iri mu ishyamba hagati. Ni amazi macye azamuka mu butaka ku buryo no kuyavamo bitakorohera. Haruguru ikikijwe n’igishanga kirimo ibyatsi ukandagiraho ukumva hasukuma mu gihe ku rundi ruhande ari ibihuru bisanzwe.
Ati “Uko mureba kino gishanga, iyo imvura igwa amazi amanukamo, aka niko gasoko ka mbere atangira kuzamukamo...Ugenze nka metero 400 ugana hepfo ubona utundi dusoko twiyungaho, kakaba kanini kurushaho ku buryo ushobora kuyavomaho.”
Impamvu aho ariho hafatwa nk’Isôoko, Ntoyinkima asobanura ko ari uko ‘Iyo migezi yose upimye kuva ku nyanja ya Mediterane ukagera aho itangirira, aha niho usanga hari ibirometero byinshi’.
Nyuma y’uguhura k’utugezi two muri Nyungwe n’iyo sôoko yavumbuwe na Kandt, bikora umugezi witwa Rukarara, ugahura na Mwogo, nayo yahura n’uwitwa Mbirurume, bikabyara Nyabarongo.
Nyabarongo iyo imaze guhura n’Akanyaru bihinduka Akagera gasuka mu kiyaga cya Victoria ari nacyo umugezi wa Nile ufatiraho.
Ntoyinkima ati “Iri shyamba rifite akamaro kanini kuko navuga ko aricyo kigega cy’amazi y’u Rwanda kuko 70% by’akoreshwa mu Rwanda afata isoko muri iri shyamba.”
Igice cy’Uburasirazuba bw’ishyamba rya Pariki ya Nyungwe, Ntoyinkima yasobanuye ko kimena amazi mu kibaya cy’umugezi wa Nile naho igice cy’Uburengerazuba kikamena amazi mu kibaya cy’umugezi wa Congo.
Ikigo cy’igihugu ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ikaze-ku-isooko-ya-nile-yavumbuwe-na-richard-kandt-muri-pariki-ya-nyungwe,Environment
Abanyarwanda batatu barinda pariki bagiye guhembwa ku rwego rwa Afurika,"Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Mpumuje akuriye itsinda rishinzwe kurinda no kwita ku Nkura muri pariki y’Akagera ari naho mugenzi we Nzuki akora nk’umukuru w’agashami k’abarinzi mu gihe Musekura ari umurinzi muri pariki y’Ibirunga.
The African Ranger Awards ni gahunda igamije gushimira abarinzi b’amapariki ku bw’umusanzu w’intagereranywa batanga mu kurinda inyamaswa n’urusobe rw’ibinyabuzima ku mugabane wa Afurika.
Iyi gahunda yatangijwe muri 2017 n’umuherwe w’Umushinwa akaba na nyiri Alibaba ikigo kimenyerewe mu bucuruzi bwo kuri Internet, Jack Ma, abinyujije mu muryango yashinze ushinzwe kubungabunga ibidukikije ‘Paradise Foundation’
Uyu muhango ugamije kuzirikana umurimo ukorwa n’abarinzi ba pariki no gukora ubukangurambaga ku rwego rw’Isi ku kamaro ko kurinda urusobe rw’ibinyabuzima biboneka muri Afurika.
Imibare igaragaza ko mu 2016, 82% by’abarinda pariki muri Afurika bahuye n’ibyago byashoboraga gutuma bapfa mu gihe abangana na 60% batewe na ba rushimusi.
Mu 2015 nibura abarinda pariki 107 barishwe ubwo bari mu kazi kabo naho hagati ya 2006 na 2016 abarinzi ba pariki barenga 1000 bemeye kubura ubuzima bwabo mu kazi ko kurinda inyamaswa.
Muri ibi bihembo by’uyu mwaka hahatanaga abagera ku 115, baturutse mu bihugu 17 byo muri Afurika.
Bimwe mu bigenderwaho hatoranywa uhabwa ibihembo harimo ubwitange n’umusanzu mu kurinda pariki, ibyago n’ingorane yabashije guhangana nabyo ndetse n’ubushobozi mu by’imiyoborere.
The New Times yanditse ko Jack Ma washinze umuryango utanga ibi bihembo yavuze ko aha agaciro akazi abarinda pariki bakora.
Ati “Ubwitange bw’abarinzi ba pariki bunkora k’umutima bukantera n’imbaraga, turizera ko abantu benshi bazaha agaciro kubungabunga inyamaswa n’ibidukikije karemano bikorwa n’abarinzi ba parike”
Umuyobozi Mukuru Ushinzwe ubukerarugendo mu Kigo cy’Igihugu cy’Iterambere (RDB), Belise Kariza, yavuze ko umurava w’abarinda pariki ari ingenzi mu rugendo rw’igihugu ruganisha ku bukerarugendo bushikamye.
Ati “Hatari akazi gakomeye n’ubwitange bigaragazwa n’abarinzi ba pariki bacu, iterambere ry’ubukerarugendo bw’u Rwanda ntiryari gushoboka, bari ku isonga mu kubungabunga urusobe rw’ibidukikije ari nayo mpamvu dushimira umuryango Paradise Foundation ku kuzirikana abarinzi b’amapariki muri Afurika n’akamaro kabo k’ingenzi”.
",https://m.igihe.com/ibidukikije/article/abanyarwanda-batatu-barinda-pariki-bagiye-guhembwa-ku-rwego-rwa-afurika,Environment
"Byinshi ku Nkura, imwe mu nyamaswa zikaze ku Isi zikundwa na ba mukerarugendo","Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura niyo nyamabere ya kabiri nini ku Isi nyuma y’inzovu. Ni imwe kandi mu zikaze. Ni zimwe mu nyamaswa zagiye zicika ahantu hatandukanye bitewe no kubangamirwa n’ibikorwa bya muntu ari yo mpamvu ababungabunga urusobe rw’ibinyabuzima barimo kugerageza kuzitaho ngo zigwire.
Mu kinyejana cyashize habarwaga inkura zirenga ibihumbi 500 ku Isi, ubu zirabarirwa mu bihumbi 30 ziba mu mashyamba bitewe na ba rushimusi. Inkura z’umukara zisigaye ku Isi zibarirwa mu 5500, izo mu bwoko bwa Javan ni 60, naho izo mu bwa Sumatran ni 100.
Ubuzima bw’inkura, imiterere yazo, ubunini bwazo n’ibindi zihariye, bituma benshi bazitangarira.
-Inkomo y’izina ‘Rhinoceros’ : Inkomoko y’izina Rhinoceros ari yo Nkura mu Kinyarwanda, rikomoka mu magambo abiri y’ururimi rw’Ikigiriki ariyo ‘Rhino’ bivuga izuru na ‘Keras’ bivuga ihembe, muri make iyo uhinnye izina ryayo ukayita Rhino gusa uba uvuze izuru.
-Imiterere: Ubwoko bw’Inkura buba bunini ni Inkura z’umweru dore ko ishobora kugira uburebure bwa metero hagati 3.7 n’ubuhagarike ( kuva ku kimono ugera ku rutugu) bwa metero 1.8 ikagira uburemere bwa toni ebyiri n’ibiro 300.
Inkura nto ni izitwa Sumatran zigira uburebure bwa metero eshatu n’ubuhagarike bwa metero 1.8 n’uburemere bw’ibiro 800, mu gihe Inkura ikivuka ipima hagati y’ibiro 40 na 64.
-Kororoka: Inkura ihaka amezi ari hagati 14 na 18, inkura nto yavutse imara ibyumweru bibiri itunzwe no konka nyina gusa nyuma ikagenda imenyera ihereye ku kurya ibyatsi byoroshye.
Inkura nto ivukana ubwoya ku mubiri buyirinda ubukonje cyangwa gutwikwa n’izuba. Inkura ntishobora kongera kubyara iyo icyana yabyaye kitarakura ibintu bishobora gufata hagati y’imyaka itatu n’itanu. Ibi bitera Inkura z’ingabo kuba rimwe na rimwe zakwica Inkura nto kugira ngo zibone uko zibangurira nyina.
-Inkura zahoranye ubuhagarike bwa metero hafi 5: ubwoko bw’Inkura butagiraga ihembe buzwi nka ‘paraceratherium’ bwazimiye ku isi mu myaka miliyoni 30 ishize nkuko Siyansi ibivuga, bwagiraga ubuhagarike bwa metero 4.8, igihagararo inkura z’ubu zitakigira, kuko nk’Inkura y’umweru ishobora kugira ubuhagarike bwa metero 1.8.
-Inkura y’umweru n’Inkura y’umukara byose birasa ku ibara: uramutse wumvise aya mazina ushobora gucyeka ko imwe ari umukara indi ikaba umweru mu ibara, gusa zose zifite ibara ry’urwirungu, hari abavuga ko iri zina ‘white rhinos’ bivuze inkura z’umweru ryakomotse ku Baholandi babaga muri Afurika bazitaga ’Wijd’ (Wide) bashaka kuvuga inyamaswa ifite umunwa munini bikaza kumvwa nabi n’abavuga Icyongereza bayita ‘white’.
-Umubano wazo n’inyoni zitwa Oxpecker: Inkura zikunze kugaragara zifite Inyoni ku mutwe cyangwa ku mugongo gusa abahanga ntibavuga rumwe kuri uyu mubano kuko hari abavuga ko Inyoni zikunda kuba ziri ku Nkura kubera ko zizitoraho imbaragasa n’ibirondwe, mu gihe abandi bavuga ko izi nyoni zizfasha kumenya ko umwanzi azisatiriye.
Biterwa nuko ubushakashatsi bwagaragaje ko Inkura iyo nta nyoni zifite ku mugongo amahirwe yazo yo kuvumbura ko hari umwanzi uzisatiye ari 23% mu gihe iyo ifite inyoni ku mugongo amahirwe azamuka akaba 97%.
-Iganga mu ntera ndende: Inkura ishobora kuganga mu ntera ya metero hafi eshanu bikaba umwihariko ku ngabo kuko zibikora kugira ngo zerekane amakare yazo.
-Amase ni isoko y’amakuru ku Nkura: mu gihe abantu tubona amase nk’umwanda, ku Nkura ni isoko y’amakuru. Inkura iyo yinukirije amase y’indi ishobora kumenya amakuru menshi kuri yo, nk’imyaka yayo, niba ari ingabo cyangwa ingore cyangwa andi ayo ariyo yose ajyanye n’imyororokere yayo.
-Umusuzi wazo unuka nk’ikinyabutabire cya Sulfur: Inkura izwiho kugira umusuzi unuka cyane ku buryo ugereranwa n’ikinyabutabire cya Sulfar.
Wakomotseho n’imvugo iyo umusemburo wifashishwa mu gukora inzoga binyuze mu gutara iyo utanze ikinyabutabire cya ‘Hydrogene sulfide’ bitewe no kunuka babyita umusuzi w’Inkura (Rhino Fart).
Ihembe: Inkura igira amahembe abiri ahagana ku zuru iry’imbere rikaba rirerire kurusha iry’inyuma kandi akaba agizwe na Keratin, yo mu bwoko bw’inzara z’umuntu. Inkura zifashisha aya mahembe mu kwirwanaho, mu gihe cy’izuba ry’inshi ziyakoresha zicukura imizi y’ibiti yo kurya cyangwa zikayakoresha zicukura isoko y’amazi
",https://m.igihe.com/ibidukikije/inyamaswa/article/byinshi-ku-nkura-imwe-mu-nyamaswa-zikaze-ku-isi-zikundwa-na-ba-mukerarugendo,Environment
U Rwanda rwashyizwe mu hantu heza 19 ku Isi watemberera muri iyi mpeshyi,"Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Iki kinyamakuru cyavuze ko niba uyu munsi waba urimo gutekereza aho wajya muri iyi mpeshyi, cyaguhitiyemo aha hantu kugira ngo uzahabone ibyo wifuza byose harimo u Rwanda.
Hamwe muri aha cyavuze ni Salar de Uyuni muri Bolivia, aka niko agace kanini ku Isi kagaragamo umunyu wafatanye gaherereye muri Bolivia muri Amerika y’Epfo.
Haza kandi Las Vegas iherereye muri Leta zunze Ubumwe za Amerika, aha CCN ivuga ko ari ahantu hazataramirwa n’abahanzi barimo, Lady Gaga Janet, Jackson n’abandi.
Harimo Nova Scotia agace ko muri Canada, hari kandi Londres mu Bwongereza, Grand Canyon, muri Leta Zunze Ubumwe za Amerika, Apollo 11 Anniversary Celebrations, Multiple US Cities, Tasmania, New York City, French Polynesia, Anchorage, Alaska, Singapore, Seattle, u Bufaransa, Churchill, Manitoba.
Iki kinyamakuru kandi kigaragaza u Rwanda nk’ahantu heza ho gutemberera muri iyi mpeshyi.
CNN ivuga ko iyo utekereje u Rwanda uhita utekereza Ingagi zo mu Birunga.
Kigaragaza kandi inyamanswa ziherereye muri Pariki y’Akagera nk’Intare, Ibisamagwe, Inkura, Inzovu n’Imbogo ko nabyo biri mu bikwiye gusurwa muri iyi mpeshyi.
Harimo kandi icumbi rigezweho, Magashi Camp riherereye muri iyi parike, aho abantu bashobora kuruhukira bakihera ijisho ibyiza bitatse u Rwanda.
Iri cumbi ryubatswe na Wilderness Safaris ryafunguwe mu Ukuboza 2018, ricungwa n’inzobere mu by’amacumbi muri Afurika y’Amajyepfo n’iy’Uburasirazuba.
Iri cumbi ry’ibyumba bitandatu byo gukambikamo, ryubatswe n’amahema, rikagira restaurant n’aho kuruhukira umuntu yicara yitegeye ubwiza bw’ikiyaga.
Aha hantu hihariye muri Pariki y’Akagera, abahakambitse bazajya babasha kwirebera ubwiza bw’inyamaswa amanywa n’ijoro, batemberejwe mu modoka cyangwa mu bwato.
Ikiyaga cya Rwanyakazinga cyubatsweho Magashi Camp, cyihariye ku mvubu nini muri Afurika, ingona ndende n’izindi nyamaswa zitandukanye mu gishanga kigikikije.
Imiterere y’imbere muri iri cumbi rigezweho n’imitako ihatamirijwe irimo iy’imigongo, ni iyo mu muco nyarwanda.
Abakunda koga, barisanzura muri piscine yabagenewe. Ibi bituma umunezero uba ari wose ku wagendereye Pariki y’Akagera, ifite inyamaswa eshanu zikomeye muri Afurika arizo intare, ingwe, inzovu, imbogo n’inkura.
Uri muri Pariki y’Akagera kandi ubona ibintu bitandukanye birimo amoko y’inyoni arenga 500.
Mu handi CNN yavuze heza ku Isi harimo Umujyi wa Washington, u Busuwisi, Kenya iherereye ku mugabane wa Afurika na Norvège.
Muri Gicurasi nabwo u Rwanda rwaje ku rutonde rwakozwe n’ikinyamakuru Business Insider, rugaragaza ahantu heza buri wese ufite amafaranga arimo gusura mu mwaka wa 2019, akaba yizeye kuba yahagirira ibihe byiza.
Ni urutonde rwakozwe nyuma yo kugenzura ibirebana n’ibishya biri aho hantu, ibikwiye gusurwa bitarakendera, ibizagusigira urwibutso n’impinduka zikomeye mu buzima bwawe.
",https://m.igihe.com/ibidukikije/ibungabunga/article/u-rwanda-rwashyizwe-mu-hantu-heza-19-ku-isi-watemberera-muri-iyi-mpeshyi,Environment
U Rwanda ruri kwiga uko rwakumira imodoka zishaje cyane zigurwa mu mahanga,"Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ubushakashatsi bwa REMA bwagaragaje ko ibiza ku isonga mu guhumanya umwuka uhumekwa mu Rwanda, harimo umwotsi w’imodoka, imyotsi y’amakara n’inkwi n’ibindi.
Bwanagaragaje kandi ko 95,2% y’imodoka ziri mu Rwanda zimaze imyaka irenga 10 zikozwe; 56,6 % zakozwe mbere yo mu 1999 naho 77,2% zakozwe mbere ya 2000.
Bwagaragaje ko uduce duto duto tutabonwa n’amaso twivanga n’umwuka uhumekwa tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Ubwo hizihizwaga umunsi mpuzamahanga wo kurengera ibidukikije kuri uyu wa 5 Kamena 2019, Umuyobozi ushinzwe gukumira no kurwanya indwara, Dr. Innocent Turate, yavuze ko buri mwaka hakirwa miliyoni eshatu z’abivuza indwara z’ubuhumekero barimo 13% bazitewe n’ihumana ry’ikirere.
Ati “Umuntu umwe kuri bane ku mwaka arwara indwara y’ubuhumekero, usanga harimo nk’ibicurane, asthma n’izindi.”
Umuyobozi Mukuru wa REMA, Eng. Collette Ruhamya, yavuze ko hari kwigwa uko imodoka zakozwe cyera zakumirwa kwinjira mu Rwanda.
Ntabwo yagaragaje neza icyo iyo nyigo imaze kugeraho ariko yavuze ko izareba uburyo hashyirwaho umwaka ntarengwa, izakozwe mbere yawo ntizemererwe kwinjira mu Rwanda.
Ati “Ku modoka zishaje, haracyigwa uko zagabanywa ndetse zikajya ku myaka runaka tuvuga ngo imodoka irengeje imyaka runaka ntiyinjire mu gihugu.”
Kugeza ubu mu Rwanda nta ruganda ruhari rukora imodoka uretse uruganda Volkswagen rw’Abadage ruzihateranyiriza.
Ati “Muziko tutazikora, tuzikura hanze, ntacyatubuza rero cyane cyane ko mu bihugu duturanye nabo bamaze kubigeraho, turagira ngo twirinde kuba abakira imyanda y’abandi banze.”
Umwaka ushize REMA yari yasabye Leta gushaka uburyo imodoka zipakira ibintu byinshi zinyura mu Mujyi zishakirwa inzira yihariye mu kubungabunga umwuka uhumekwa.
Ubwo yatangizaga imirimo ya Volkswagen mu Rwanda umwaka ushize, Perezida Kagame yavuze ko ‘Umugabane wa Afurika udakeneye gukomeza kuba ikimoteri cy’imoodka zishaje’.
Yavuze ko ‘Gutangiza imirimo yarwo mu Rwanda ari ikimenyetso cy’uko Abanyarwanda n’Abanyafurika muri rusange bakwiye ibyiza, aho guhora bahendwa n’ibyakoze’.
Yagize ati “Afurika ntikeneye kuba ikimoteri cy’imodoka zishaje cyangwa ikindi kintu cyakoreshejwe. Iyo ugiye no kureba usanga wishyuye igiciro kinini. Niba wishyura igiciro kinini ku byakoreshejwe, kuki utacyishyura ugura ikintu gishya. Afurika n’u Rwanda bakwiye ibyiza kandi ubu ni bumwe mu buryo bwo kwerekana ko bashobora kubigura.”
[email protected]

",https://m.igihe.com/ibidukikije/article/u-rwanda-ruri-kwiga-uko-rwakumira-imodoka-zishaje-cyane-zigurwa-mu-mahanga,Environment
Gutwikira kanyanga mu ruhame ntibyemewe –Eng Ruhamya,"Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Ingaruka ziterwa n’imyuka ihumanya ikirere ni kimwe mu bibazo bihangayikishije Isi. U Rwanda by’umwihariko ruri mu bihugu bishyize imbere ingamba zitandukanye zigamije kubungabunga ikirere hirindwa gukwirakwiza imyuka ihumanya ikirere.
Umuyobozi wa REMA, Eng. Colette Ruhamya, yasabye abanyarwanda kugira uruhare mu kubungabunga ibidukikije kuko iyo bidakozwe, ingaruka zabyo zigera kuri benshi.
Yabigarutseho mu kiganiro “Zinduka” yagiranye na Radio 10 kuri uyu wa 8 Gicurasi 2019 cyavugaga ku bijyanye no kwandura kw’ikirere, urusaku rubangamira ibidukikije, kubungabunga ibishanga hamwe no guca amacupa akoreshwa rimwe.
Mu byangiza ikirere harimo impamvu kamere nk’iruka ry’ibirunga, ibikorwa bya muntu, ibinyabiziga bikoresha mazutu bisohora imyuka y’umukara ihumanya. Muri make, ibyangiza ikirere bishobora kuba imyuka iboneshwa amaso n’itaboneshwa amaso.
Ati “Gutwika ibiyorero, gutwika imbagara hamwe no gutwikira imyanda ku gasozi ni bimwe mu bihumanya ikirere. Niyo mpamvu duhora tubwira abaturage kubyirinda. Imyanda ishyirwa mu gikoresho cyabugenewe ikajyanwa aho igomba gushyirwa ikabora, hanyuma ibiyorero n’imbagara nabyo birundwa hamwe bikabora bigatanga ifumbire. Iyo ubitwitse uba wangije ikirere.”
Umwe mu bari bakurikiye iki kiganiro yabajije Eng. Ruhamya igikorwa kugira ngo gutwikira ibiyobyabwenge ku karubanda nabyo bicike.
Ati “Avuze kurwanya gutwika nibuka ko Leta itwikira urumogi na kanyanga mu ruhame. Mbariza niba imyotsi yabyo itica agakingirizo k’imirasire y’izuba.”
Eng. Ruhamya yamusubije ati “Gutwika ni bibi. N’izo kanyanga batwika ntabwo byemewe, ubwo nyine baba bakoze amakosa nk’abandi ni ugushaka umwanya tukaganira nabo ndetse bakajya babisabira uruhushya.”
Yakomeje agira ati “Ubundi gutwika hari nibyo usabira uruhushya ukaba wabyemererwa kubera impamvu runaka ariko ntabwo upfa gutwika gusa.”
Ku bijyanye n’imyanda yo kwa muganga, uyu muyobozi yavuze ko itwikirwa ahantu habugenewe kandi ngo haba hari ubushyuhe buri ku gipimo cyo hejuru cyane ku buryo itagira ingaruka ku kirere.
[email protected]
",https://m.igihe.com/ibidukikije/article/gutwikira-kanyanga-mu-ruhame-ntibyemewe-eng-ruhamya,Environment
Ellen DeGeneres yashyize mu cyamunara inkweto ashaka inkunga yo kubaka ikigo mu Rwanda,"Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Kuri uyu wa Kabiri izi nkweto zashyizwe ku rubuga rwa interinet rwa eBay rugurirwaho ibicuruzwa bitandukanye. Rufite amabara y’umweru n’umukara, mu ruhande rwayo hashushanyijeho ingagi naho ku mupira handitseho “Ellen DeGeneres Wild Life Fund”.
Amafaranga azava muri iyi cyamunara yose azashyirwa mu kigega Ellen DeGeneres yatangije kigamije kubaka icyicaro cy’ikigo ‘Ellen DeGeneres Campus’, kibungabunga ingagi zo mu birunga mu Rwanda.
Iki kigo cyatangiye kubakwa mu Kinigi mu Karere ka Musanze ni impano Portia de Rossi yahaye DeGeneres bashyingiranwe bahuje ibitsina, ubwo yuzuzaga imyaka 60 y’amavuko.
Iki kigo kizunganira ibikorwa bisanzwe bikorwa n’Ikigega cyitiriwe Diana Fossey, bigamije gushyigikira intego za Leta y’u Rwanda mu kubungabunga ibidukikije n’umutungo kamere.
Ellen DeGeneres Campus niyo izaba irimo ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Kizaba kirimo laboratwari, ibyumba by’inama, ibyo kwigishirizamo n’inzu ndangamateka ivuga kuri Dian Fossey wishwe mu Ukuboza 1985.
Biteganyijwe ko ikigo gishya kizafungura imiryango ku mugaragaro mu ntangiriro za 2021, gitwaye miliyoni 10 z’amadolari.
Mu minsi ishize Ellen DeGeneres yateje mu cyamunara agapupe gakoze nk’ingagi umukunzi Portia De Rossi yakuye mu Rwanda. Icyo gihe bari bamaze gukusanya asaga miliyoni $5.
",https://m.igihe.com/ibidukikije/ibungabunga/article/ellen-degeneres-yashyize-mu-cyamunara-inkweto-ashaka-inkunga-yo-kubaka-ikigo-mu,Environment
"Igishanga cya Nyandungu kizashyirwamo ikiyaga, kigiye gushorwamo asaga miliyari 4Frw","Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Gahunda yo gutunganya iki gishanga yatangiye mu 2017 ariko nyuma iza guhagarara mu buryo butunguranye.
Abatuye muri aka gace, babwiye Radiyo Rwanda ko bari bishimiye uburyo iki gishanga cyari cyatangiye gutunganywa cyane ko byari byanatumye bamwe muri bo babona akazi.
Umwe yagize ati “Aha hantu rero hasurwa n’abantu benshi akenshi n’abazungu baba barimo, batangiye imirimo bishimisha abantu benshi ibyo bakoraga ariko nyuma ntabwo bigeze bashaka kurangiza ibyo bari barimo, ntabwo twigeze tumenya niba ari ubushobozi bwababanye buke.”
Undi ati “Hariya hirya gatoya habaga icyapa mbese bavuga ko bagiye kuhashyira ibidendezi by’amazi (pond) umuntu wese yajya ahagera akabona ko ari nk’icyitegererezo ariko urabona ko igihuru cyabaye igihuru kandi hegeranye n’ikigo cy’amashuri.”
Ubuyobozi bw Ikigo cy’Igihugu gishinzwe kubungabunga ibidukikije (REMA) bwatanze isoko ryo gutunganya iki gishanga mu 2017, buvuga ko rwiyemezamirimo wari warahawe iri soko yananiwe kuzuza ibyo yari yasabwe bituma rihabwa undi ndetse iyo mirimo ubu imaze amezi atandatu isubukuwe.
Umuyobozi wa REMA, Eng Coletta Ruhamya, yemeza ko imirimo yo kugitunganya haterwamo ibiti n’inzira y’abanyamaguru, imitako n’ibidendezi by’amazi izarangirira ku gihe.
Yagize ati ‘Ubu kampanyi irimo ni nshya, impamvu twayifashe n’uko yerekanye ko ifite ubushobozi buruta ubw’ikompani ya mbere twari twabihaye biba ngombwa ko dushaka abandi bashya bashobora kubikora bijyanye n’icyerekezo cy’igihugu n’icy’Umujyi wa Kigali.”
Rwiyemezamirimo mbere wari waratsindiye isoko ryo gutunganya iki gishanga nyuma yo kunanirwa kuharangiza yishyuwe miliyoni 360, ndetse biteganyije ko gahunda yose yo kugitunganya izarangira hashowemo miliyari enye na miliyoni zikabakaba 530 z’amafaranga y’u Rwanda.
",https://m.igihe.com/ibidukikije/ibungabunga/article/igishanga-cya-nyandungu-kizashyirwamo-ikiyaga-kigiye-gushorwamo-asaga-miliyari,Environment
Guverinoma yashoye asaga miliyoni 900Frw mu bikoresho bizagenzura imyuka yoherezwa mu kirere,"Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Rwanda Today ivuga ko ibi bikoresho (air quality monitors), byashyizwe mu duce 10 hirya no hino mu gihugu, aho bizajya bigenzura imyuka ijya mu kirere ku mihanda minini, inganda n’ibindi bikorwa remezo nk’ingomero z’amashanyarazi, iminara n’imiturirwa.
Umuyobozi Mukuru w’Ikigo cy’Igihugu gishinzwe kubungabunga ibidukikije, REMA, Eng. Coletha Ruhamya, yavuze ko ibi bikoresho byinshi byamaze kugezwa ahatoranyijwe, ahasigaye n’aho bikazahagezwa vuba.
Ati “ Buri gihe tuzajya tubasha gutanga raporo irimo amakuru asesenguye ku miterere y’ubuziranenge bw’imyuka yoherezwa mu kirere mu gihugu hose”.
Yakomeje avuga ko aya makuru azatuma babasha gusesengura umusaruro w’ingamba za politiki iriho ubu, no gutanga ibitekerezo ku byarushaho kunozwa.
Icyemezo cyo kugenzura ibirebana n’imyuka ihumanye yoherezwa muri kirere kije mu gihe hirya no hino ku Isi ubwiza bw’umwuka bukomeje kwangirika ugereranyije n’ibipimo byemewe by’Ishami ry’Umuryango w’Abibumbye ryita ku Buzima, OMS.
Inyandiko yakozwe mu 2018 ku mvano y’ihumana ry’ikirere yagaragaje ko imyotsi irekurwa n’ibinyabiziga n’itwikwa rya ‘biomass’ biri mu bikomeje kwangiza ikirere cy’u Rwanda, by’umwihariko mu bice by’imijyi.
Umushakashatsi akaba n’Umunyamabanga Mukuru w’Urwego rushinzwe ubuziranenge muri Afurika, Hermogene Nsengimana, yavuze ko kuba hatabagaho ibikoresho byifashishwa mu kugenzura ibirebana n’imyuka yoherezwaga mu kirere, byatumaga bigorana gutanga impuruza igihe ingaruka zishobora kuba nyinshi ku baturage.
Ati “ Turizera ko u Rwanda rugiye kubera icyitegererezo ibindi bihugu nabyo bigafata iki cyemezo nka kimwe mu biganisha ku igerwaho ry’intego z’iterambere rirambye, no kugabanya umubare w’abahitanwa no guhumeka umwuka uhumanye”.
Ibi bikoresho bizakoreshwa mu kugenzura imiterere y’imyuka yoherezwa mu kirere byashyizwe mu duce turimo; Rusizi, Rubavu, Nyabihu, Gicumbi, Byimana, Kirehe, Kayonza, Nyagatare n’Umujyi wa Kigali.
",https://m.igihe.com/ibidukikije/article/guverinoma-yashoye-asaga-miliyoni-900frw-mu-bikoresho-bizagenzura-imyuka,Environment
Umushinga wa Dr Nsengimana wo kubungabunga imisambi wahembwe miliyoni 50 Frw,"Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Uyu Munyarwanda w’imyaka 34 na Fernanda Abra ukomoka muri Brésil n’Umuhinde Divya Karnad batoranyijwe buri wese azahabwa 50,000 by’ama-euro, akabakaba miliyoni 50 Frw.
Dr Nsengimana yahembwe mu bagera ku 125 bagaragaje imishinga yo kubungabunga urusobe rw’ibinyabuzima. Umushinga we watsinze ni uwo guteza imbere imyororokere no kurinda imisambi igenda izimira.
Igihembo cya Future For Nature (FFN) yahawe azagishyikirizwa mu birori bizabera muri pariki nto ya ‘Royal Burgers’ Zoo’ mu Mujyi wa Arnhem mu Buholandi, ku wa 4 Gicurasi 2019.
Dr Nsengimana yabwiye IGIHE ko iki gihembo kizamufasha kongera imbaraga mu bikorwa byo kubungabunga urusobe rw’ibinyabuzima.
Yagize ati “Birashimishije cyane. Sinjye wahembwe ahubwo ni igihembo cy’umushinga, ni ishimwe ku bo dukorana n’igihugu kuko u Rwanda rufite umwihariko wo kwihutisha ibikorwa kubera imikoranire n’inzego kandi umusaruro ukagaragara mu gihe gito.’’
Yakomeje avuga ko “U Rwanda rufite ubushake bwo kubungabunga urusobe rw’ibinyabuzima. Kubona igihugu kivugwa birashimishije kandi bizamura isura yacyo.’’
Ibikorwa Dr Nsengimana amazemo imyaka ine byo kubungabunga ibinyabuzima abifatanya na leta harwanywa ubucuruzi bw’imisambi butumwa ihigwa, ikanagurishwa ku bashaka kuyitunga mu ngo zabo.
Yagize ati “Abayitunga batumaga igabanuka, imwe igapfa mu gihe bayihiga. Twaganiriye n’abayifite bemera kuyiduha tuyisubiza muri Pariki y’Akagera. Abanyamahanga batangazwa n’uburyo Abanyarwanda bakorana bakagera kuri iyi ntego.’’
Imishinga ihanzwe amaso mu kubungabunga imisambi
Dr Nsengimana wabaye umuganga w’ingagi yatangije Ikigo kirengera Inyamaswa zo mu Gasozi (RWCA) mu 2014 nyuma yo kubona ko hari inyamaswa ziri gucika zirimo n’imisambi.
Yagize igitekerezo cyo gutanga umusanzu we mu kubungabunga imisambi kubera iyapfuye bayihiga, iyagejejwe mu ngo z’abantu igakatwa amababa bigatuma itisanzura uko bikwiye.
RWCA ifite abakozi 15 n’abakorerabushake 55 bafasha mu kubungabunga imisambi yarimo ikendera mu gihugu no ku Isi muri rusange bitewe no kuyicuruza binyuranye n’amategeko.
Dr Nsengimana yavuze ko “Igihembo twahawe kizadufasha kongera ubushobozi bw’abo dukorana, bakaba ba ambasaderi b’ibikorwa byacu. Tukabaha smartphone, bakatugezaho amakuru mu gihe nyacyo, bakanakorana n’inzego z’ibanze. Turateganya no gukomeza kubarura imisambi no kubaka ikoranabuhanga rizadufasha kureba aho iri n’ibyo irya ku buryo tumenya aho kongera imbaraga.’’
Mu Rwanda habarurwa imisambi 500 iri mu gasozi, irimo iyari isanzwemo n’iyasubijweyo kuva mu 2016. Igikorwa cyo kuyibarura kirakomeje ndetse Abanyarwanda basabwa kukigiramo uruhare.
Uyu muganga yatanze inama yo kudatunga imisambi cyangwa izindi nyamaswa zo mu gasozi mu ngo.
Ati “Ntibyemewe keretse ababifitiye uburenganzira bwa leta. Inyamaswa zishobora kuzana uburwayi bwakwanduza imiryango. Abafite imisambi bataramenyekanisha, byaba byiza bayibaruje kuko yose igiye gukurwa mu ngo z’abantu. Abazaba bakiyifite bashobora kuzahura n’amategeko.’’
Mu 2017, Umuryango utera inkunga abantu bafite ibitekerezo by’ubuvumbuzi n’ubushakashatsi mu bijyanye n’Ubumenyi bw’Isi ‘National Geographic Society’, wahembye Dr. Nsengimana kubera ibikorwa bye byo guteza imbere imyororokere no kurinda imisambi igenda izimira mu rusobe rw’ibinyabuzima. Mu 2014, yari yatsindiye igihembo cya Rolex.
",https://m.igihe.com/ibidukikije/inyamaswa/article/umushinga-wa-dr-nsengimana-wo-kubungabunga-imisambi-wahembwe-miliyoni-50-frw,Environment
Kigali Marriott yabimburiye izindi hotel mu guca ikoreshwa ry’imiheha ya plastique,"Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Muri Nyakanga 2018 nibwo Marriott International yafashe umwanzuro wo kugabanya ikoreshwa ry’imiheha ya plastique muri hotel zayo zisaga 6500 ziri hirya no hino ku Isi.
Icyo gihe Umuyobozi Mukuru wa Marriott International, Arne Sorenson, yatangaje ko batewe ishema no kuba kimwe mu bigo binini muri Amerika bifasha umwanzuro wo guhagarika ikoreshwa ry’imiheha ya plastique mu mashami ari hirya no hino ku Isi.
Ati “Guhagarika ikoreshwa ry’imiheha ya plastique ni uburyo bworoshye abakiliya bacu bashobora gukoresha mu kugira uruhare mu kugabanya ikoreshwa rya plastique igihe bacumbitse iwacu. Igikorwa gisanzwe kibahangayikishije kandi batangiye gushyira mu bikorwa mu ngo zabo”.
Mu ntego iki kigo cyihaye ni uko kugera muri Nyakanga 2019, uyu mwanzuro uzaba wamaze gushyirwa mu bikorwa aho bateganya kujya bagabanya imiheha isaga miliyari imwe yakoreshwaga buri mwaka.
Iyi gahunda yo guhindura ubwoko bw’imiheha ikoreshwa yahise itangira gushyirwa mu bikorwa na hotel zirimo Kigali Marriott, ni imwe mu bikorwa byinshi Marriott International ikomeje gukora mu rwego rwo kurushaho kubungabunga no kurengera ibidukikije.
Mu ntangiriro za 2018, Marriott yatangiye gusimbuza ubwoko bw’amacupa arimo ibikoresho by’isuku byifashishwa mu bwiherero, igikorwa cyitezweho kugabanya amacupa asaga miliyoni 35 buri mwaka.
Uyu mwanzuro ushyizwe mu bikorwa mu gihe Inama y’Abaminisitiri idasanzwe yateranye ku wa 28 Mutarama 2019, yemeje umushinga w’Itegeko ryerekeye kubuza ikorwa, itumizwa mu mahanga, ikoreshwa n’icuruzwa ry’ibikoresho bikozwe muri plastique bikoreshwa inshuro imwe.
Minisitiri w’Ibidukikije, Vincent Biruta, yasobanuye ko uyu mushinga ugamije guca ibikoresho bya plastique bitari amashashi bigenda bikwira hose nk’imiheha, udukombe, amacupa, amasahani, amakanya, ibiyiko n’ibindi bikoreshwa rimwe ugasanga birajugunywe kandi bitazabora.
Yavuze ko bazahera ku dukombe n’imiheha ya plastique kuko abantu batabikoresheje ntacyo baba, iyi miheha yo bikaba bishoboka ko yasimbuzwa indi ikozwe mu mpapuro zishobora kubora ari nayo kuri ubu Kigali Marriott ikoresha.
Iri tegeko rigiye kujyaho nyuma y’imyaka isaga 10 Leta y’u Rwanda iciye ikoreshwa ry’amashashi aho yanashyizeho itegeko rihana ababirenzeho, ibi byatumye ruza mu bihugu 40 ku Isi byateye intambwe mu kurengera ibidukikije.
[email protected]
",https://m.igihe.com/ibidukikije/article/kigali-marriott-yabimburiye-izindi-hotel-mu-guca-ikoreshwa-ry-imiheha-ya,Environment
Minisitiri Biruta yagaragaje uko kubungabunga ibishanga byafasha mu guhangana n’inzara,"Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Yabigarutseho kuri uyu wa Kane mu ijambo yagejeje ku bitabiriye umunsi mpuzamahanga w’ibishanga, ufite insanganyamatsiko igira iti “Tubungabunge ibishanga duhangana n’ingaruka z’imihindagurikire y’ibihe”.
Uyu munsi wahuriranye no gusoza icyumweru cyahariwe kubungabunga ibishanga mu Rwanda, cyibanze ku bikorwa byo gukangurira abaturage kumenya akamaro k’ibishanga ku mibereho yabo n’abatuye Isi.
Hari kandi kubibutsa kubibungabunga, kubigarurira isura byari bifite no kuvanamo ibikorwa byagiye bibyangiza bikanatera ingaruka zitandukanye.
Minisitiri Biruta yavuze ko mu myaka 35 ishize ibiza byikubye kabiri kandi 90% bifite aho bihuriye n’amazi. Mu Rwanda ahanini ibiza biterwa n’imvura.
Yakomeje avuga ko mu igenzura riherutse gukorwa mu turere 15, by’umwihariko ibiza bituruka ku mwuzure mu Majyaruguru n’Amajyepfo n’ibituruka ku mapfa mu Ntara y’Iburasirazuba, byagize ingaruka za miliyari 204 z’amafaranga y’u Rwanda. Avuga ko ibishanga bicunzwe neza byafasha mu guhangana n’ibi bibazo byose.
Ati “Ayo mafaranga yose hamwe aruta ingengo y’imari igenda ku buhinzi bw’igihugu, ibi rero bigiye biba buri mwaka ntabwo dushobora guterera iyo ndetse byagira n’ingaruka nyinshi n’inzara yabaho.”
“Ibishanga rero bifite akamaro gakomeye mu buryo bwo guhangana n’imihindagurikire y’ibihe, mu kurwanya imyuzure bikagira uruhare no kuba twahangana n’amapfa n’inzara.”
Ibarura ry’ibishanga mu Mujyi wa Kigali ryakozwe na REMA, mu mpera za 2018, ryagaragaje ko ibikorwa bigera ku 7 222 bikorerwa mu bishanga, icyanya cy’inganda i Gikondo hatarimo.
Imirenge ya Remera, Gisozi, Gatsata, Kinyinya na Kacyiru ifite ibikorwa byinshi mu bishanga birimo; insengero, ubworozi, amasoko, amagorofa, gare, ubucuruzi n’ibindi.
Iyi mibare ikomeza igaragaza ko 78%, ari amazu atuwemo, naho 9.44%, ni ubucuruzi. Inyubako 3.18% ni izo abantu batuyemo kandi banacururizamo, naho ibiraro byo kororeramo ni 2.85%.
Mu bafite ibikorwa mu bishanga abagera kuri 51% ntabwo bafite ibyangombwa birimo iby’ubutaka, iby’ubugure n’ibindi.
Umuyobozi Mukuru wa REMA, Eng. Coletha Ruhamya, yavuze ko igenzura ryakozwe ryagaragaje ko hari ibintu byinshi bikeneye gushyira imbaraga hamwe by’umwihariko ibijyanye no kwigisha abantu amategeko n’impamvu zo kurengera ibishanga.
Itegeko rirengera ibidukikije rishyira ubutaka bungana na metero 50 uvuye kubiyaga, metero 20 uvuye ku bishanga na metero 10 uvuye ku migezi mu butaka rusange bwa Leta, bivuze ko nta muntu wemerewe kubwiyandikishaho no gushyiramo ibikorwa.
",https://m.igihe.com/ibidukikije/ibungabunga/article/minisitiri-biruta-yagaragaje-uko-kubungabunga-ibishanga-byafasha-mu-guhangana-n,Environment
Kigali: Abafite ibikorwa mu bishanga basabye guhabwa aho kwimukira n’ingurane,"Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Aba baturage batangaje ibi nyuma y’ubugenzuzi buri gukorwa n’Umujyi wa Kigali, ufatanyije Ikigo cy’Igihugu gishinzwe kubungabunga Ibidukikije (REMA).
Ni ubugenzuzi buri gukorerwa mu bishanga biri mu turere tw’Umujyi wa Kigali, aharebwa niba ibikorwa byagombaga kuvanwamo byaramaze kuvamo. Uyu munsi ubugenzuzi bwakorewe mu Karere ka Nyarugenge.
Bavukiyehe Eugène ufite ububiko bw’ibishyimbo n’ibigori mu gishanga kiri mu Murenge wa Muhima, Akarere ka Nyarugenge yavuze ko n’ubwo ibyo ari gusabwa n’ubuyobozi yabyumvise kandi abishyigikiye ariko afite impungenge z’aho azimurira ibikorwa bye.
Yagize ati “Ahubwo bagombye gutekereza niba bashaka ko tuhava, twashoye amafaranga muri banki baduhe amafaranga y’ingurane tugende tugure ahandi tubone ubwimura ibikorwa dufite aho tubijyana.”
“Kuko ntabwo wabwira umuntu washoye miliyoni akarangura ibintu warangiza ukamusaba kubyikorera adafite aho abijyana. Twifuza baduhe ingurane dushake aho twimukira.”
Mbarushimana Ibrahim uzwi ku izina rya Braaza, na we ufite ibikorwa birimo amacumbi, resitora n’igaraje mu gishanga cya Nyabugogo yagize ati “Igishanga ndacyumva kandi gukoreramo ibintu byangiza ibidukikije si byiza ahubwo nibagenzure metero mfite kuva ku gishanga nasize metero 50 izindi nzikoramo ubusitani.”
Braaza avuga ko yumvise amabwiriza kandi nawe yiteguye kubungabunga igishanga.
Kugeza ubu ibishanga byo mu mujyi bibarizwaho ibikorwa bitemewe birenga 2,000 birimo 1,600 by’ubwubatsi.
Umuyobozi w’Umujyi wa Kigali, Rwakazina Marie Chantal, yavuze ko hashize umwaka urenga abaturage bakabaye baramaze kuvana ibikorwa byabo mu bishanga ari nayo mpamvu hongeye kubaho iri genzura.
Rwakazina yavuze ko abari gusaba guhabwa ingurane ahanini barimo “Abafitemo ibikorwa badafitiye uruhushya na rumwe, ari urwo kubaka, gukoreramo cyangwa ibyangombwa by’ubutaka.”
Yakomeje agira ati “Abo rero ni nabo twari tugendereye kuko ingurane uko bigaragara izakorwa ariko bisaba kugira ngo habeho ubwumvikane. Mu gihe batarahabwa ingurane bakamenya ko iki ari ikibazo nabo kibafitiye ingaruka bakatwemerera kuvamo tugacunga igishanga neza nyuma bakazahabwa ingurane.”
Ikijyanye no guhabwa aho bimurira ibikorwa, Rwakazina, yavuze ko Kigali ari ngari kandi ubuyobozi bwiteguye kubafasha kugira ngo bubahirize amabwiriza yo kubungabunga ibishanga.
Mu Rwanda habarizwa ibishanga 935, bigize ubuso bungana 10.6% ku butaka bw’igihugu. Bifite uruhare rukomeye mu buhinzi butunze Abanyarwanda barenga 70%.
Kuva mu 1900, ibishanga birenga 64% byarasibamye mu gihe 50% y’ibiri mu Mujyi wa Kigali byazamuweho ibikorwa bitandukanye.
Umuyobozi Mukuru wa REMA, Eng. Coletha Ruhamya, yavuze ko ibishanga bifite akamaro mu kurengera ibidukikije, ubuzima bw’abantu n’imihindagurikire y’ikirere.
Yagize ati “Ibishanga akamaro kanini bifite, ni uko byakira ayo mazi kandi ayo mazi aho akenewe bya bishanga birayarekura agafasha kuhira no kugaburira indi migezi. Ikindi ni uko bifite umwihariko wo kuyungurura ayo mazi, kandi ibishanga ni umwihariko wo kuba iwabo w’ibinyabuzima bitandukanye.”
Iri genzura ribaye mu gihe u Rwanda rwitegura kwifatanya n’Isi mu kwizihiza umunsi mpuzamahanga w’ibishanga ku wa 31 Mutarama 2019 mu birori bizabera muri Kigali Serena Hotel. Uyu munsi usanzwe wizihizwa ku wa 2 Gashyantare buri mwaka.
",https://m.igihe.com/ibidukikije/ibungabunga/article/kigali-abafite-ibikorwa-mu-bishanga-basabye-guhabwa-aho-kwimukira-n-ingurane,Environment
Amasezerano ku kayunguruzo k’izuba yaraje ijoro ibihugu 200 i Kigali yatangiye kubahirizwa,"Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Hari mu nama ya 28 yahuje ibihugu 197 byayashyizeho umukono. Ibyavuguruwe bigamije ko ibyuma bikonjesha nka za frigo n’ibitanga ubuhehere mu nyubako bikoresha ibinyabutabire bya Hydrofluorocarbons (HFCs), bisimbuzwa ikoranabuhanga rishya ritifashisha iyo myuka yangiza ikirere.
Amavugurura ya Kigali agena ko ibihugu bikize bigomba kugabanya ikoreshwa rya HFCs ku gipimo cya 85% hagati y’umwaka wa 2019 na 2036; ibihugu biri mu nzira y’amajyambere bikagabanya iyo myuka kuri 80% hagati ya 2024 na 2045.
Uyu muhigo wemejwe nyuma y’uko ayo masezerano yari amaze imyaka irindwi aganirwaho, yemeranyijweho mu rukerera rwo kuwa 15 Ukwakira 2016 ubwo abari mu biganiro byabasabaga kurara ijoro muri Kigali Convention Centre bajya impaka.
Kugira ngo ibyavuguruwe kuri aya masezerano bitangire gushyirwa mu bikorwa hari hakenewe ibihugu 20 bibyemeza burundu, bikaba byarabonetse mu Ugushyingo 2017. Ubu bimaze kugera kuri 65.
Minisitiri w’Ibidukikije, Dr Biruta Vincent, yabwiye IGIHE ko nyuma y’imbaraga ibiganiro ku kwemeranya amavugurura byatwaye, kubishyira mu bikorwa bitazagorana kuko guca ibinyabutabire bya Hydrofluorocarbons ari amahirwe mashya y’ubucuruzi.
Ati “Ziriya gaz zirakorwa zikagurishwa, biriya byuma bikonjesha nabyo ni ibintu bicuruzwa. Iyo ikoranabuhanga rishya rije rigashyirwa ku isoko rigenda risimbura iryari rishaje, ariko bisaba ko buri gihugu kigira gahunda yo kugenda gisimbuza ibikoresho bya kera ndetse n’imyuka bikoresha.”
Yavuze ko nko ku Rwanda gahunda yamaze gukorwa ndetse ibikoresho bikonjesha bitarimo ibinyabutabire byangiza akayunguruzo k’izuba, byatangiye kugera ku isoko.
Ati “Ubu turimo gukora igenzura ry’ibigomba gusimburwa byose uko bingana, hanyuma dutangire kureba niba ibyinjira mu gihugu byuzuza neza ibipimo bishya, ari nako tugenda dusimbura ibyari bihasanzwe kugira ngo bihuze n’ariya masezerano.”
Dr Biruta avuga ko indi ngingo itanga icyizere ku ishyirwa mu bikorwa ry’ibyavuguruwe mu masezerano ya Montreal, ariko uko aya masezerano muri rusange ari amwe mu yabashije kugera ku ntego ku Isi.
Amasezerano ya Montréal muri rusange bibarwa ko amaze kugabanya 98% by’imyuka yangizaga akayunguruzo kagabanya ubukana bw’imirasire y’izuba iza ku isi, Ozone, irimo nka chlorofluorocarbons (CFCs) na hydrochlorofluorocarbons (HCFCs), ku buryo katangiye kugaragaza ibimenyetso byo kwisubiranya.
Nubwo HFCs zo zitangiza Ozone, zifite ingaruka inshuro ibihumbi mu gushyushya uyu mubumbe kurusha ‘dioxide de carbone,’ CO2.
Gusimbuza ibi bikoresho ku Rwanda ngo bishobora kutazaba akazi gakomeye kuko ingano yabyo ari nke, bitandukanye n’uko bimeze mu bihugu nka Arabie Saoudite, igira n’ibyuma bikonjesha inzu yose.
Mu itangazo Umuryango w’Ibihugu by’u Burayi, EU, washyize ahagaragara kuri uyu wa Kabiri, watangaje ko ibihugu biwugize byatangiye neza urugendo rwo guca HFCs.
Amasezerano ya Montreal yuzuzanya n’aya Paris 

Amasezerano ya Paris yerekeye imihindagurikire y’ibihe, yemeranyijweho mu Ukuboza 2015, agena uburyo bwo gushyira mu bikorwa ingamba zitandukanye kugira ngo igipimo mpuzandengo cy’ubushyuhe bw’Isi kigume munsi ya dogere calcius 2, intego ikaba ko kigera hasi ya dogere 1.5.
Dr Biruta avuga ko guca HFCs no guteza imbere ikoreshwa ry’ibyuma bikoresha ingufu nkeya kandi zitangiza ibidukikije, byombi byuzuzanya.
Mu nama ya 24 ku mihindagurikire y’ibihe yabereye Katowice muri Pologne ku wa tariki 3-14 Ukuboza 2018, ibihugu byemeranyije ku mabwiriza ngenderwaho mu gushyira mu bikorwa amasezerano ya Paris.
Gusa Amerika nk’igihugu kinarekura imyotsi myinshi mu nganda zacyo, cyivanye mu masezerano ya Paris ndetse Perezida Donald Trump ntahwema kuyanenga.
Minisitiri Dr Biruta avuga ko mu 2020 ibihugu bizongera kugaragaza ukwiyemeza kwabyo, igikorwa kizajya kiba buri myaka itanu.
Yakomeje agira ati “Kuba Guverinoma ya Amerika itemera ariya asezerano, nabyo ni ukubishyira mu cyiciro cyabyo muri politiki, ariko nubwo guverinoma nkuru ivuga biriya, hari leta zo muri Amerika zishyira mu bikorwa ibikubiye mu masezerano ya Paris, kandi twizera n’abandi ko hari igihe bazagera aho bakabyumva neza.”
“Ikindi ni uko ibimenyetso byerekana ko ihindagurika ry’ibihe rihari kandi rituruka ku bikorwa bya muntu. Ikindi gituma tugira icyo cyizere ni uko ikoranabuhanga ririmo kugenda riganisha ku ntego zihawe mu masezerano ya Paris.”
Yatanze ingero ku buryo mu bihugu byinshi barimo kwitabira kubyaza umusaruro ingufu z’imirasira y’izuba, uburyo ikoreshwa ry’ibicanwa nk’amakara bigabanyuka n’uburyo inganda z’imodoka zirimo izamaze gukoresha amashanyarazi, zitarekura imyotsi ihumanya ikirere.
Ati “Iyo ikoranabuhanga ryafashe umurongo nk’uwo, wabyemera utabyemera, ufata umurongo isoko riguhaye. Ni cyo kintu kiduha icyizere, natwe nubwo tudakora imodoka hari imyaka izagera nushaka imodoka ya mazutu ntuyibone kuko ntawe uzaba akiyikora.”
Ibipimo bigaragaza ko mu Rwanda ubushyuhe bwazamutse ku gipimo mpuzandengo cya dogere celcius 1.4 kuva mu 1970, kandi mu gihe nta gikozwe, cyazamuka kugera kuri dogere celcius 2.5 bitarenze umwaka wa 2050.
",https://m.igihe.com/ibidukikije/article/amasezerano-ku-kayunguruzo-k-izuba-yaraje-ijoro-ibihugu-200-i-kigali-yatangiye,Environment
Hatagize igikorwa tumwe mu duce tw’Iburasirazuba twahinduka ubutayu,"Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Mu myaka ya 2002 kugeza 2006 abigaga mu mashuri abanza hirya no hino mu gihugu baribuka imfashanyo zatangwaga n’abanyeshuri, insengero n’imiryango itandukanye hagamijwe gufasha abaturage bari batuye mu Bugesera bitewe n’izuba ryahavaga bahinga bikuma.
Icyo gihe Bugesera inzara yavuzaga ubuhuha biturutse ku zuba ryahavaga ari ryinshi cyane kubera uburyo hari ubutayu, nta biti byaharangwaga. Byatumaga abaturage bari bahatuye basuhukira hirya no hino mu gihugu.
Icyo gihe leta yagerageje uko ishoboye ihashya inzara muri aka gace maze Bugesera itahwamo amahoro biturutse ku ngamba zafashwe zirimo ko buri muturage atera igiti akakivomerera, abanyeshuri bikaba uko ubu Bugesera ntiwamenya ko inzara yahigeze.
Aya mateka sinyagaruye kugira ngo nibutse abantu izuba ryavuye icyo gihe, ahubwo mbigaruye kugira ngo twibukiranye ibyatumaga ya mvura ibura mbona na n’ubu tudafatiranye bya bihe byagaruka mu batuye Kirehe, Ngoma na Kayonza.
Maze iminsi ngenderera utu turere ndi mu modoka z’abagenzi, twahagera nkabona abagenzi bose bafite agahinda bitewe n’ibishyimbo n’ibigori byumiye mu mirima kubera kubura imvura.
Iyo unaganiriye n’abaturage bahatuye wumva agahinda ari kose kuko imvura igwa hakurya Tanzania, igahita yambuka ikagwa Rwamagana n’ahandi nyamara igice kinini cya Kayonza, Ngoma na Kirehe ntihagwe ikahasimbuka.
Bamwe mu baturage iyo muganira batebya bagira bati “Impamvu tutabona imvura ni aba bashinwa bari kubaka uyu muhanda kuko no mu 1974 ubwo bubakaga uyu muhanda inaha nabwo twari twarabuze imvura”.
Nyamara iyo utereye amaso mu bigaragara ukirengagiza ibyo abaturage bavuga, usanga ikibitera ari ukutagira amashyamba menshi muri aka karere, imisozi myinshi yaho yambaye ubusa uraterera ijisho ku musozi rigahingukira hakurya ku buryo wagira ngo ni mu butayu.
Benshi mu batuye aka gace bavuga ko bijya gutangira, abari abayobozi bigabije amashyamba ya leta yarari muri ibi bice bagurisha ibiti byose ibindi babitwikamo amakara abanya-Kigali, barayarangura biratinda Kayonza iramamara mu Rwanda mu kugira amakara meza.
Icyo gihe uwashakaga amakara meza bamurangiraga kugura ayaturutse Kayonza, nyamara uko batemaga ibiti niko n’udusozi badusigaga ku gasi twambaye ubusa.
Mu 2016 ibi bice byateje gusuhuka ku banyarwanda bitewe n’izuba ryinshi

Mu 2016 izuba ryinshi ryavuye mu Rwanda, ryatumye bamwe mu batuye Iburasirazuba basuhuka, aho bavugaga ko bahunga inzara nyamara bamwe mu bayobozi bo bavugaga ko atari inzara ari amapfa.
Icyo gihe Minisitiri w’ubuhinzi n’ubworozi , Dr Gerardine Mukeshimana, yavuze ko izuba ryavuye cyane ryangije hegitari ibihumbi 17 z’ibihingwa, ingaruka z’ibiza zikaba zaratumye imiryango ibihumbi 47 360 yugarizwa n’ibura ry’ibiribwa.
Mu turere twa Kayonza, Kirehe na Ngoma hegitari zigera ku bihumbi 9000 z’imyaka yavuze ko zumye kubera izuba ryinshi. Gusa ahakana ko nta nzara yariri mu Rwanda ko igihari ari amapfa.
Abashinzwe ubumenyi bw’ikirere barabisobanura

Mu mibare ituruka mu kigo cy’Igihugu gishinzwe ubumenyi bw’ikirere (Meteo Rwanda), igaragaza ko mu mezi ya Nzeri n’Ukwakira utu duce aritwo twabonye imvura nke mu gihugu ariko mu kwezi k’Ugushyingo n’iminsi makumyabiri y’Ukuboza 2018, hakaba haraguye imvura ingana na 75-100mm n’imvura nke izagwa mu kwezi kwa Mutarama 2019 iri hagati ya mm 30-40.
Umuyobozi w’agateganyo mu ishami ry’iteganyagihe mu kigo cy’Igihugu cy’ubumenyi bw’Ikirere Mbiti Mugunga Mathieu, yabwiye IGIHE ko impamvu biriya bice bibura imvura ari uko nta biti biharangwa.
Yagize ati “Iyo urebye imiterere ya hariya hantu ntabwo yafasha imvura kugwa kuko nta mashyamba na make ahagaragara ,hambere nagiyeyo nsanga uretse no kuba nta mashyamba nta n’ibiti bihagaragara. Nabajije abayobozi baho impamvu badatera ibiti bambwira ko babitera rimwe na rimwe abaturage bakabitema bikiri bito bakajya kubicana ibindi ngo bikuma kubera kubura imvura.”
Yakomeje agira ati “Muri kariya gace imvura nziza baheruka niyo babonye mu kwezi kwa kane naho nyuma yaho babona nke cyane. Imvura izayo iturutse mu mashyamba ya Tanzaniya yahagera ikabura ibiti n’amashyamba biyikomeza igaca hejuru ikajya kugwa za Kabarondo n’ahandi”.
Mugunga yagiriye inama leta yo kuhafatira ingamba kuko biri kugenda biba bibi ati “Inama natanga nuko leta yakwita kuri kiriya gice bakahatera amashyamba menshi nibwo abaturage bakongera kubona imvura neza.”
Umuyobozi w’Ikigo gishinzwe kubungabunga amazi n’amashyamba Ngabonziza Prime, yabwiye IGIHE ko bafite gahunda yihariye yo kwita ku Ntara y’Iburasirazuba kuko icyo kibazo nabo bakibonye.
Yagize ati “Icyo kibazo turakizi ni nayo mpamvu twatangiye gahunda yihariye yo kwita ku Ntara y’Iburasirazuba cyane cyane Kirehe, Kayonza, Ngoma na Nyagatare. Iyi ntara tuyishoramo 70% by’amafaranga yose tubona ariko sinzi aho ikibazo kikiri. Mu igenamigambi rya 2018/2019 ni rya 2019/2020, tuzahashora 70% by’amafaranga yose duhabwa na leta.”
Yakomeje avuga ko hari n’indi gahunda bahafite izatangira muri Nzeri umwaka utaha izibanda cyane cyane muri ibi bice byangiritse cyane kubera kutagira amashyamba.
Ngabonziza yibaza impamvu nta gihinduka mu turere tuba twabonye amafaranga menshi anasaba inzego zibanze kubafasha gukangurira abaturage kwita ku biti biba byatewe.
Ati “Siniyumvisha uburyo nka Kirehe ntampinduka zihaba nyamara uyu mwaka ariko Karere twahaye amafaranga menshi cyane, twagahaye miliyari imwe mu gihe utundi turere twabahaye nka miliyoni 30. Icyo dusaba rero inzego zibanze nizidufashe gukangurira abaturage kwita ku biti biba byatewe nibatabyitaho ntacyahinduka nibumve ko igiti kitabwaho nk’ibindi bihingwa byose.”
Muri gahunda Ikigo gishinzwe kubungabunga amazi n’amashyamba giteganya gukora muri utu turere twa Kayonza, Ngoma na Kirehe bigaragara ko hazaterwa ibiti byinshi byitezweho kuzahura ibi bice byakunze kurangwa n’igisa n’ubutayu.
Akarere ka Ngoma hateganyijwe guterwa ibiti bivangwa n’imyaka kuri hegitari 2 668, amashyamba ku misozi angana na hegitari 228 hasazurwa amashyamba hegitari 18 hanaterwe ibiti by’imbuto 9155.
Akarere ka Kayonza hateganyijwe guterwa ibiti bivangwa n’imyaka hegitari 7065, Amashyamba kumisozi hegitari 1511 hazasazurwa hegitari 5 haterwe ibiti by’imbuto kuri hegitari 9500.
Akarere ka Kirehe hateganyijwe guterwa ibiti bivangwa n’imyaka huri hegitari 1582 hazasazurwa hegitari 5,4 hazaterwa amashyamba angana na hegitari 675 ndetse haterwe n’ibiti by’imbuto kuri hegitari 5141.
Karekezi Godfrey utuye muri aka gace avuga ko izuba riri kwibasira aka gace ryatumye insina ze zuma nyamara mbere yarapakizaga imodoka akajyana kugurisha.
Ati “Mbere izuba ritaraba ryinshi napakizaga imodoka ibitoki nkajyana i Kigali, ariko ubu no kubona icyo ndya ntibinyorohera hashize nk’imyaka itatu tuvusha izuba kuva mu kwa Gatanu kugera mu kwa cumi n’abiri, leta ikwiye kugira icyo ikora hakiri kare.”
Karekezi akomeza asaba leta kubashyiriraho uburyo bwiza bahingamo, kuko iyo bakurikije ibihe by’ihinga ibyo batera bikunda gupfira mu mirima kubera izuba ryinshi.
Minisitiri w’ubuhinzi n’ubworozi, Dr. Gerardine Mukeshimana, yabwiye IGIHE ko babibonye ko mu myaka itatu ishize igihembwe cya mbere cy’ihinga kitakunze kugenda neza muri ibi bice, gusa akavuga ko hari ingamba bafashe zirimo no kuhira imyaka.
Ati “Mu mirenge ya Mpanga na Mahama twatangiye gukorerayo imishinga yo kuhira imyaka ku buryo bwagutse hegitari ibihumbi 5000, ariko na Kayonza mu murenge wa Ndego dufiteyo umushinga uzatangira umwaka utaha turi kugenda twagura ibikorwa byo kuhira muri iyi mirenge ikunda guhura n’ibibazo”.
Yakomeje avuga ko hari nabo bazi bateye bikumira mu murima kubera izuba ryinshi ariko ko bababaruye kugira ngo babafashe hakiri kare, yijeje abatuye muri ibi bice kubagezaho ibikoresho by’ingenzi hakiri kare mu rwego rwo kwitegura igihembwe cya kabiri cy’ihinga.
",https://m.igihe.com/ibidukikije/article/hatagize-igikorwa-tumwe-mu-duce-tw-iburasirazuba-twahinduka-ubutayu,Environment
Icyuho mu guca ibikoresho byonona amashanyarazi bikanasohora imyuka yangiza ibidukikije muri EAC,"Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu biri muri EAC bifite ingamba zo gukumira ibi bikoresho ariko ntiziranozwa ngo zishyirwe mu bikorwa.
Kenya yashyizeho amabwiriza mu 2012 ariko ntacyo yahinduye mu iyinjizwa ry’ibi bikoresho. Uganda nayo yayashyizeho ariko ntiyashyizwe mu bikorwa.
U Rwanda ruri mu nzira yo gushyiraho amabwiriza mu gihe u Burundi, Tanzania na Sudani y’Epfo, intambwe yabyo ikiri hasi.
Umuyobozi w’Ikigo gishinzwe Kubungabunga Ibidukikije (REMA), Eng. Coletha Ruhamya, yasabye ko EAC na Afurika yose ikwiye guhuza ingamba mu gukumira ibi bikoresho.
Yabigarutseho ku wa 29 Ugushyingo 2018 mu kiganiro cyahuje abayobozi baturuka muri Afurika cyabereye mu Ihuriro rya mbere Nyafurika ku Bukungu butangiza Ibidukikije riteraniye i Kigali.
Insanganyamatsiko yacyo yibanze ku “Kwihutisha ingamba zo gukumira ibikoresho bikonjesha byangiza ingufu z’amashanyarazi bikanangiza ibidukikije muri Afurika.’’
Bigamije gushyira mu bikorwa amavugurura ya Kigali ku masezerano ya Montréal yerekeye ibintu byangiza akayunguruzo k’imirasire y’izuba. Yemejwe burundu muri Mata 2017.
Umuyobozi wa Gahunda ya Rwanda Cooling Initiative, Kayitare Morris, yasobanuye ko hazashyirwaho ibipimo ntarengwa bizagenderwaho ku bikoresho nka frigo n’ibyuma bitanga ubukonje mu nzu (air conditioners), harebwa umuriro bitarenza ku mwaka n’imyuka bikoresha (Refrigerant) igomba kuba itangiza ibidukikije ari byo byitwa Minimum Energy Performance Standards (MEPS).
Yagize ati “Muri uyu mushinga turareba ingufu z’amashanyarazi n’imyuka ibyo bikoresho bikoresha. Hari frigo zigomba gukurwaho zifite imyuka ya Hydrochlorofluorocarbons (HCFCs) kuko ihumanya ikirere, naho izikoresha hydrofluorocarbons (HFCs) zikagabanywa nkuko amavugurura ya Kigali abiteganya.”
Amasezerano ya Montréal yemeje ikurwaho ry’ibikoresho bifite imyuka ya HCFCs, bisimbuzwa ibisohora iya HFCs ariko na byo ubushyuhe bwabyo buguma ku Isi bikangiza ibidukikije.
Amavugurura y’i Kigali yemeje ko bihagarikwa. Agena ko ibihugu bikize bizagabanya ikoreshwa rya HFCs ku gipimo cya 85% hagati ya 2019 na 2036; ibiri mu nzira y’amajyambere bikayigabanya kuri 80% hagati ya 2024 na 2045.
 Kayitare yavuze ko “Mu Rwanda hari ibikoresho bifite ubushyuhe bukenewe, hari n’ibirengeje urugero. Frigo zizanwa mu gihugu zizajya zisuzumwa, izitujuje ibisabwa ngo zinjire zikumirwe.”
Frigo nyinshi ziza mu Rwanda zituruka mu Bushinwa. Ubu izigezweho ku isoko ni izikoresha imyuka ya HFO (hydrofluoro-olefin) itangiza Ozone.
Biteganyijwe ko aya mabwiriza azemezwa mu 2019, agatangira kubahirizwa mu myaka ibiri.
Impuguke mu Kigo cya Afurika y’Uburasirazuba cyita ku Ngufu zisubira (EACREEE), Michael Kiza, yavuze ko hakenewe kongera ubukangurambaga mu bihugu bya EAC bitarashyiraho amabwiriza.
Yagize ati “Ikigo cyacu cyita ku gushyiraho ingamba zihuriweho mu Karere kuko turi ku isoko rimwe aho ibicuruzwa bihererekanywa byoroshye mu bihugu bitandatu.”
Yavuze ko hakiri imbogamizi mu bushobozi kuko ibi bikoresho bihenda ndetse ibyiganje ku isoko biba byarakoreshejwe.
Amahirwe ari mu guhuza amabwiriza arimo kubaka isoko rimwe ritumizwaho ibikoresho byifuzwa, kugabanya ibiciro, kurwanya magendu no gushyiraho laboratwari igenzurirwamo ubuziranenge bw’ibikoresho.
Amavuvurura ya Kigali azashyirwa mu bikorwa muri Mutarama 2019. Ni nyuma y’Inama mpuzamahanga yiga ku mihindagurikire y’Ikirere (COP 24) izabera Katowice muri Pologne.
Eng. Ruhamya yavuze ko iyi nama Afurika ikwiye kuyijyamo ifite intego imwe ku guhangana n’iyangirika ry’ibidukikije.
Yanasabye ko habaho inyandiko ihuriweho na Afurika igaragaza ko yiyemeje gukumira ibikoresho byangiza ibidukikije n’ingufu z’amashanyarazi, ikazaganirwaho muri iyo nama.
Ibyuma bitanga ubukonje na frigo bizikuba hafi inshuro ebyiri bigere kuri miliyari ebyiri mu 2030, mu bihugu biri gutera imbere. Ingufu zikoreshwa na zo ziziyongera kuko mu 2050, 2/3 by’inyubako zose zizaba zirimo ibyuma bitanga amahumbezi.
Muri Werurwe 2018, Ishami ry’Umuryango w’Abibumbye ryita ku Bidukikije (UN Environment) ritera inkunga umushinga wa Rwanda Cooling Initiative, ryaganiriye na EAC ku ishyirwaho ry’ingamba zihuriweho.
",https://m.igihe.com/ibidukikije/ibungabunga/article/icyuho-mu-guca-ibikoresho-byonona-amashanyarazi-bikanasohora-imyuka-yangiza,Environment
Ibyemezo bya Trump ku kubungabunga ibidukikije bizahombya Amerika miliyari $500 ku mwaka,"Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Ni icyemezo, Perezida wa Amerika, Donald Trump yavuze ko kigamije kuzuza inshingano ze zo kurinda Amerika n’abayituye.
Ibiro bye bya White House byasohoye inyandiko igaragaza ko ibyemezo bye birebana no kubungabunga ibidukikije bizatwara abenegihugu miliyari $500.
Ni imibare yatangajwe nyuma ya raporo y’impapuro 100 yasohowe ku wa Gatanu nyuma y’ibirori bizwi nka “Thanksgiving.”
Ivuga ko “Hari ibihamya ko imihindagurikire y’ikirere igira ingaruka ku muntu yiyongera ubutitsa. Ingaruka z’imihindagurikire y’ikirere ziteye inkeke mu gihugu cyose ndetse impungenge ku buzima bw’Abanyamerika, imibanire n’ubukungu ntibigarara.”
Itsinda rya Trump ryirinze kugaragaza ko politiki yo kureberera ibyangiza ikirere izoreka igihugu.
Abahanga mu by’ubumenyi bw’Isi bahuriye mu Kigo cyita ku Bidukikije cya National Climate Assessment (NCA) batanze impuruza ko kuba nta gikorwa bizagira ingaruka ndetse bigatwara Abanyamerika miliyari $500 ku mwaka bitewe n’ubwiyongere bw’indwara n’impfu, iyangirika ry’inyubako, igabanuka ry’umusaruro w’abakozi n’ibindi.
Ni ubusesenguzi bushingiye ku nyandiko ikubiye mu mpapuro 600 yakozwe kuva mu 2017, igaragaza ingaruka ibyemezo bya Trump bifite ku Banyamerika.
Ikinyamakuru Thinkprogress cyanditse ko White House yabonye raporo ariko yirengagiza ibyayivuyemo.
Raporo ivuga ko uburemere buterwa no kuba ubutegetsi bwa Trump ntacyo bukora buzagira ingaruka zikomeye ku bazadukomokaho mu myaka 50 iri imbere.
Ku butegetsi bwa Obama nibwo Amerika yemeye amasezerano ya Paris yashyizweho umukono n’ibihugu hafi 200 mu Ukuboza 2015. Yasabaga ko igabanya imyuka ihumanya ikirere yoherezwa, nibura kuri 30% bitarenze 2025.
Amerika ni iya kabiri ku Isi mu bihugu byohereza Carbon nyinshi mu kirere nyuma y’u Bushinwa.
U Rwanda ku wa 20 Ukwakira 2016 rwinjiye mu mubare w’ibyageraga kuri 80 byari bimaze kwemeza burundu amasezerano y’i Paris. Agena ishyirwa mu bikorwa ry’ingamba zo gukumira izamuka ry’igipimo mpuzandengo cy’ubushyuhe bw’Isi, kikaguma hasi ya dogere Celcius ebyiri ariko intego ikaba ko kigera hasi ya dogere Celcius 1.5.
",https://m.igihe.com/ibidukikije/article/ibyemezo-bya-trump-ku-kubungabunga-ibidukikije-bizahombya-amerika-miliyari-500,Environment
Ingagi zo mu misozi zavanywe mu cyiciro cy’inyamaswa ziri mu byago bikomeye byo gukendera,"Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
IUCN ikurikirana urwego inyamaswa n’ibimera bibungabunzweho ku Isi yose, hashingiwe ku bimenyetso n’isesengura ry’abahanga.
Nk’uko yabitangaje kuri uyu wa Gatatu, ingagi zo mu misozi ziganje mu Rwanda, Uganda na Repubulika Iharanira Demokarasi ya Congo zavanwe mu cyiciro ziri cya ‘critically endangered’ zishyirwa mu cyiciro cya “endangered’ hagendewe ku rwego rw’ibyago bikizibuza kororoka.
Mu myaka 40 ishize nibwo Dr Diane Fossey wamenyekanye mu Rwanda mu kwita ku ngagi n’amahanga ashishikazwa no kwita ku bidukikije, bashavujwe n’uko umuryango w’ingagi wari uzwi nka ‘Group 4’ wamazwe n’ibikorwa bya ba rushimusi.
Group 4 niwo muryango wa mbere w’Ingagi wakoreweho ubushakashatsi n’ikigo Karisoke Research Center cyashinzwe na Dr. Fossey.
Mu 1978 ingagi enye zari zigize Group 4 zishwe na ba rushimusi, izindi eshatu zipfa zizize ingaruka zishingiye ku ihungabanywa ry’umuryango wazo. Kugeza mu Ukuboza uwo mwaka, imiryango itatu y’ingagi muri 11 yabarurwaga niyo yari ikiba hamwe.
Nyuma y’isenywa rya Group 4 ingagi zigasigara ari 240 gusa, Fossey yatangiye kugira ubwoba ko ingagi zizazimira bitarenze umwaka wa 2000.
Gusa bijyanye n’imbaraga nyinshi zashyizwe mu kubungabunga ingagi mu birunga, zarongeye ziba nyinshi ku buryo zavuye kuri 240 mu myaka 30 ishize, zigera kuri 604 muri Kamena 2016. 
Iyi mibare kandi ntirimo iziri mu ishyamba rya Bwindi muri Uganda kuko ho ubushakashatsi bugikorwa, ariko ibarura ryaho mu 2011 ryerekanye ko harimo ingagi zigera kuri 400. Bivuze ko ubu ingagi zibarurwa muri iki gice zirenga 1000.
Umuyobozi wa Fossey Fund, Dr. Tara Stoinski yavuze ko iyi ari inkuru ikomeye ku rugendo rwo kubungabunga ibinyabuzima.
Ati “Ni umusaruro w’ibikorwa bimaze imyaka myinshi byo kurengera ingagi ndetse hari n’abantu babisizemo ubuzima, n’igihamya cy’imbaraga zikomeje gukoreshwa na Guverinoma y’u Rwanda, Uganda na Repubulika Iharanira Demokarasi ya Congo, aho izi ngagi ziba.”
Umuyobozi ushinzwe u Rwanda muri Fossey Fund, Felix Ndagijimana, we yavuze ko ibi ari ari urugero rwiza rw’ubufatanye bwa za Guverinoma, imiryango irengera ibidukikije n’abaturage.
Yashimangiye ko biteguye kongera imbaraga mu gufatanya na Guverinoma y’u Rwanda mu kurengera umurage w’ibinyabuzima.
Dr. Stoinski yavuze ko nubwo hari intambwe ikomeye imaze guterwa, bikwiye kuzirikanwa ko ibibazo byugarije ingagi ntaho byagiye, birimo icyanya zituyemo.
Zose hamwe zisaranganya ubuso bungana na metero kare miliyoni 2.5, zigakomeza kwibasirwa n’indwara, ibikorwa bya muntu n’ihindagurika ry’ibihe, byose bikazifatanye n’umubare muto wazo.
Uretse ingagi zo mu misozi ziganje cyane mu Rwanda zikomeza kwiyongera, andi moko y’ingagi yo yagumye mu cyiciro cy’inyamaswa zugarijwe, akomeje gukendera.
Fossey Fund ivuga ko ikomeje kongera imbaraga mu kurengera ingagi z’ubwoko bwa Grauer buba muri Repubulika Iharanira Demokarasi ya Congo. Nibura 80% by’ubwo bwoko bw’ingagi zishwe mu myaka 20 ishize.
N’andi moko y’ingagi nka ‘Cross River gorilla’, Western lowland gorilla n’andi atandukanye, nayo agenda agabanyuka kubera indwara zirimo na Ebola.
Ingagi zo mu misozi zaherukaga gushyirwa mu cyiciro cya ‘critically endangered’ ubwo zari nke cyane, munsi ya 250.
Guverinoma y’u Rwanda iheruka gutangaza gahunda yo kwagura Pariki y’Igihugu y’Ibirunga ikava ku buso bwa kilometero kare 160, ikongerwaho ¼ bitarenze imyaka itanu.
Muri Gicurasi 2017 Ikigo cy’Igihugu cy’Iterambere (RDB) cyakubye kabiri igiciro cy’abajya gusura ingagi mu birunga kiva ku madolari 750 kigera ku 1500$ ku bantu bose, hagamijwe gushaka ishoramari ryo gushyira mu mishinga yo kuzibungabunga.
Mu mwaka ushize umusaruro u Rwanda rukura mu bikorwa by’ubukerarugendo wageze kuri miliyoni $438, wiyongeraho miliyoni $34 ugereranyije na 2016.
",https://m.igihe.com/ibidukikije/ibungabunga/article/ingagi-zo-mu-misozi-zavanywe-mu-cyiciro-cy-inyamaswa-ziri-mu-byago-bikomeye-byo,Environment
"Imishinga myiza y’ubuzima no kubungabunga ibidukikije muri Afurika igiye guhatanira $50,000","Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Iri rushanwa ryateguwe na Sosiyete y’Abanyamerika ya Johnson & Johnson ikora mu bijyanye na serivisi zo kwa muganga, yashinzwe mu 1886.
Ryiswe Champions of Science Africa Innovation Challenge 2.0, ni irushanwa rya kabiri rikomeye mu yahuza abahanga mu ikoranabuhanga muri Afurika binyuze mu kugaragaza ibitekerezo by’udushya n’ingamba zakomeza kuzanzamura umugabane.
Abazaryitabira bazatanga ibitekerezo mu byiciro bitandatu. Birimo kwita ku bafite ikibazo cy’uburwayi bwo mu mutwe; abari hagati ya 75-85% barwaye mu mutwe muri Afurika ntibagerwaho na serivisi z’ubuvuzi.
Ikindi kijyanye no kubyaza umusaruro ibikoresho byakoreshejwe (Packaging Innovations). Izamuka ry’imyanda iterwa n’ibisigazwa by’ibikoresho riteye inkeke muri Afurika.
Icya gatatu ni ugukora imiti ivuye mu byatsi n’ibiti (Botanical Solutions). Ingo ziri hagati ya 60 na 80% muri Afurika zikoresha imiti gakondo mu buvuzi.
Hari n’uburyo bwunganira abakora kwa muganga bagorwa no gukurikirana indwara z’ibyorezo n’imbogamizi ziri mu buvuzi. Ni uburyo buzafasha abaganga n’abaforomo gutanga serivisi nziza.
Ubuvuzi kandi bukeneye ikoranabuhanga rigezweho ryafasha Afurika guhangana n’indwara nka Sida, Igituntu, Ebola, ubuzima bwo mu mutwe n’ubw’umubyeyi, byibasira cyane abagore. Haziyambazwa application n’ubundi buryo bwakoroshya ihanahana ry’amakuru mu kwihutisha ubuvuzi.
Afurika kandi ikeneye abahanga mu kubaga kuko hari indwara zivurwa abarwayi banyujijwemo icyuma mu gihe ibitaro byinshi bidafite izo serivisi.
Ibi ni byo bishakirwa ibisubizo birambye binyuze mu mishinga izatoranywa.
Ba ny’ir’imishinga izatoranywa bazahabwa $50,000, akabakaba miliyoni 44Frw, banahugurwe n’abahanga bakorana Johnson & Johnson ku kuyishyira mu bikorwa.
Umuyobozi ushinzwe Ikoranabuhanga muri Johnson & Johnson Consumer Inc. Josh Ghaim, yavuze ko iri rushanwa rigiye kuba ku nshuro ya kabiri rigamije kwagura ba rwiyemezamirimo no kubafasha guhanga ibisubizo by’ibibazo bihari.
Yagize ati “Izamuka ry’ibigo byo guhanga udushya muri Afurika riragaragaza ba rwiyemezamirimo bashya bafite inyota yo gushaka inzira nshya zo gushaka ibisubizo bya sosiyete zabo.”
Johnson & Johnson Family igizwe n’ibigo bikomeye mu by’ubuzima ndetse imaze imyaka 85 ikorana na Afurika mu bihugu birenga 25.
Ibitekerezo by’imishinga bishobora gutangwa n’umuntu ku giti cye cyangwa ikigo. Ushobora gusura urubuga rwa Africa Innovation Challenge ku bindi bisobanuro.
Igikorwa cyo kwakira imishinga izatoranywa kizasozwa ku wa 16 Mutarama 2019, ari nawo mwaka uzatangarizwamo iyatoranyijwe.
",https://m.igihe.com/ibidukikije/ibungabunga/article/imishinga-myiza-y-ubuzima-no-kubungabunga-ibidukikije-muri-afurika-igiye,Environment
Ubuso bungana na 30% bw’u Rwanda buzaba buteyeho amashyamba mu 2020,"Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Kugeza ubu ubuso buteyeho amashyamba mu Rwanda, bungana na 29.6%, mu gihe kitageze ku myaka ibiri bukazaba bungana na 30% hagamijwe kubungabunga urusobe rw’ibinyabuzima.
Byatangajwe na Minisitiri ushinzwe Imirimo y’Inama y’Abaminisitiri, Marie Solange Kayisire, mu muganda usoza ukwezi k’Ukwakira 2018 wahuriranye no kwizihiza ku nshuro ya 43 umunsi w’amashyamba, wizihirijwe mu karere ka Kicukiro mu Murenge wa Gatenga, ahatewe ibiti by’inturusu ku buso bwa hegitari zisaga 20.
Umuyobozi Mukuru w’Ikigo gishinzwe kubungabunga amazi n’amshyamba mu Rwanda, Ngabonziza Prime, yavuze ko muri iki gihembwe bahariye gutera amashyamba hazaterwa ibiti bivangwa n’imyaka ku buso bwa hegitari ibihumbi 38 hamwe n’ibiti by’ishyamba kuri hegitari hafi ibihumbi bitanu, bakazanaha abaturage ibiti by’imbuto ibihumbi 225.
Mu Rwanda, abaturage 500 batuye kuri kilometero kare imwe, bamwe muri bo batuye ku misozi ihanamye aho bagiye batema amashyamba yari ahateye.
Ibi bishobora gushyira ubuzima bwabo mu kaga kuko bashobora kwibasirwa n’isuri ndetse n’ibiza.
Mu 2011, Guverinoma y’u Rwanda yihaye intego ko mu 2030, ubuso bungana na hegitari miliyoni ebyiri buzaba buteyeho amashyamba, kugeza ubu hamaze hegitari zisaga 600 z’amashyamba yari ashaje.
[email protected]
",https://m.igihe.com/ibidukikije/article/ubuso-bungana-na-30-bw-u-rwanda-buzaba-buteyeho-amashyamba-mu-2020,Environment
Icyogajuru BepiColombo cyatangiye urugendo rujya ku mubumbe wa Mercure ,"Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
BepiColombo yoherejwe mu kirere iturutse muri Amerika y’Epfo, yitwaje ibikoresho bibiri bizwi nka ""sondes’ birimo icyakorewe mu Kigo gishinzwe ibirebana n’ibyogajuru mu Burayi, ESA na Jaxa yo mu Buyapani.
Iki cyogajuru gifite ubushobozi bwo kubaho imyaka 8.5, cyitezweho kohereza ku Isi amakuru atandukanye ku bibazo byibazwa ku mubumbe wa Mercure uzwiho gushyuha cyane.
Prof Dave Rothery wo muri Open University mu Bwongereza yabwiye BBC ko nta byinshi bizwi ku buryo umubumbe wa Mercure wabayeho, kandi igihe cyose batarawusobanukirwa bigoye kumenya ukuri kuzuye ku birebana n’Isi.
U Burayi n’u Buyapani byohereje icyogajuru kuri Mercure, nyuma y’aho mu 1970, Leta Zunze Ubumwe za Amerika zoherejeyo icyitwa Mariner.
Mariner yatumye haboneka amakuru make kuri Mercure arimo kuba uyu mubumbe uriho amazi ariko yahindutse urubura, ndetse n’ibuye risa n’irikoreshwa mu ikaramu y’igiti (graphite).
Umubumbe wa Mercure uherereye mu kilometero miliyoni 58 uvuye ku Izuba. Abahanga mu bumenyi bw’ikirere bavuga ko Izuba rihagera rikubye inshuro 10 irigera ku Isi.
[email protected]
",https://m.igihe.com/ibidukikije/article/icyogajuru-bepicolombo-cyatangiye-urugendo-rujya-ku-mubumbe-wa-mercure,Environment
Byinshi kuri Banki yihariye izatera inkunga imishinga irengera ibidukikije mu Rwanda,"U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
Iyi banki biteganywa ko izitwa ‘Rwanda Catalytic Green Investment Bank’, yitezweho kongera amafaranga yashorwaga mu mishinga igamije kurengera ibidukikije mu gihugu.
Izaba ikora nk’izindi banki ariko yibanda gusa ku gutanga inguzanyo no gushora imari yayo mu mishinga igamije kurengera ibidukikije.
Uru rwego rw’imari ruteganywa gushyirwaho, ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umukozi ushinzwe itumanaho mu kigega cya leta gisanzwe gitera inkunga imishinga irengera ibidukikije (Fonerwa), Doreen Nakure, yabwiye IGIHE ko Fonerwa ari yo ishinzwe gukurikirana by’umwihariko ishyirwaho ry’iyo banki, cyamaze gushyiraho itsinda ry’inzobere rizatanga ishusho nyayo y’imiterere n’imikorere y’iyo banki mu gihe cya vuba.
Ati “Ubu twamaze guha akazi umuryango ‘Coalition for Green Capital’ kizadusesengurira ndetse kikaduha imiterere y’ishusho y’iyo banki ku rwego mpuzamahanga. Ibijyanye n’ingano y’amafaranga iyo banki izatangiza bizagaragazwa n’inyigo iri gukorwa n’icyo kigo gifatanyije n’abandi bafatanyabikorwa.”
The Coalition for Green Capital ni umuryango udaharanira inyungu, wibanda cyane ku guteza imbere isoko ry’ingufu zidahumanya, binyuze mu gushyiraho banki ziteza imbere imishinga irengera ibidukikije.
Kuva mu mwaka wa 2009, uyu muryango ufatanya n’ibihugu, ndetse n’imiryango itari iya Leta gushyiraho ibigo by’imari bishyigikira imishinga migari irengera ibidukikije, kigakora ubuvugizi, ndetse kigatanga ubujyanama n’ubugenzuzi mu mikorere y’ibyo bigo.
Kugeza ubu ntibirasobanuka neza niba iyi banki izaba ari iya Leta cyangwa iy’abikorera; gusa Nakure avuga ko bizaterwa n’ibintu byinshi bikiri kuganirwaho ubu, ariko akagaragaza ko byagakwiye kuba igikorwa cy’abikorera.
Iyi banki nitangira, izajya itera inkunga imishinga ya Leta n’abikorera igamije kurengera ibidukikije, habanje kurebwa niba yujuje ibisabwa.
Nakure avuga ko iki gitekerezo cyo gushyiraho iyi banki kiri gushingira ku mahame yihariye ajyanye no kugena uburyo bwo kwifatira ibyemezo mu ishoramari, ubushobozi bwo kwiyongerera imari ivuye mu bigo by’imari ndetse no mu bikorera, hashingiwe cyane cyane ku bikorwa by’indashyikirwa bya banki mpuzamahanga zitera inkunga imishinga irengera ibidukikije, ubufasha bwa Fonerwa ndetse n’abandi bagira uruhare muri iri soko.
Amakuru ajyanye n’itangizwa ry’iyi banki mu Rwanda yatangarijwe bwa mbere mu kiganiro cyatangiwe mu nama ya Cop 25 iherutse kubera muri Espagne mu mpera z’umwaka ushize yigaga ku ruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Igitekerezo cyo gushyiraho banki nyarwanda itera inkunga imishinga irengera ibidukikije, kije nyuma y’uko Afurika y’Epfo na yo yashyizeho iyo banki ifite imari shingiro ya miliyoni 100 z’amadorali ya Amerika.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, ubwo yari mu nama ya COP 25, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari na ko tuzamura uruhare rw’abikorera.”
Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa muri 2013, hahanzwe imirimo 138 000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12 998 z’inkombe n’imigezi n’ibiyaga zarasubiranyijwe, hegitari 41 116 ziterwaho amashyamba, ndetse imiryango 65,340 ifashwa kubona ingufu zikomoka ku mirasire y’izuba mu gihe toni miliyoni 65 z’imyuka ihumanya ikirere zakumiriwe.
Icyo gihe Fonerwa yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
Umushinga w’uruganda rw’amashanyarazi rutanga megawati 8.5 ruri mu karere ka Rwamagana, ni urugero rwiza rw’ishoramari ryakozwe mu rwego rwo kurengera ibidukikije.
U Rwanda rwihaye intego ko mu 2050, ruzaba rwagabanyije umwuka uhumanya ikirere ku rugero rwifuzwa.
",https://m.igihe.com/ibidukikije/article/byinshi-kuri-banki-yihariye-izatera-inkunga-imishinga-irengera-ibidukikije-mu,Environment
Ingano y’umwuka wa CO2 Umunyarwanda yohereza mu kirere,"Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwakozwe na Oxfam bwatangajwe kuri iki Cyumweru, bwagaragaje umuntu umwe mu Bwongereza bizamufata iminsi itanu kugira ngo agire uruhare mu bikorwa bituma haboneka CO2 mu gihe iyo ngano y’uyu mwuka ku muntu uri mu Rwanda bizamufata umwaka.
Ku Cyumweru gitaha tariki ya 12 Mutarama, nibura Umwongereza azaba amaze kohereza mu kirere umwuka wa CO2 ungana n’uzoherezwa umwaka wose n’umuturage wo mu bihugu birimo Madagascar, Malawi, Ethiopia, Uganda, Guinea na Burkina Faso.
Ubu bushakashatsi bwagaragaje ingano y’uyu mwuka woherezwa mu kirere ku batuye mu Rwanda ari toni 0.09, Malawi ni 0.19, Burkina Faso zigeze kuri toni 0.25 ku mwaka.
Bwagaragaje ko umuturage wo muri Nigeria agira uruhare mu bikorwa byohereza mu kirere uyu mwuka uhumanya ungana na toni 0.49 buri mwaka naho uwo mu Buhinde akaba ari 1.68.
Ikigereranyo rusange ku Isi kiri kuri toni 4.7 ku muntu buri mwaka. Mu Bwongereza honyine, umuturage abarirwa toni 8.3.
Abongereza benshi bavuze ko hakwiye kugira byinshi bikorwa mu kurwanya ikibazo cy’imihindagurikire y’ikirere cyane mu kugabanya umwuka uhumanya woherezwa mu kirere.
Ubwiyongere mu kirere bw’uyu mwuka wa CO2 bugira ingaruka ku bidukikije zirimo ubushyuhe bukabije ku Isi, imyuzure n’ibindi.
Mu myaka 100 ishize, ibikorwa bya muntu byongereye ubushyuhe ku Isi ho dogere celcius 2.5. Uko kwiyongera k’ubushyuhe ku Isi kwagiye gutera ibibazo bitandukanye birimo ihindagurika ry’ibihe, imyuzure ya hato na hato, kuzimira kw’inyamaswa n’ibimera bitandukanye n’ibindi.
Mu myaka myinshi ishize, ibikorwa bya muntu byakomeje kugira uruhare mu iyangirika ry’urusobe rw’ibinyabuzima ndetse n’ihindagurika ry’imiterere y’Isi.
Ahari ubutayu bwa Sahara hahoze ibyatsi, amazi ndetse n’amashyamba nkuko byatangajwe n’Umushakashatsi Dr Curt Stager wo muri Kaminuza ya Smith College, nyamara byaje guhindurwa n’imyuzure, agace gasigara kambaye ubusa.
Kubera ubushyuhe, ibikorwa bya muntu n’ibindi, amoko 1000 y’inyamswa yarimutse ajya gushaka ahandi aba, andi menshi yo yarazimiye.
Mu myaka 15 iri imbere, isunzu ry’umusozi wa Kilimanjaro rizwiho urubura rizaba ryambaye ubusa. Ubushakashatsi bwagaragaje ko ubushyuhe bw’Isi buri gutuma urubura kuri uwo musozi rushonga bidasanzwe.
Uyu mwuka wa CO2 ugira ingaruka nyinshi ku buzima bwa muntu. Zirimo kurwara umutwe, kugira umunaniro, kubura ibitotsi, kugira ibibazo by’ubuhumekero kimwe no gututubikana ndetse wongera uburyo umutima utera umuntu akaba yarwara indwara y’umuvuduko ukabije w’amaraso cyangwa se akaba yajya muri Coma mu buryo butunguranye kubera kubura umwuka mwiza.
Ubushakashatsi buherutse kugaragaza ko ingaruka z’imihindagurikire y’ibihe ku bukungu bw’u Rwanda zishobora kugera ku kigero cya 4.5% by’umusaruro mbumbe w’igihugu mu mwaka wa 2030.
Ubu bushakashatsi bwakozwe n’itsinda ry’ibihugu 19 bihuriye ku kuba bisangiye ingaruka bigirwaho n’imihindagurikire y’ikirere (V20), bwerekanye ko ingaruka z’imihindagurikire y’ibihe ku buzima bw’abanyarwanda zishobora kurushaho gukomera harimo ukwiyongera kwa Malaria ndetse n’ibyorezo bituruka ku bukonje ndetse n’ubushyuhe bw’ikirere.
Ubushakashatsi bw’Ikigo cy’Igihugu cyo kubungabunga Ibidukikije (REMA) bwo muri Gicurasi 2018, ku bitera ihumana ry’umwuka n’iyangirika ry’ikirere, bwagaragaje ko ibintu biza ku isonga mu guhumanya umwuka uhumekwa mu Rwanda harimo umwotsi w’imodoka, imyotsi y’amakara n’inkwi n’ibindi.
Bwanerekanye ko uduce duto duto tutabonwa n’amaso twivanga n’umwuka uhumekwa, tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Bwanagaragaje ko mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Hari ibice bimwe na bimwe byagaragayemo ko mu mpeshyi muri metero kibe imwe y’umwuka usangamo hagati ya mikorogarama (microgram) 100 na 150 z’utwo tuvungukira mu gihe ikigero cyemewe kitagomba kurenga mikorogarama 35 kuri meterokibe y’umwuka.
Mu guhangana n’ingaruka ziterwa n’ihindagurika ry’ibihe n’iyangirika ry’ikirere, u Rwanda rwashyizeho ingamba nyinshi zitandukanye zirimo gutera ibiti byinshi bitanga umwuka mwiza aho kuri ubu ari ku buso bungana na 30% bw’igihugu.
Harimo kandi gukumira imodoka zisohora imyuka ihumanya ihumanya binyuze mu isuzuma zikorerwa no kwimakaza ikoreshwa ry’ingufu zidahumanya. Ibi bijyanye n’uko ubu ku isoko ry’u Rwanda hagejejwe imodoka na moto zikoresha amashanyarazi.
",https://m.igihe.com/ibidukikije/article/ingano-y-umwuka-wa-co2-umunyarwanda-yohereza-mu-kirere,Environment
Mu Rwanda hagiye gutangizwa banki itera inkunga imishinga y’ibidukikije,"Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Amakuru ajyanye n’itangizwa ry’iyi banki mu Rwanda yatangarijwe mu kiganiro cyatangangiwe mu nama ya Cop 25 iherutse kubera muri Espagne mu mpera z’umwaka ushize kireba uruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Muri iyo nama niho hatangarijwe ko u Rwanda ruzashyiraho banki igamije gushyigikira imishinga igamije kurengera ibidukikije, “Rwanda Catalytic Green investment bank”.
Uru rwego rw’imari ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari nako tuzamura uruhare rw’abikorera.”
Kubera ibibazo by’imihindagurikire y’ibihe, nibura abahinzi bo mu Rwanda batakaza 40% by’umusaruro wabo. Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa, hahanzwe imirimo 138000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12,998 z’inkombe n’imigezi n’ibiyaga zarasubiranyijwe ndetse imiryango ifashwa 17 449 kubona ingufu zidakomoka ku ngomero z’amashanyarazi.
Icyo gihe FONERWA yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
",https://m.igihe.com/ibidukikije/article/mu-rwanda-hagiye-gutangizwa-banki-itera-inkunga-imishinga-y-ibidukikije,Environment
Ubushakashatsi bwerekanye ko Umuryango w’ingagi zo mu Birunga uri kwaguka,"Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubwo bushakashatsi bwerekana ko ingagi zo mu ishyamba rya Bwindi muri Uganda na Sarambwe muri Repubulika Iharanira Demokarasi ya Congo (RDC) zavuye kuri 400 zikagera kuri 459.
Mu Rwanda, imibare y’ingagi yariyongereye zigera kuri 604 zivuye kuri 480 zabarurwaga umwaka ushize. Ibyo byatumye ingagi zibarurwa mu gice cy’imisozi y’Ibirunga zigera ku 1,063.
Ubushakashatsi bwakozwe bigizwemo uruhare n’Ikigega cyita ku ngagi muri Pariki y’Ibirunga (Dian Fossey Gorillas Fund) bushyirwa ahagaragara ku wa mbere tariki 16 Ukuboza 2019.
Umuyobozi wa Dian Fossey, Dr Tara Stoinski, yagize ati “ Ibyavuye muri ubu bushakashatsi ni gihamya y’imbaraga zo kwita ku bidukikije, hagati ya Guverinoma zirimo iy’u Rwanda, RDC na Uganda.”
Yongeyeho, ati “Ingagi zo mu misozi ni zimwe mu nyamaswa zirinzwe cyane kuri uyu mugabane, kandi uyu munsi turabona icyo imbaraga z’abafatanyabikorwa mu kuzitaho zishobora gukora. Ni akazi gakomeye ku baturage, abayobozi ba za Guverinoma n’ababungabunga urusobe rw’ibinyabuzima, ariko bishobora gukorwa.”
Mu bushakashatsi bwabanje, ku ngagi zo mu misozi, ababukoze bageze mu bice byose by’ishyamba bashaka ibyafasha kubona amakuru ku ngagi n’izindi z’inyamabere n’ibimenyetso by’ibikorwa bya muntu.
Mu bikorwa byabo bakusanyije umwanda wazo kugira ngo harebwe inkomoko yazo, ibyo byakozwe inshuro ebyiri kuva muri Werurwe kugeza Gicurasi 2018 no kuva mu Kwakira kugeza Ukuboza 2018 kugira ngo bimenyekane neza ko buri ngagi yagezweho.
Mu mwaka ushize, Ikigo cy’igihugu gishinzwe iterambere (RDB) cyongeye ubuso bwa Pariki y’igihugu y’Ibirunga iherereye mu Majyaruguru y’u Rwanda buva kuri Hegitari 16,000 bugera ku 16,027 hagamije kwita ku rusobe rw’ibinyabuzima biyirimo.
",https://m.igihe.com/ibidukikije/article/ubushakashatsi-bwerekanye-ko-umuryango-w-ingagi-zo-mu-birunga-uri-kwaguka,Environment
Imvura imaze guhitana abantu 15 hirya no hino mu gihugu,"Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Guhera mu Ukwakira uyu mwaka mu bice bitandukanye by’igihugu hagaragaye imvura nyinshi kurusha iyari isanzwe.
Ni imvura y’umuhindo Minisiteri y’ibidukikije igaragaza ko ubwinshi bwayo bwatewe n’uruhurirane rw’imiyaga ituruka mu nyanjya y’u Buhinde n’ituruka mu ishyamba rya Congo.
Mu kiganiro Kubaza bitera Kumenya cyatambutse kuri Radiyo Rwanda kuri iki Cyumweru tariki 8 Ukuboza, Umunyamabanga Uhoraho muri Minisiteri y’Ibidukikije , Fatina Mukarubibi yavuze ko imvura imaze guhitana abanyarwanda 15 ikangiza n’ibindi bikorwa byinshi.
Yagize ati “Muri iyi minsi imvura yabaye nyinshi, ibiza byahitanye ubuzima bw’abantu 15 n’amatungo ndetse hangiritse imyaka iri mu mirima, imihanda, ibiraro amashuri. Ahibasiwe cyane ni mu Ntara y’Amajyepfo n’Iburengerazuba.”
Mu guhangana n’ibyo biza, Mukarubibi yavuze ko hakozwe ikarita igaragaza ahantu hashobora kwibasirwa n’ibiza ndetse n’ibigomba kuhakorwa mu rwego rwo kurwanya isuri inashobora gutera imyuzure. 
By’umwihariko muri ibi bihe, yasabye abaturage kuzirika ibisenge, guca imirwanyasuri no gusibura inzira z’amazi kandi bagatanga amakuru igihe hari ahabaye ibibazo by’ibiza.
Mu ngamba z’igihe kirekire, Mukarubibi yavuze ko hari imirimo irimo ikorwa mu rwego rwo kurinda no gusubiranya icyogogo cya Sebeya kuko umugezi wa Sebeya nawo wagiye uteza ibiza mu myaka ishize.
Hari kandi gusaba abubaka gushyiraho uburyo bwo gufata amazi ava ku bisenge by’inzu.
Mu rwego rwo gukumira ko ibiza by’imvura byangiza ibikorwaremezo nk’imihanda n’ibiraro , Mukarubibi avuga ko begereye inzego zibishinzwe kugira ngo bijye byubakwa habanje kwegeranywa amakuru ya tekiniki azatuma ibyubatswe biramba.
Yatanze urugero rw’ikiraro cya Nyabarongo cyajyaga kirengerwa n’amazi mu bihe by’imvura, ubu bikaba byarakosowe.
Imvura nyinshi imaze iminsi igwa no mu bindi bihugu bya Afurika y’Iburasirazuba ndetse imaze guhitana abasaga 250. Kimwe cya kabiri cy’abapfuye ni abo muri Kenya, mu gihe yagize ingaruka ku baturage basaga miliyoni eshatu.
Biteganyijwe ko muri uko kwezi imvura ikomeza kugwa ari nyinshi.
",https://m.igihe.com/ibidukikije/article/imvura-imaze-guhitana-abantu-15-hirya-no-hino-mu-gihugu,Environment
Minisitiri Mujawamariya yibukije abangiza ibidukikije ko nta yindi si bafite yo kuzaturaho,"Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Ibi yabigarutseho kuri uyu wa Kabiri tariki 19 Ugushyingo 2019, ubwo iyi Minisiteri yahuraga n’abafatanyabikorwabayo harebwa uko bakomeza kunoza ubufatanya mu kurengera ibidukikije.
Iyangirika ry’amashamba, imyuka ihumanya ikirere iva mu nganda no mu binyabiziga, ndetse n’ibindi bikorwa bitandukanye bya muntu, ni bimwe mu biza ku isonga mu gukomeza kwangiza ibidukikije hirya no hino ku Isi.
Minisitiri Mujawamariya avuga ko iyi nama iba igamije guhuza abafatanyabikorwa mu bikorwa bitandukanye barimo abakora mu by’amashyamba, ubutaka n’abandi, intego ari ugukokomeza kugira igihugu cyiza.
Ati “Dukeneye kubungabunga ibidukije ariko n’igihugu gikeneye amajyambere byaba mu bucuruzi bw’amabuye y’agaciro n’ahandi, icyo dusaba abafatanyabikorwa ni ugukomeza mu nzira turimo nk’u Rwanda dukomeza guteza imbere ibidukikije, kandi dukomeza kugira igihugu kirangwamo n’ibidukikije byitaweho kuva ku mwana kugera ku mu kambwe.”
Ati “Iyi si dutuyeho niyo yonyine dufite aho gutura, tugomba rero kuyirinda kubera ko nta handi dufite dutura ni aha gusa, buri wese uko yaba angana kose akwiye kumva ko ari inshingano ze zo kubungabunga ibidukikije.”
Umuyobozi w’Ikigo gishinzwe kubungabunga ibidukikije, Eng. Coletha Ruhamya, yavuze ko hakiri imbogamizi mu kubungabunga ibidukikije zirimo ingengo y’imari igenerwa uru rwego, kudahuza ibikorwa mu nzego ndetse n’ishoramari ridahagije mu kurinda ibidukikije.
Agira ati ""Usanga ingengo y’imari leta yakoresheje yose, 2,9% ni yo yagiye mu bintu birengera ibidukikije, ibyo byose rero turashaka kureba ukuntu izo nzego zindi zibishyira muri gahunda yazo.’’
",https://m.igihe.com/ibidukikije/article/minisitiri-mujawamariya-yibukije-abangiza-ibidukikije-ko-nta-yindi-si-bafite-yo,Environment
Abahanga batanze umuburo ku ngaruka zishobora kwibasira Isi kubera udusimba duto dukomeje gupfa,"Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Ubushakashatsi buheruka gukorwa na Kaminuza ya Sussex mu Bwongereza, bugaragaza ko umubare w’udusimba duto turi ku Isi ukomeje kugenda ugabanuka mu buryo bukabije, by’umwihariko 41% byatwo byagabanutse bitewe n’ingaruka z’ihindagurika ry’ibihe, ibiza, ibikorwa bya muntu n’ibindi.
Umwarimu wigisha amasomo y’ibinyabuzima muri kaminuza ya Sussex, akaba n’umwe mu bayoboye ubwo bushakashatsi, Dave Goulson, yavuze ko ‘Iryo gabanuka nirikomeza, ingaruka zizaba nyinshi’.
Ati “Bitatu bya kane (3/4) by’ibihingwa byacu bibeshwaho n’udusimba duto. Ibihingwa bizatangira kurumba. Ntituzongera kugira imbuto zirimo nk’inkeri...Ntitwabasha kugaburira abantu barenga miliyari 7.5 utu dusimba tudahari.”
Gusa iyi raporo basohoye igaragaza ko mu gihe abantu bashyize hamwe babasha kubona igisubizo ku kibazo kigaragara nka kirimbuzi.
Ati “Udusimba tuba mu busitari na Pariki byacu, abazitaho bashobora gukora ibitangaza. Igikenewe cyane ni uguhindura abahizi bakaba inshuti n’inyamaswa, bakagabanya gukoresha imiti yica udukoko. Ibyo byafasha cyane.”
Abayikoze batanga inama z’uko kandi abantu bakwiye guhinga ibihingwa bifasha iyororoka ry’ibimera akenshi bigizwemo uruhare n’utwo dusimba duto turimo nk’inzuki igihe zirimo gutara.
Ubushakashatsi bugaragaza ko utu dusimba duto turimo kugabanuka mu buryo bukabije mu bihugu birimo u Budage na Puerto Rico. Igaragaza ko muri rusange utu disimba ku mwaka tugabanukaho nibura 2.5%.
By’umwihariko mu Bwongereza iyi raporo yibanze igaragaza ko hagati ya 1968 na 2007 twagabanutseho nibura 28%. Abakoze iyi nyigo bavuga ko hari izindi zisaga 70 zakozwe ariko nta mpinduka igaragara mu kutubungabunga cyane cyane mu Burayi na Amerika ya Ruguru.
",https://m.igihe.com/ibidukikije/article/abahanga-batanze-umuburo-ku-ngaruka-zishobora-kwibasira-isi-kubera-udusimba,Environment
Intara y’Iburasirazuba yahawe umwihariko mu gutera amashyamba kubera ubuke bwayo,"Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Ibi yabitangaje ubwo hatangizwaga igihembwe cyo gutera amashyamba 2019/2020 cyatangirijwe mu Murenge wa Rukumberi mu Karere ka Ngoma ahatewe ibiti ibihumbi 16 ku buso bungana na hegitari 80.
Muri iki gihembwe iburasirazuba hazaterwa amashyamba ku buso bungana na hegitari 609.8, haterwe ibiti bivangwa n’imyaka kuri hegitari 5138.6. Hazavugururwa kandi amashyamba angana na hegitari 275 ndetse hanaterwe ibiti by’imbuto ibihumbi 163 505 mu rwego rwo guhangana n’ikibazo cy’ubutaka bunini budateweho ibiti burangwa muri iyi ntara.
Akarere ka Kirehe niko kazaterwamo ibiti byinshi aho kazaterwamo amashyamba angana na hegitari 276, ibiti bivangwa n’imyaka bingana na hegitari 286 n’ibiti by’imbuto 9750.
Mukarubibi Fitina yavuze ko bahaye umwihariko iyi ntara kugira ngo bahangane n’ikibazo cy’amashyamba make akunda kuyigaragaramo bigatuma ibice bimwe na bimwe bitabonekamo imvura nkuko bikwiye.
Yakomeje avuga ko bishimira ko intego igihugu cyari cyarihaye yo gutera amashyamba ku kigero cya 30% cy’ubuso bw’igihugu yagezweho mbere ya 2020.
Ati “Mu gice cy’iburasirazuba ho baracyari inyuma cyane nko mu Karere ka Ngoma turacyari kuri 12 by’ubuso buteweho amashyamba, biradusaba imbaraga kugira ngo tuzamure iyo mibare ariko n’abaturage barasabwa kubigira ibyabo kugira ngo bya biti babirere bihinduke ishyamba.”
Yongeyeho ati “Ubu tugiye gufatanya dushyireho gahunda yihariye yo gutera amashyamba mu burasirazuba by’umwihariko nka Ngoma n’ahandi, hari ubwoko bw’ibiti byagaragaye ko bishobora kwera muri iki gice kandi bigatanga umusaruro harimo nk’igiti cy’umugazi, igifenesi n’ibindi bitandukanye bivangwa n’imyaka, ibyo byose nibyo tugiye gutera muri iyi ntara.”
Mukarubibi yavuze ko zimwe mu mpamvu zituma iyi ntara idakunda kugira amashyamba menshi harimo kuba ubutaka bwaho bukunda kugira umuswa mwinshi hakiyongeraho n’izuba ryinshi.
Yasabye abaturage bo mu burasirazuba gukoresha ibiyaga bafite buhira ibiti kugira ngo bahangane n’izuba rikunda kubyumisha.
Abaturage bavuga ko zimwe mu mpamvu zituma muri iyi ntara ibiti bihaterwa bidakura ngo biterwa nuko hakunda kugaragara izuba ryinshi na bike bizamutse bikaragirwamo amatungo .
Habanabakize Daniel utuye mu Murenge wa Rukumberi yagize ati “ Ibiti inaha turabitera ariko hari bamwe muri twe babiragiramo amatungo bigatuma bitazamuka, ikindi ni ubutaka bw’inaha usanga kubera izuba ryinshi ridapfa kubyorohera mu mikurire yabyo.”
Mukakayibanda Verediana we yagize ati “ Hari abantu babyahuramo inka nijoro kuburyo banazishora no mu mirima yacu, kugira ngo ibiti dutera bikure rero nuko leta idufasha mu guhana abo bantu bonesha amashyamba yacu.”
Ibarura riheruka gukorwa mu 2016 ryagaragaje ko amashyamba y’abaturage ari ku kigereranyo cya 67% y’ubuso, naho aya leta akaba ku kigereranyo cya 33%. Hagaragajwe kandi ko amashyamba y’abaturage afashwe nabi kandi afite umusaruro muke.
",https://m.igihe.com/ibidukikije/article/intaray-iburasirazuba-yahawe-umwihariko-mu-gutera-amashyamba-kubera-ubuke-bwayo,Environment
Miliyoni 12 z’amadolari zigiye gushorwa mu mushinga wo kwita ku bidukikije i Gicumbi,"Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umushinga wiswe uwa Gicumbi (Green Gicumbi Project), uzamara imyaka itandatu uhereye mu Ukwakira 2019, ukora ibikorwa byo kwita ku bidukikije mu Karere ka Gicumbi.
Arenga miliyoni $ 12.5 muri miliyoni $ 32 azakoreshwa muri uwo mushinga wose, azajya mu bikorwa byo kubungabunga ibishanga, inkengero z’imigezi n’ibindi bikorwa byerekeye ubuhinzi.
Umunyamabanga Nshingwabikorwa w’Akarere ka Gicumbi, Epimaque Mpayimana avuga ko kubera imiterere y’ako Karere, imvura igira ingaruka zikomeye ku buhinzi kubera imisozi itarwanyijeho isuri.
Ati “Twe tugira umwihariko kuko ari imisozi miremire, iyo ahantu rero hari imisozi miremire cyane cyane itarwanyijeho isuri, duhura n’imyuzure, isuri, imihanda ikangirika, ibiraro bigacika n’amazi menshi ingaruka mu by’ukuri ni nyinshi ugereranyije no mu tundi turere, imyaka kumanurwa n’isuri, abaturage bagahinga ariko bamara gutera isuri ikaza ikabitwara.”
Avuga ko mu by’ibanze uwo mushinga uzabafasha ari ugutunganya imisozi ihanamye. Agira ati “Mu buryo bw’ikubitiro azabanza kujya, kudufasha gutunganya imisozi ihanamye, ni ukuvuga ngo iyo utunganyije iyo misozi, ya mirima yo mu bishanga yajyaga itwikirwa n’isuri uba ukoze ku buryo itakwangirika. ibihinzwemo uba ufite icyizere kuko uko wahinze ushobora kweza nta suri ibitwaye.”
Ni umushinga ashimangira ko uziye igihe kuburyo n’abaturage bitezweho kugaragaza ubufatanye mu bikorwa byawo.
Mu mwaka w’ingengo y’imari ushize Akarere ka Gicumbi kabashije gutunganya Hegitari 2,000 z’amaterasi y’indinganire. Icyakora n’ubundi kugeza ubu ngo hari imisozi itarakorerwaho ubuhinzi kubera imiterere yayo.
Amaterasi namara kugera kuri iyo misozi bizaba byongereye ubutaka buhingwa n’umusaruro uva mu buhinzi ukaziyongere. nkuko Mpayimana abisobanura, agira ati “Ni ukuvuga ngo rero tubonye izindi hegitari ziyongera zirwanyijeho isuri ziriho amaterasi y’indinganire mu byukuri kiba ari igisubizo kirambye ku baturage bacu kubera ko ubutaka bwo guhinga buba bwiyongeye. Hari ahantu imisozi ihanamye kuburyo udashobora gukoreraho imirimo y’ubuhinzi ubu ngubu. Iyo ukoze amaterasi uba wongeye ubuso buhingwa kandi kongera ubuso buhingwa bisobanuye ko uba wongereye umusaruro.
Imibare y’ikigo cy’ibarurishamibare mu Rwanda yerekena ko mu Karere ka Gicumbi, amaterasi ari ku buso bungana na hegitari 8,653.5 naho ubutaka burwanyijeho isuri muri rusange bungana na 88.2%.
Uyu mushinga wanyujijwe mu kigega cyita ku bidukikije n’imihindagurikire y’ibihe mu Rwanda (Fonerwa).
Umuyobozi w’icyo kigega Hubert Ruzibiza, avuga ko uzita no ku bindi bikorwa bireba imibereho y’abatuye Gicumbi ndetse no gutera ibiti. Ikindi kandi ukazafatwa nk’icyitegererezo cyo kwigiraho kuburyo wazakomereza mu tundi turere tw’igihugu.
Ati “Uyu mushinga wa Gicumbi dufatanyije n’ikigega cy’Isi cyita ku bidukikije, twafatanyije gushyira amafaranga muri Gicumbi tumaze kubona ibibazo yanyuzemo cyane cyane ku bireba ibidukikije […] dushaka kuzamura ubuzima bw’abaturage no kureba babaho muri rusange no gutera ibiti, iki ni icyiciro cya mbere tuzayifata nk’icyitegererezo cyo gutuma ukomereza mu tundi duce tw’u Rwanda.”
Imibare y’ikigo cy’ibarurishamibare mu Rwanda y’igihembwe cy’ihinga cya 2019-B yerekana mu buryo bwo kurwanya isuri, Gicumbi yari ifite amaterasi y’indinganire ku kigero cya 32.1% y’ubutaka bwahinzwe muri icyo gihembwe, 0.6% ahateye ibiti, n’imiringoti kuri 0.2%.
Mu buhinzi akarere ka Gicumbi kibanda ku bishyimbo bishingirirwa, ingano, ibirayi, ibigori n’imyumbati ku butaka buhujwe burenga hegitari 32,164. Bahinga kawa ku buso bungana na hegitari 601,7 n’icyayi ku buso bungana na hegitari 1678,2.
",https://m.igihe.com/ibidukikije/article/miliyoni-12-z-amadolari-zigiye-gushorwa-mu-mushinga-wo-kwita-ku-bidukikije-i,Environment
Ubuso bw’u Rwanda 30 % bwamaze guterwaho amashyamba,"Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Mu isuzuma ry’aho urwego rw’amashyamba rugeze, mu ntego nyinshi zitandukanye rwihaye n’intego zo kuruteza imbere mu myaka iri imbere, hagaragajwe ko intego ya mbere yagezweho, nkuko The New Times yabitangaje.
Minisitiri Vincent Biruta, yagize ati “Mu mwaka w’ingengo y’imari wa 2018/19 urwego rw’ibidukikije n’umutungo kamere rwageze kuri byinshi ndashimira ubufatanye n’abafatanyabikorwa batandukanye. Ndagira ngo mbabwire ko ubwo bufatanye bwatumye tugera kuri 30% dutera amashyamba aho atari ateye n’aho yatemwe.”
Iyi ni intego y’ibanze mu zigamijwe kugerwaho mu 2020. Ati “Dushobora kwishimira aho tugeze.”
Inyigo yerekanye ko hagati ya 1990 na 2010, u Rwanda rwatakaje 37% by’amashyamba yarwo bitewe no kuyatema.
Minisitiri Biruta yagize ati “Twongeye gutera ibiti aho byari bayatemwe kugira ngo tubungabunge imigezi kandi nishimiye kubabwira ko hegitari zirenga 3,000 zatewe kuri Nyabugogo, Muvumba, Sebeya n’igice cya ruguru cya Nyabarongo.”
Yongeyeho ati “Abikorera bajya mu bijyanye no kubungabunga amashyamba nabo bariyongereye. 30% by’amashyamba ya leta ubu aracungwa n’abikorera kandi tuzakomeza gukorana n’abafatanyabikorwa mu kongera kugeza kuri 80% mu 2024.”
 Amashyamba ya leta ari kuri hegitari 65,000 hatabariwemo Pariki z’igihugu.
Mu gukaza politiki n’amategeko Minisitiri Biruta yavuze ko Minisiteri yashyizeho politiki nshya n’ingamba zigamije kwita ku mashyamba, ibidukikije, imihindagurikire y’ibihe, ubutaka no gucunga ibipimo by’ubushyuhe.
Guverinoma yashyizeho uburyo bushya bwo kongera amashyamba bikozwe n’abikorera ndetse no kuyacunga neza.
Yashyizeho amatsinda y’abikorera yo gucunga amashyamba “Private Forest Management Units:PFMU” aho amashyamba ari ku buso buto acungwa n’amakoperative.
Ayo matsinda agizwe n’amakoperative 8 y’abikorera bato yageragerejwe mu turere twa Gakenke, Gicumbi, Rulindo na Rwamagana mu buryo bw’igerageza yabashije gutera amashyamba kuri hegitari 276.
Umuryango Mpuzamahanga wita ku bidukije (IUCN) utangaza ko gusana hegitari imwe y’ubutaka haterwa amashyamba, bisaba amadolari asaga 1000 ariko mu Rwanda ngo ntageramo (ari hagati ya 200 na 400) kubera byinshi bikorwa n’abaturage mu muganda.
",https://m.igihe.com/ibidukikije/article/ubuso-bw-u-rwanda-30-bwamaze-guterwaho-amashyamba,Environment
Minisitiri Biruta yashimye uruhare rwa Banki ya Kigali mu rugamba rwo kugira igihugu gitoshye,"Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Yabigarutseho kuri uyu wa Gatandatu tariki 2 Ugushyingo 2019, mu muganda udasanzwe wo gutera ibiti bivangwa n’imyaka mu Murenge wa Rweru mu Karere ka Bugesera muri gahunda ya Banki ya Kigali yo gutera amashyamba, ibiti bivangwa n’imyaka n’imbuto.
Banki ya Kigali yafatanyije n’ikigo mpuzamahanga cy’amashyamba, ishami ry’u Rwanda (ICRAF-Rwanda), mu gutubura imbuto no guhugura abaturage bazafasha bagenzi babo mu kubungabunga no kwita kuri ibi biti.
Mu muganda wo kuri uyu wa Gatandatu, mu Kagari ka Nemba, hatewe ibiti ibihumbi 61, ku buso bungana na hegitari 16. Ibiti byatewe birimo ubwoko bwa Grevillea (bibazwamo imbaho), Gracidea (bikurura umwuka), Calliandra na Leucaena.
Umuyobozi w’Akarere ka Bugesera, Mutabazi Richard yavuze ko iyo umuntu arebye amateka y’u Rwanda nyuma ya Jenoside yakorewe Abatutsi mu 1994, ibiti byo muri aka karere byangijwe bitwikwamo amakara byaje gutuma mu 2000, akarere kaba ubutayu.
Yakomeje agira ati “Byagize ingaruka ku baturage bacu murabizi bamwe baranasuhutse ariko Leta yahise ishaka icyakorwa ishyira imbaraga mu gutera amashyamba. Igikorwa cy’uyu munsi tunashimira Banki ya Kigali yatanze iyi nkunga, ni kimwe n’ibindi bigomba gukomeza gukorwa biri mu rwego rwo kugira ngo tugire Bugesera itoshye.”
Minisiteri y’Ibidukikije mu Rwanda igaragaza ko u Burasirazuba bufitemo amashyamba make aho na Bugesera iri mu turere tudafite amashyamba akwiriye.
Imbuto z’ibiti biri gutuburirwa i Bugesera ari nabyo byatewe uyu munsi zirimo izavanwe mu mahanga, aho Banki ya Kigali ariyo yatanze ubushobozi bwo kugura izi mbuto n’amahugurwa yahawe abafashamyumvire.
Umuyobozi Mukuru wa Banki ya Kigali, Dr Diane Karusisi yavuze ko nubwo batanga serivisi z’imari ariko bagomba kureba niba n’abaturage bafite imibereho myiza, ari nayo mpamvu bahisemo gutanga umusanzu mu kurengera ibidukikije ariko hanibandwa ku biti byagirira akamaro abaturage.
Ati ""Twarabitangiye mu myaka ishize i Gatsibo na Nyagatare ariko uyu mwaka twaje i Bugesera, ni akarere keza ariko iyo ureba mu misozi ya hano ubona nta biti bihari. Ibi biti ni ibyanyu, mugomba kubyitaho ku buryo uyu murenge wanyu uzatera imbere.""
Muri rusange Banki ya Kigali imaze gutera ibiti bigera ku bihumbi 500. Intego ni ugutera ibigera kuri miliyoni ariko hibandwa mu bice by’Iburasirazuba.
Dr Karusisi yakomeje ati “Turashaka gukorana namwe abaturage dutera ibiti ku buryo mu bihe biri imbere nta bibazo by’imvura cyangwa amapfa n’imirire mibi bizongera kuba muri aka karere n’ahandi hose hari ibi bibazo. ”
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Minisitiri Biruta avuga ko ibi bidashobora kugerwaho hatabayeho imbaraga z’abafatanyabikorwa by’umwihariko abikorera, aho yatanze urugero rwiza rwa Banki ya Kigali yatangiye kugira uruhare muri uru rugamba.
Yavuze ko igice kinini cya Bugesera ari ubutaka bwiza kandi bwera ariko bwakwera neza bukanatanga umusaruro habayeho kubungabunga amashyamba.
Ati ""Aka karere karera neza , ariko kakwera kurushaho gateweho amashyamba. Ibyo birasaba gukomeza gufatanya kandi birashoboka. Mu 2000, aka karere kari kabaye ubutayu ariko ubu imvura yaragarutse nubwo idahagije. Bababwiye mwe nk’abaturage ko aya mashyamba turi gutera ari ayanyu mukwiye kuyitaho mukayabungabunga.”
Minisitiri Biruta yashimye abafatanyabikorwa barimo BK avuga ko Mu 2015 yafatanyije na leta gutera ibiti mu Karere ka Gatsibo aho kuri ubu ishyamba rimeze neza.
Yakomeje agira ati “Ibyakozwe na BK bigaragaza uruhare rw’abikorera mu kurengera ibidukikije. Dufatanyije na BK muri Bugesera ubushize twafatanyije I Gatsibo, ngaho ibaze ibigo by’imari byose biri mu Rwanda, buri kimwe cyafashe Akarere kamwe urumva byagenda bite? Turagira ngo dufatanye twubake u Rwanda rutoshye.""
Banki ya Kigali ntabwo yatanze ibiti bivangwa n’imyaka gusa ahubwo hari n’imbuto zirimo avoka, amapapayi ndetse n’imyembe. Ni mu gihe kandi gahunda ya leta ari uko nibura buri rugo rwo mu Rwanda rugira ibiti bitatu by’imbuto.
Umwe mu baturage bo muri uyu Murenge wa Rweru witwa Tuyizere , yavuze ko bazakomeza gufatanya n’abaturage gukomeza kubungabunga ibi biti.
Yagize ati ""Ibi biti bitewe uyu munsi tuzabibungabunga kandi bitugirire akamaro ari ukutubyarira ifumbire n’imbuto ziribwa. Kuva aho dutangiye gutera ibiti bivamgwa n’imyaka by’umwihariko imbuto byagabanyije imirire mibi mu miryango yacu.”
Ubuyobozi bwa Banki ya Kigali bwongeye kandi kwibutsa abaturage bo mu Karere ka Bugesera by’umwihariko abahinzi dore ko bagera ku bihumbi 32, kugana gahunda ya ‘Ikofi’ yashyiriweho abahinzi by’umwihariko.
Ubu buryo buheruka kwiyongeraho serivisi y’imari ya IKOFI yatangijwe na Banki ya Kigali muri Gicurasi uyu mwaka, ifasha umuhinzi kubitsa amafaranga, kubikuza, kuyohereza ku buntu mu Rwanda, kwishyura imbuto n’inyongeramusaruro, ubwiteganyirize bwa ‘Ejo Heza’ n’ibindi.
",https://m.igihe.com/ibidukikije/article/minisitiri-biruta-yashimye-uruhare-rwa-banki-ya-kigali-mu-rugamba-rwo-kugira,Environment
TI-Rwanda igiye gukurikiranira hafi umushinga wa Gicumbi uzatwara miliyoni $ 32,"Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umushinga wo kwita ku bidukikije mu karere ka Gicumbi uzamara imyaka itandatu, ukazakorerwa mu Mirenge itandatu y’ako Karere; ariyo Rubaya, Cyumba, Kaniga, Mukarange, Rushaki na Shangasha.
Imibare y’ubushakashatsi bwakozwe n’umuryango urwanya ruswa n’akarengane mu 2017 yerekana ko imishinga yerekeye imihindagurikire y’ikirere yabayeho mu Rwanda yagiye irangwa n’ibura ry’uruhare rw’abaturage rimwe na rimwe n’abayobozi mu nzego z’ibanze ugasanga batayizi.
Ibyo bigatuma abayishyira mu bikorwa bakoresha ingengo y’imari yayo mu buryo abagenerwabikorwa badasobanukiwe.
Umuyobozi Nshingwabikorwa wa TI Rwanda, Mupiganyi Apolinaire asobanura ko imibare yerekana ko abaturage 55.5% batari bazi iby’iyo mishinga ndetse ngo hari n’abayobozi mu nzego z’ibanze bagera kuri 40.4% nabo ntibagishijwe inama ngo harebwe niba ariyo bakeneye cyangwa bamenye uruhare rwabo.
Ati “Hari imbogamizi twabonye mu mishinga itandukanye nka za biogaz n’indi mishinga igerageza kugabanya kwangiza ibidukikije. Dushingiye kuri ibyo bibazo twabonye mu isesengura twakoze ku yindi mishinga yabanje, twafashe iya mberengo turebe uko twatera ingabo mu bitugu gahunda y’igihugu cyacu yo guha uruhare umuturage kugira ngo amenye ibimukorerwa”.
Avuga ko ibi ari byo bizatuma bagira uruhare rukomeye bafatanyije n’indi miryango, inzego n’umuturage kugira ngo ibipimo by’abagenerwabikorwa bavugaga ko batazi ibikorerwa bigabanyuke.
Ati ""Turemera ko niba tuzamuye imyumvire y’umuturage, gukorera mu mucyo no kubaza utanga serivisi ibyo yakoze niba atabikurikiranye akabibazwa bizafasha kugira ngo uriya mushinga w’icyitegererezo muri Gicumbi uzagere ku ntego twifuza hanyuma bishobore no gukorerwa mu tundi turere.”
 Yongeyeho ko bagendeye ku byo babonye mu bushakashatsi bakoze, uyu mushinga munini wa mbere FONERWA ikoze ugomba kurindwa ba rusahurira mu nduru.
Umuyobozi mukuru wa FONERWA, Hubert Ruzibiza, yavuze ko binjiye mu bufatanye na TI Rwanda, kugira ngo uzabafashe mu ikurikiranabikorwa bityo ibyo abagenerwabikorwa, abafatanyabikorwa n’igihugu bawitezeho bizagerweho.
Ati ""Mu by’ukuri aya ni amafaranga menshi, kandi ibyitezwe biri hejuru cyane, yaba ari ku muturage yaba ari kuri twebwe, na leta cyangwa n’ikigega cyita ku bidukikije [cyateye inkunga uwo mushinga]”.
Yongeyeho ko hari uburyo butandukanye burimo ubwo mu ikoranabuhanga buzatuma umuturage ashobora gutanga igitekerezo ku byo abona aho umushinga uri gukorerwa, ku buryo ayo makuru yagera no ku bafatanyabikorwa b’umushinga baba mu mahanga.
Biteganyijwe ko mu myaka itandatu uyu mushinga uzafasha abaturage kugabanya imyuka ya gaz carbonique (CO2) ingana na toni 273,720. Uzagera ku baturage 150,000 ugirire akamaro abarenga 380,000 muri rusange.
",https://m.igihe.com/ibidukikije/ibungabunga/article/ti-rwanda-igiye-gukurikiranira-hafi-umushinga-wa-gicumbi-uzatwara-miliyoni-32,Environment
"Igifenesi, urubuto rushobora kuba imari ishyushye ku isoko ry’u Rwanda","Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Uru rwagwa aho aruranguza barugurisha amafaranga 500 ariko ngo ntarashobora guhaza isoko afite bitewe n’uko ari rinini cyane.
Uyu mugore byamuteje imbere ku buryo yubatse uruganda rukora inzoga muri urwo rubuto, akaba afite gahunda yo guhinga ibifenesi byinshi no kubikangurira abandi.
Igifenesi ni rumwe mu mbuto zo bwoko bw’inkeri bitewe n’uburyo kiremye, kikaba gikomoka mu Buhinde ariko gikunze kugaragara cyane no muri Thailand, Malaysia na Indonesia.
Mu Rwanda urubuto rw’igifenesi ntirukunze kugaragara nk’izindi bitewe n’uko abanyarwanda bataratangira kwitabira kuruhinga, ariko ni urubuto rukize cyane ku ntungamubiri ndetse runafasha kugabanya umuvuduko w’amaraso, kugira uruhu rwiza n’isukari y’umwimerere.
Mugabo Jean Pierre uyobora ishami ry’amashyamba mu Kigo gishinzwe guteza imbere amazi n’Amashyamba, RWFA, yavuze ko ari urubuto abantu benshi bakwiriye guhinga.
Ati “Igifenesi ni urubuto rwifitemo isukari y’umwimerere, kigabanya umuvuduko w’amaraso, gifasha umuntu kugira uruhu rwiza, kikagira n’intungamubiri za magnesium zigira uruhare mu gukomeza amagufa.”
Mugabo yongeraho ko igifenesi gifasha umuntu kubona neza cyane cyane kubageze mu zabukuru, kikagira ubutare buvura indwara yo kubura amaraso bukanatera amaraso kudatembera neza.
Ikindi ni uko ibiti by’ibifenesi bishobora kwifashishwa mu kwirinda isuri, bikaba byakwifashishwa kandi mu gukora ibikoresho byo mu nzu, imirimo y’ubwubatsi, ibikoresho by’umuziki.
Igifenesi kandi cyifashishwa mu gukora verini basiga imbaho, guhoma ubwato n’imyenge y’indobo.
Mugabo yakanguriye abanyarwanda gutera igiti cy’igifenesi cyane ko ngo Ishami ry’amashyamba mu Kigo gishinzwe guteza imbere amazi n’Amashyamba, RWFA, rizabafasha kubona ingemwe, bakaba baniteguye gushyira igiti cy’igifenesi mu bizaterwa mu gikorwa ngarukamwaka cyo gutera ibiti.
Ati “Abanyarwanda turabasaba kugitera ku buryo buhagije kugira ngo n’abagikeneye babashe kukibona cyane ko bashobora kubibona mu buhumbikiro butandukanye. Twebwe tuzakomeza kubafasha kubona ingemwe kugira ngo cyinjizwe no muri gahunda ngarukamwaka yo gutera ibiti, dufashe n’abikorera kucyongerera umusaruro.”
Urubuto rw’igifenesi rweze rupima ibiro hagati ya 3-5, rukaba rumara amezi 16 mu buhumbikiro. Kugira ngo nyirarwo atangire kurusarura ni uko byibuze ruba rumaze imyaka itandatu rutewe.
Igifenesi gisarurwa kabiri mu mwaka, igiti kimwe gifite ubushobozi bwo kwera imbuto 200. Ni igiti gikunze guhingwa mu duce dushyuha nko mu Bugesera, Kayonza, Huye, Gisagara, Nyanza, Ngoma na Rusizi.
Mu 2018, Akarere ka Ngoma nka kamwe mu duce duhingwamo igifenesi cyasaruye toni 69. Ku isoko usanga uru rubuto ruri hagati ya 1000-1500 Frw.
Inkuru bijyanye: Uko Kankwanzi yahaye agaciro igifenesi muri Kirehe agikoramo inzoga
",https://m.igihe.com/ibidukikije/article/ikigo-cy-amashyamba-cyiyeyemeje-gufasha-abanyarwanda-guhinga-igifenesi-ku,Environment
Byinshi ku kayunguruzo k’imirasire y’izuba gakomeje guhangayikisha Isi,"Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Abahanga bavuga ko aka kayunguruzo ari umwuka uboneka mu kirere ku bilometero hagati ya 15-30 uvuye ku butaka, ukaba utandukanye n’umwuka abantu bahumeka wa Oxygène.
Abantu benshi bakunze kwibaza icyo ako kayunguruzo k’imirasire y’izuba kayungurura, imiterere yako n’ingano gafite.
Umwarimu mu Ishami rya Kaminuza y’u Rwanda y’Ubumenyi n’Ikoranabuhanga mu ishami ry’ubutabire, Dr. Birame Sekomo Christian, avuga ko imirasire y’izuba ifite imbaraga n’ubukana butandukanye.
Asobanura ko iyo imirasire y’izuba imanutse ivuye mu isanzure, umwuka wa Ozone uhita utangira kuyiyungurura ikagira iyo yemerera kugera ku isi (ari ryo zuba tubona), hakaba n’imirasire yitwa ‘Ultraviolet’ ifite ubukana bwangiza igera ku kayunguruzo k’imirasire y’izuba igahita isubira mu kirere kubera ko kaba katayemereye ko ihita.
Gusa iyo akayunguruzo k’imirasire y’izuba kangiritse, ya mirasire ifite ubukana ibasha kukanyuramo bikagira ingaruka ku bantu n’ibindi binyabuzima.
Ku bavuga ko akayunguruzo k’imirasire y’izuba wakabonesha amaso cyangwa ari ikintu gifatika, Dr. Birame avuga ko baba bibeshya cyane kuko ni umwuka ntabwo ari ikintu gifatika, nta nubwo wakabonesha amaso.
Uko akayunguruzo k’imirasire y’izuba kangirika
Dr Birame avuga ko kwangirika kw’akayunguruzo k’imirasire y’izuba bituruka ku kuba katewe n’ibindi binyabutabire bituruka ahanini mu byo dukora mu nganda zacu na gaz dukoresha mu byuma bikonjesha nka za firigo n’ibindi bitanga ubuhehere mu nzu z’abantu no mu modoka.
Ibyo binyabutabire byangiza akayunguruzo k’imirasire y’izuba birimo Chlorofluorocarbons (CFCs), Hydrochlorofluorocarbons (HCFCs), Hydrobromofluorocarbons (HBFCs), Halons, Methyl bromide na Carbon tetrachloride.
Imyuka kandi irimo ibinyabutabire nka chlorine, Bromine na Fluorine, iyo izamutse igahura n’umwuka wa Ozone ari ko kayunguruzo k’imirasire y’izuba iragasenya.
Uyu mwarimu avuga ko kuva ibihugu bitandukanye ku isi byashyira umukono ku masezerano ya Montreal yari agamije kurebera hamwe uburyo bwo kubungabunga akayunguruzo k’imirasire y’izuba mu 1987, hagiye habaho impinduka nziza.
Ibi abishingira ko mu bipimo byafashwe mu 1990 byerekanye ko aka kayunguruzo karimo gusubirana. Dr Birame avuga ko amasezerano ya Montreal ari amwe mu yatanze umusaruro ugaragara ugereranyije n’andi agenda asinywa.
Mu 2016 mu Rwanda hasinywe amasezerano ya Kigali agamije kurwanya iyoherezwa mu kirere ry’imyuka ituruka mu byuma bikonjesha. Amasezerano ya Kigali (Kigali Amendment) avugurura amasezerano ya Montreal yerekeye imyuka yangiza akayunguruzo k’izuba yasinywe mu 1987.
Isano y’ubushyuhe bw’izuba na Ozone
Dr. Birame avuga ko kuba izuba ryavuye ari ryinshi ku Isi ubushyuhe bukaba bwinshi nta sano bifitanye n’akayunguruzo k’imirasire y’izuba ahubwo ubwiyongere bw’abantu ku isi, ibikorwa abantu bagenda bakora nko gutwika imodoka, ari byo bishobora gutera ubwiyongere bw’ubushyuhe ku isi.
Ati “Ntaho bihurira, tugomba kumenya ko isi ari yayindi idahinduka ariko umubare w’abantu uriyongera n’ibikorwa by’abantu bikiyongera umunsi ku munsi. Ni ukuvuga ngo hari iyindi myanda twe tujugunya hanze igira ingaruka mbi ku bihe. Hari indi myuka twohereza mu kirere urugero nko gutwika imodoka na mazutu, ibyo bituma ubushyuhe bwiyongera ku isi.”
Yongeraho ko gutwika amavuta y’indege, ibiti n’ibindi bintu byose byifitemo izindi ngufu, bizamura umwuka mubi wa CO2 ugira uruhare mu kongera ubushyuhe ku isi.
Ati “Iyo utwitse ikintu gisanzwe gifite ingufu muri cyo, izo ngufu ntabwo zitakara ahubwo zirimuka zigahindura iyindi shusho. Iyo utwitse igiti hasigara ivu, ariko se bwa bunini bw’igiti bwagiye he? Bwahindutse umwuka bujya mu kirere.”
Ingaruka zo kwangirika kw’akayunguruzo k’imirasire y’izuba
Ingaruka za mbere zo kwangirika kw’akayunguruzo k’imirasire y’izuba ni uko urusobe rw’ibinyabuzima byangirika. Amafi mu nyanja aragabanuka kuko ibiribwa by’amafi byo bihita byangirika iyo bihuye n’imirasire ifite ubukana ya ultra violet [ifite ubukana].
Amababi ku bimera nayo arangirika iyo yahuye n’imirasire ifite ubukana agahinduka umukara. Ibyo bituma igikorwa cya photosynthèse gituma amababi yaba icyatsi nk’uko bisanzwe kitaba kubera iyo mirasire mibi.
Dr. Birame akomeza avuga ko kwangirika kw’akayunguruzo k’imirasire y’izuba bigira ingaruka no ku bantu nko kuzana ishaza mu jisho, no kurwara kanseri y’uruhu.
Buri mwaka iyi myuka ifite ubukana yiyongera mu kirere ku kigero cya 10% na 15 %. Ikibi cyayo kandi iguma mu kirere imyaka igera kuri 29.
",https://m.igihe.com/ibidukikije/article/byinshi-ku-kayunguruzo-k-imirasire-y-izuba-gakomeje-guhangayikisha-isi,Environment
Inyoni zo muri Canada na Amerika zagabanyutseho hafi miliyari eshatu mu myaka 49,"Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubwo bushakashatsi bwagaragaje ko inyoni zo muri ibyo bihugu zagabanyutseho 29 % mu myaka 49 ishize, kandi ko ari ikimenyetso kibi ku bijyanye no kubungabunga ibidukikije.
Bwakozwe n’abashakashatsi bo muri Amerika na Canada, ikigo gishinzwe inyoni muri Amerika n’ibindi bigo byita ku rusobe rw’ibinyabuzima.
Ibyavuyemo byagaragaje ko 90 % by’inyoni zagabanyutse cyane ari izo mu moko 12 zirimo ibishwi, intashya n’ibindi.
Inyonzi zibasiwe cyane kandi ni iziba mu mu kenke n’ahandi haba ibyatsi byinshi, aho zagabanyutseho izigera kuri miliyoni 720. Inyoni zo mu ku mazi no ku migezi nazo zagabanyuteho kimwe cya gatatu.
Peter Marra, umwe mu bakoze ubushakashatsi yavuze ko hakwiriye gufatwa ingamba zikomeye kuri iri gabanyuka rikabije ry’inyoni, kuko zifite uruhare runini mu buzima bwa muntu.
Abashakashatsi ntabwo bagaragaje impamvu yihariye inyoni zagabanyutse ariko bavuga ko ari ikibazo kiri hirya no hino ku isi.
Nko muri Amerika y’Amajyaruguru, bavuga ko kugabanyuka bishobora kuba byaratewe n’ibibazo mu mibereho y’inyoni no kororoka kwazo.
Ikindi bakeka kuba intandaro y’igabanyuka, harimo kwiyongera kw’ibikorwa bya muntu nk’ubuhinzi bukorerwa aho inyoni zabaga no kutitabwaho.
Hari kandi ibikorwa by’imijyi n’ubwiyongere bw’abaturage, ikoreshwa ry’imiti yica udukoko twatungaga inyoni n’ibindi.
Basabye ko hafatwa ingamba zikomeye mu kubungabunga inyoni, haba ku mpande za Guverinoma n’abaturage ubwabo.
",https://m.igihe.com/ibidukikije/inyamaswa/article/inyoni-zo-muri-canada-na-amerika-zagabanyutseho-hafi-miliyari-eshatu-mu-myaka,Environment
Ubushakashatsi bwagaragaje ko Isi iri mu kaga kubera ubushyuhe bukabije buri kwiyongera,"Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Raporo y’ubwo bushakashatsi yatangarijwe mu nama ikomeye y’Umuryango w’Abibumbye yiga ku mihindagurikire y’ikirere ubwo Umunyamabanga mukuru, Antonio Guterres yahamagariraga ibihugu kongera ingamba zo kugabanya ibyuka bihumanya Ikirere.
Raporo “Ishimangira ko hagomba gushyirwaho ingamba zihamye zo guhangana n’ikibazo cy’ubushyuye n’ingaruka zikomeye z’imihindagurikire y’Ikirere”.
Impuzandengo y’ubushyuhe bwaranze Isi hagati ya 2015 na 2019 igaragaza ko kugeza ubu ariyo myaka itanu igiye kurangwa n’ubushyuhe bukabije mu mateka y’Umubumbe w’Isi, nkuko byagaragajwe n’iyo raporo.
Igaragaza ko “Ubu ubushyuhe bwazamutseho 1.10C ugereranyije na mbere y’iterambere ry’inganda hagati y’imyaka ya 1850 na 1900 na 0.20C z’ubushyuhe ugereranyije no kuva 2011 kugeza 2015”.
Umuyobozi mukuru w’Itsinda rirwanya umwuka wa Karubone (anti-carbon group E3G), Tom Burke, yabwiye Al Jazeera ko ikibazo kiri kwiyongera kurusha uko abantu babitekereza.
Ati “Ndatekereza ko ibyago biri kwiyongera bivuze ko dufite igihe gito cyo gukemura icyo kibazo kurusha uko tubitekereza. Ni ukuvuga ngo niba dushaka kurandura imihindagurikire y’Ikirere tugomba guhagarika gutwika ibinyabutabire byohereza ibyuka bihumanya ikirere.”
Mu cyumweru gishize, Guterres yavuze ko Isi iri gutatanya imbaraga ashingiye kuri iyo raporo igaragaza icyuho kiri hagati y’ibisabwa n’ibiri gukorwa.
Mu 2018 umwuka uhumanya ikirere, CO2 wiyongeyeho 2% bihita bigeza ku mubare wo hejuru mu mateka ungana na Toni miliyari 37.
Igiteye impungenge ni uko nta bimenyetso bigaragara byo kugera ku ntego yo gutangira kugabanyuka kw’ibyo byuka byoherezwa mu kirere.
Amasezerano y’i Paris yo mu 2015 agaragaza ko ibihugu byiyemeje gushyiraho ingamba zo kugabanya izamuka ry’ubushyuhe kugeza nibura kuri 20C cyangwa 1.50C kuko aribyo bishobora guhagarika izamuka ry’ubushyuhe mu buryo buhamye.
Gusa ubwo bushakashatsi bwatanze umuburo uvuga ko nubwo buri gihugu cyagera kuri iyo ntego, ubushyuhe buzazamuka kuva kuri 2.90C kugera kuri 3.40C. Kandi nabyo kugira ngo bishoboke ni uko Ibihugu byakuba gatatu umuvuduko biri kugenderaho ubu bishaka kugera kuri 1.50C.
",https://m.igihe.com/ibidukikije/article/ubushakashatsi-bwagaragaje-ko-isi-iri-mu-kaga-kubera-ubushyuhe-bukabije-buri,Environment
Guverinoma iri kwiga ku buryo bwo kubungabunga ibirwa biri mu Rwanda,"Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Umuyobozi ushinzwe iby’igenzura ry’amategeko ajyanye n’ibidukikije mu kigo cy’Igihugu gishinzwe Ibidukikije (REMA), Remy Duhuze yabwiye The New Times dukesha iyi nkuru ko iyo mbanzirizamushinga iri kuganirwaho n’inzego zitandukanye.
Duhuze yavuze ko kugeza ubu mu Rwanda bamaze kumenya ko hari ibirwa 131 mu biyaga bitandukanye biri hirya no hino mu gihugu.
Ati “Mu Rwanda hari ibiyaga 23. Muri byo hari ibirwa 131 tumaze kumenya, muri byo ibirwa 113 biri mu kiyaga cya Kivu ku ruhande rw’u Rwanda. Tugomba kubimenya neza no kubishyira mu byiciro kugira ngo turusheho kubibungabunga.”
Inzobere mu bidukikije zivuga ko ibirwa ari iby’agaciro ku rusobe rw’ibinyabuzima kuko akenshi bibaho ubwoko bw’inyamaswa n’ibimera bidakunze kuboneka ahandi.
Ibirwa bikunze kuba intaho ikomeye y’ibiguruka birimo inyoni, ndetse bivugwa ko ibirwa ku isi bituweho n’abantu basaga miliyoni 600, ni ukuvuga kimwe cya cumi cy’abatuye isi yose.
Duhuze yavuze ko kubw’ako kamaro kose k’ibirwa, bafashe ingamba zo kubibungabunga.
Ati “Bimwe mu biri kwigwaho ni ugushyira ibirwa mu byiciro bibiri. Icya mbere ni icy’ibirwa bishobora guturwaho bikaba byakoreshwa mu mirimo itandukanye nko mu buhinzi, ariko bikubahiriza amabwiriza. Ikindi cyiciro ni icy’ibirwa bizaba ibya Leta bikitabwaho mu buryo bwihariye nyuma yo kwimura no guha ingurane ababituyeho.”
Duhuze yavuze ko hari n’abasaba ko habaho ibyiciro bitatu by’ibirwa.
Ati “Harimo ibirwa bishobora guturwaho bikanakorerwaho ibikorwa bitandukanye. Icyiciro cya kabiri byaba ibirwa byahindurwamo ahantu h’ubukerarugendo hakaba hanubakwa amahoteli, naho icya gatatu ni icyiciro cy’ibirwa byabungabungwa ku buryo nta gikorwa kindi na kimwe kihakorerwa.”
Yavuze ko bakiri kwiga kuri iryo tegeko kuko bigaragara ko hazazamo ibyo kwimura abaturage kubw’ingurane.
Duhuze yavuze ko iryo tegeko rizanarushaho gutuma ibinyabuzima biri ku birwa no mu mazi abikikije birindwa kwangizwa, kuko byagaragaye ko hari abaturage batuye mu birwa batubahiriza amategeko agenga ibidukikije nko kutagira ibikorwa bikorerwa muri metero 50 uvuye ku mazi.
Yavuze ko ibyo bituma hari ubwo nk’imiti bashyira mu bihingwa imanuka ikajya mu mazi, ikica ibinyabuzima biyarimo.
Duhuze avuga ko batangiye igenzura ku bikorwa byangiza ibidukikije bikorerwa ku birwa, ababikora ndetse n’ikigero cy’urusobe rw’ibinyabuzima bimaze kwangizwa.
Kwangiza urusobe rw’ibinyabuzima biri mu mazi bishobora kugira ingaruka ku musaruro w’amafi nko mu kiyaga cya Kivu gikorerwamo uburobyi cyane.
Bumwe mu bwoko bw’amafi buboneka mu kiyaga cya Kivu harimo nk’Isambaza, Indugu na tilapia.
Ikiyaga cya Kivu mu mwaka wa 2018 cyarobwemo amafi angana na toni 18,879, ni ukuvuga 70 % by’umusaruro w’amafi yarobwe mu Rwanda hose.
",https://m.igihe.com/ibidukikije/article/guverinoma-iri-kwiga-ku-buryo-bwo-kubungabunga-ibirwa-biri-mu-rwanda,Environment
U Rwanda rugiye kugira inyubako ya mbere muri Afurika itangiza ibidukikije,"Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
UDL iri mu nzira zo kubaka inyubako y’amagorofa 16 mu Mujyi wa Kigali, izaba yubakanywe ubuhanga n’uburyo butuma itangiza ibidukikije.
Iyi nyubako izaba iri mu kibanza gifite ubuso bwa kilometero kare enye mu mujyi rwagati, ahateganye na Hotel des Mille Collines.
Ubusanzwe inyubako itangiza ibidukikije ni inyubako haba mu gishushanyo mbonera cyayo, uburyo yubatswe n’imikorere yayo bikorwa mu buryo butagira ingaruka ku bidukikije.
By’umwihariko iyo nyubako iba ifite uburyo butuma idakoresha ingufu nyinshi (amashanyarazi menshi), kudakoresha amazi menshi, itohereza mu kirere imyuka myinshi n’ibindi.
Inyubako nk’izo kandi ziba zifite uburyo bwo gutunganya imyanda kandi ibikorwa byose bigakorwa mu buryo budahenze, bigaha abayituyemo n’abazayikoresha uburyo bwiza bw’imibereho.
Umuyobozi Mukuru w’agateganyo wa UDL, Alice Ntamitondero, yabwiye The New Times dukesha iyi nkuru ko, inyubako zirengera ibidukikije ari zimwe mu zikunzwe na benshi muri iki gihe.
Ati “Nk’abubaka inzu, tubona amahirwe menshi mu guhuza imyubakire igezweho n’uburyo burengera ibidukikije kuko byagaragaye ko abantu benshi babikunda.Turashaka kuba aba mbere bafite ubwo buziranenge.”
Nubwo imirimo yo gutangira kubaka iyo nyubako ikiri mu ntangiriro, Ntamitondero yavuze ko bamaze gutanga isoko ryo gukora igishushanyo mbonera no kubaka iyo nyubako.
Ati “Turacyari mu ntangiriro. Twamaze kwakira abahatanira isoko barimo abanyamahanga, turacyasuzuma amapiganwa yabo.”
UDL ivuga ko iyo nyubako izaba yuzuye mu gihe cy’imyaka nibura itatu. Iyo nyubako izaba irimo ibiro, amacumbi, aho gukorera imyidagaduro n’amaduka.
Iyo nyubako niramuka yuzuye, Ntamitondero avuga ko izaba ariyo nyubako ya mbere yo muri ubwo buryo ku mugabane wa Afurika ifite ibyangombwa byo kuba yubatse mu buryo burengera ibidukikije.
Bavuga ko iyo nyubako niyuzura, bizamenyakanisha umujyi wa Kigali n’u Rwanda mu bijyanye n’ubuhanga gushushanya no kubaka inyubako zigezweho.
Ishami ry’Umuryango w’Abibumbye ryita ku bidukikije, rivuga ko inyubako zitwara 30 % by’umuriro w’amashanyarazi ukoreshwa ku Isi, zikagira uruhare rwa 28% ku myuka mibi yoherezwa mu kirere.
Loni ivuga ko muri Afurika, inyubako zikoresha 56% by’umuriro wose kuri uwo mugabane.
Inyubako zitabangamira ibidukikije byagaragajwe ko ari kimwe mu bisubizo byafasha kugabanya iyo mibare.
",https://m.igihe.com/ibidukikije/article/u-rwanda-rugiye-kugira-inyubako-ya-mbere-muri-afurika-itangiza-ibidukikije,Environment
Aho Papa yasomeye misa i Nyandungu hagiye kubakwa ubusitani buzajya bunasengerwamo ,"Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Mu minsi itatu yamaze mu Rwanda, uwavuga ko ari mike ku bakristu Gatolika ntiyaba abeshye kuko buri wese yifuzaga kumuhobera cyangwa nibura kumubona yageze muri Paruwasi ye.
Gusa Papa yagerageje gusomera Misa mu bice bitandukanye by’igihugu birimo; Mbare mu Karere ka Muhanga, ku Kamonyi mu Karere ka Kamonyi, na Nyandungu muri Kicukiro.
Buri hantu, Papa yahasigaga ikimenyetso ndetse hubakwa ibikorwa remezo na Kiliziya Gatolika mu rwego rwo guha icyubahiro Umuyobozi wa Kiliziya Gatolika ku Isi.
Urugero, i Mbare hubatswe ikigo cy’urubyiruko cyahawe izina rya Cité de Nazareth naho Kamonyi hashyirwa urwibutso rw’amasuka abiri yahashyize kuwa 8 Nzeri 1990, agaragaza ubuhinzi n’igitebo kibika umusaruro, hejuru hakaba inyuguti za IHS (Iesus Humanium Salvator) zishushanya amagambo y’ikilatini asonabura ko Yezu ari Umukiza w’abantu.
Mu gishanga cya Nyandungu, Papa Yohani Pawulo II, yahasomye Misa kuwa 9 Nzeri 1990, yitabiriwe n’abantu benshi.
Alitari n’igitereko Papa yasomeyeho misa kuri uwo munsi, byari biri ku musozi wa Kanombe, iruhande rw’ahari Kaminuza ya Kigali Institute of Management (KIM), ku muhanda uva Kigali werekeza i Rwamagana ahazwi nko kuri 12.
Aho alitari yari iteretse, Papa yahashinzwe umusaraba munini nyuma Kiliziya Gatolika, yongeraho ikibumbano cy’igiti cyerekana Papa arimo gusoma Misa.
Nyuma y’imyaka 28 Papa Yohani Pawulo II asuye u Rwanda, abakora ibijyanye no kubungabunga babonye ko hari ikindi cyakongerwa mu kwibutsa ibi bihe bidasanzwe by’uruzinduko rwe.
Ikigo cy’Igihugu cyo kubungabunga ibidukikije (REMA), cyatangaje ko hagiye kubakwa ubusitani mu gishanga cya Nyandungu aho imbaga y’abantu yari ikoraniye yaje kumva ubutumwa bwa Papa mu gitambo cya misa yahasomeye.
Umuhuzabikorwa w’umushinga NUWEP uzatunganya ubusitani bwa Nyandungu, yabwiye KT Press ko ubu busitani bw’urwibutso rwa Papa buzaba bungana na metero 10.5 kuri metero 17 cyangwa se bwose bukangana na metero kare 178.5.
Ati “Ni ahantu ho kuvugira isengesho rito ry’umuntu ku giti cye. Bazajya basenga banabone amakuru ku mateka y’uruzinduko abakiri bato batazi”.
Uretse gukora ubusitani n’ibyatsi n’indabo, ubu busitani buzaba burimo ikibumbano cya Mutagatifu Papa Yohani Pawulo II, n’icya Bikira Mariya Nyina wa Yezu.
 Djangwani ati “Turacyavugana na Kiliziya Gatolika ku bindi byashyirwa muri ubu busitani”.
Musenyeri wa Diyosezi ya Butare akaba na Perezida w’Inama y’Abepiskopi mu Rwanda, Musenyeri Philippe Rukamba, avuga ko Papa Yohani Pawulo II, ‘yigishije ubutumwa bw’amahoro ndetse asengera n’abarwayi. Twishimiye kugira ubwo busitani kuko abakristu bazahora bibuka ubutumwa bwe ubwo yabasuraga’.
Mgr Rukamba avuga ko ubwo Mutagatifu Yohani Pawulo II yazaga mu Rwanda, yahaye ubupadiri abagera kuri 30 bo mu Rwanda na Repubulika Iharanira Demokarasi ya Congo. Mu banyarwanda harimo na Mgr Antoine Kambanda wa Arkidiyosezi ya Kigali.
Gukora ubusitani bwa Papa ni kimwe mu bindi bikorwa by’umushinga NUWEP, uzakorerwa kuri hegitari 130 mu gishanga cya Nyandungu. Ibi bikorwa byose bizaba byarangiye muri Nzeri 2020, aho bizatwara miliyari 5.2 FRW.
",https://m.igihe.com/ibidukikije/ibungabunga/article/aho-papa-yasomeye-misa-i-nyandungu-hagiye-kubakwa-ubusitani-buzajya,Environment
Ibyo wamenya ku ishyamba rihingwamo imiti mu Rwanda rigasarurirwa muri Congo,"Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ikigo gishinzwe amazi n’amashyamba (RWFA) kigaragaza ko mu mashyamba igihugu gifite ateye ku buso busaga 28% by’ubutaka bwose, 68% ari ay’abaturage, 27% ari aya Leta, amashyamba acungwa n’Uturere angana na 2% n’aya sosiyete sivile angana na 3%.
Muri ayo y’abaturage habarurwamo ishyamba riherereye mu Karere ka Rusizi mu Ntara y’Uburengerazuba, mu nkengero z’ikiyaga cya Kivu, ryihariye guhingwamo ibiti bitunganywamo imiti ariko rigasarurirwa muri Repubulika iharanira Demokarasi ya Congo (RDC).
Umuyobozi wa koperative y’abakorera ubukerarugendo bushingiye ku burobyi mu kiyaga cya Kivu bo mu Murenge wa Gihundwe (Abagi), Nzeyimana Phenias, yabwiye IGIHE ko kuva cyera abona iryo shyamba risarurwamo ibitunganywamo imiti bigapakirwa ubwato bikajyanwa muri RDC.
Ati “Bahaguze cyera bateramo ibinini, birera bagasarura bagatera n’ibindi kuko ni ubutaka bunini bujya kungana nk’Utugari nka tubiri. Bahingamo ibihingwa byitwa Quinquina bahonda bakabikuraho ibihu, bakabijyana mu ruganda kubikoramo imiti.”
Nzeyimana yasobanuye bishoboka ko abazungu bene ryo baba baratangiye kurikoresha ku mwaduko w’abazungu mu Rwanda.
Ati “Pharmakina [Sosiyete y’Abadage ihinga ikanatunganya quinquina] ifite ubutaka bunini ihingaho mu Rwanda, i Bukavu na Uvila muri RDC..Icyo bakora, bahinga bakanatunganya imiti irimo za quinine [wamamaye mu kuvura malaria]”.
Uyu mugabo asobanura ko cyera hahoze ari ubutaka bw’abaturage abo bazungu babugurira n’abaturage babaha umunyu n’ibindi batangira kububyaza umusaruro.
Ati “Baraguze, bafite n’ibyangombwa, bivuze ko banatanga imisoro ya buri kwezi. Uyu munsi abakozi barikoramo n’ababacunga ni abanyarwanda..Bimeze nk’ibihuru ariko winjiyemo ni ahantu heza usanga biteye ku murongo.”
Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yabwiye IGIHE ko iryo shyamba ari umtungo w’Umudege witwa ‘Gebber Horst’ yahawe na Leta y’u Rwanda ku wa 1 Nzeri 1970.
Uyu mugabo [Gebber] uri no mu bashinze Pharmakina, ngo ubwo hatangiraga gahunda yo kubarura ubutaka kuri bene bwo, ku wa 21 Gicurasi 2014 yongeye guhabwa ibyangombwa by’ubwo butaka busaga hegitari 180.
Igice kimwe cy’iryo shyamba kiri mu Murenge wa Nkanka, Akagari ka Ngazi kikangana na hegitari 149, ikindi kiri mu Murenge wa Gihundwe, Akagari ka Gihaya rifite hegitari 28 naho irindi rifite hegitari 3.1 riherere mu Murenge wa Gihundwe, Akagari ka Kagara.
Ngabonziza ati “Umwihariko w’aya mashyamba ni uko yatewe afitiwe gahunda yo kubyazwa umusaruro, bivugwa ko yaba avamo imiti. Yarabikoze ariko akanabikorera mu gihugu cya RDC duturanye.”
Ngabonziza yasobanuye ko bizwi ko abibyaza uwo musaruro ariko adasarura amashyamba mu buryo bwo kuyatema ngo ayajyane muri RDC cyangwa ahandi.
Ati “Afite uko asarura ariko ishyamba rihora rihari nta biti atema, ntabwo byangiza ibidukikije, ntibihungabanya ubuso buteyeho amashyamba. Ikindi ntekereza kandi nzi ni uko akomeza kugira akamaro gasanzwe ko kugabanya imyuka mibi yangiza ikirere, gutanga imvura.”
Nubwo Pharmakina itagaragaza ingano ya Quinquina isarura kuri ubwo butaka bwo mu Rwnada, urubuga rwayo rugaragaza ko 60% by’umusaruro bikorwamo imiti ivura malaria ucuruzwa mu bihugu birimo n’u Rwanda.
Urwego rw’amashyamba by’umwihariko aya Leta arimo kwegurirwa abikorera, mu 2017 rwinjije miliyari zisaga 67Frw, bikaba biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/article/ibyo-wamenya-ku-ishyamba-rihingwamo-imiti-mu-rwanda-rigasarurirwa-muri-congo,Environment
U Rwanda rugeze he rushaka igisubizo kirambye cy’inda zibasira amashyamba?,"Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Utu dusimba tuzwi nka nka ‘Thaumastocoris Peregrinus’ ngo dufite inkomoko mu bihugu inturusu zaturutsemo birimo Australie n’ahandi higanje amashyamba menshi yazo.
Bizumuremyi Faustin wo mu Karere ka Gisagara yabwiye IGIHE ko ‘ziriya nda ziracyahari mu biti by’inturusu gusa ntabwo zikiri nyinshi nk’uko byari bimeze mu minsi yashize kuko hari igihe wajyaga mu ishyamba zikakuzuraho, ukabona inturusu ziri kuma zihagaze’.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko ubushakashatsi bwerekanye ko ziriya nda ziterwa no kudakorera ishyamba nk’uko n’abantu barwara inda kubera umwanda.
Ati “Twafasheho duke muri turiya dusimba dukorana n’Ikigo cy’Ubushakashatsi cyabaga muri RAB tubyohereza mu mahanga, baturebera aho inturusu zaturutse babona turiya dukoko batuzi, batugira inama ko duterwa n’uko amashyamba afashwe.”
Ubwo bushakashatsi bwerekanye ko ziterwa n’amazi make ari aho ibiti biba biteye, uko bikoreye n’ibindi kandi ko kuzirwanya hakoreshejwe umuti wuhirwa byagira izindi ngaruka ku bidukikije nk’amazi, imyaka n’ibindi.
Ati “Batubwira ko kuzana umuti wo gufuhera muri ayo mashyamba byateza ikibazo gikomeye kurusha utwo dukoko duterwa n’uko amashyamba afashwe. Batugira inama yo gukorera amashyamba, hagacibwamo imiringoti ifata amazi, ibiti bikabona ahagije.”
Yakomeje agira ati “Ibyo bamaze kubitubwira twatangiye kubikora, tuganira n’abaturage n’uturere hari aho byagiye bicika. Uko byari bimeze mu 2014, ubu ntabwo ariko bimeze. N’aho uzibona ni nko mu ishyamba ry’umuturage usanga ridafashwe neza.”
Indwara y’inda yibasiye inturusu yagaragaye bwa mbere mu bihugu bya Australie, Afurika y’Epfo, Zimbabwe, Eritrea no muri Uganda.
Inturusu zibasirwa n’izi nda zihariye ubuso bunini bw’ahateye amashyamba mu Rwanda kuko ziteye ku buso bungana na 55% by’ubuso bwose buteyeho amashyamba.
Ubusanzwe u Rwanda rufite ubuso bungana na kilometero kare 26 336. Muri ubwo buso bwose, 28.3% hateyeho amashyamba.
U Rwanda rwihaye intego ko mu 2020 amashyamba azaba ari kuri 30% by’ubuso bwose bw’igihugu hagamijwe kugira ikirere kitabangamiye umusaruro w’igihugu n’abagituye.
",https://m.igihe.com/ibidukikije/article/u-rwanda-rugeze-he-rushaka-igisubizo-kirambye-cy-inda-zibasira-amashyamba,Environment
Amashyamba ya leta amaze kwegurirwa abikorera ku kigero cya 30%,"Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Politiki y’amashyamba yo mu 2010, iheruka kuvugururwa mu 2018 iteganya ko abikorera bagomba kugira uruhare rukomeye mu kongera umusaruro n’agaciro by’amashyamba kuko igenzura ryakoze ryagaragaje ko ashobora gucungwa neza mu gihe yeguriwe abikorera.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko kugeza uyu munsi amashyamba ya Leta amaze kwegurirwa abikorera ku kigero cya 30% hatabariwemo za Pariki.
Ati “Muri iyi gahunda tumaze kwegurira abikorera amashyamba ya Leta agera kuri 30% ariko ntabwo mbariyemo amapariki kuko iyo rimaze kwitwa pariki ryegurirwa ikigo gishinzwe iterambere (RDB), rikabyazwa umusaruro mu rwego rw’ubukerarugendo.”
Mu bafatanyabikorwa bigeze kuvugwa muri iyi gahunda yo kwegurira amashyamba abikorera harimo Inganda z’icyayi, ibigo bikora imirimo yo gusatura no gutunganya imbaho birimo icyitwa New Forest Company, gikorera muri Afurika y’Iburasirazuba, ikitwa Sawmill East Africa cyo muri Lithuania gikora ibikorwa byo gusatura imbaho zifashishwa n’ibigo by’ubwubatsi n’ububaji.
Ngabonziza ati “Dufite abafatanyabikorwa bo mu gihugu n’abaturuka hanze, baza bagashyira imari yabo mu mashyamba. Urabona nk’aya mapoto y’amashanyarazi, ni ibiti byo mu Rwanda.”
Yasobanuye ko hari abandi batunganya imbaho mu mashyamba ya Leta n’abiyemeje gukora ubushakashatsi bushobora gutuma amwe atunganywamo imiti.
Ati “Hari abandi babonye muri ayo mashyamba iryo bazakoreramo ubushakashatsi, tubona ko bakazakuramo imiti. Ni ukuvuga ngo gahunda ya Leta ni ukwegurira amashyamba ya Leta abikorera kugira ngo afatwe neza.”
Ngabonziza yakomeje agira ati “Icyayi gitunganywa hakoreshejwe inkwi ziva mu mashyamba yo mu Rwanda. Baraza bagakorana amasezerano na Leta, ikabegurira amashyamba bagasarura amashyamba ariko batera n’ayandi.”
RWFA igaragaza ko mu mashyamba igihugu gifite 68% ari ay’abaturage, 27% ari aya Leta.
Ati “Twatangiye gahunda yo guhuriza hamwe abaturage, bagafashwa mu kwigishwa gushyira hamwe uwo mutungo wabo, bakigishwa uko ufatwa neza.”
Nyuma yo kwishyira hamwe bakagira ishyamba rigari babishaka bakaryegurira abikorera cyangwa bakaribyaza umusaruro ubwabo bakurikije inama bagirwa n’ababishinzwe. Iyi gahunda imaze gukorerwa mu Karere ka Rwamagana, Gicumbi, Gakenke na Rulindo.
Urwego rw’amashyamba kandi ni rumwe mu zifatiye runini ubukungu bw’u Rwanda kuko nko mu 2017 rwinjije miliyari zisaga 67Frw. Biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/ibungabunga/article/amashyamba-ya-leta-amaze-kwegurirwa-abikorera-ku-kigero-cya-30,Environment
Imiterere y’ikigo cya Ellen DeGeneres mu Rwanda yagaragajwe (Video),"Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Icyo kigo ni impano yahawe n’umufasha we Portia de Rossi (bombi babana ari abagore) umwaka ushize ubwo yuzuzaga imyaka 60 y’amavuko.
Ellen usanzwe yarihebeye kubungabunga inyamaswa, amaze guhabwa iyo mpano yahise aza mu Rwanda kwirebera ibikorwa bya Dian Fossey mu kubungabunga ingagi zo mu mu birunga.
Yahise atangira ibikorwa byo gukusanya inkunga igamije gushinga ikigo mu Rwanda kizibanda ku bushakashatsi bugamije kubungabunga ingagi zo mu misozi miremire ziri gukendera ku Isi.
Ikigega The Ellen Fund cyerekanye imiterere ya The Ellen DeGeneres Campus izafasha mu bikorwa by’umuryango witiriwe Dian Fossey wita ku ngagi, Dian Fossey Gorilla, kivuga ko intego bafite ari uguha amahirwe abanyeshuri b’abanyafurika n’abashakashatsi bafite inyota yo kwita ku rusobe rw’ibinyabuzima.
The Ellen Fund irimo gufasha mu kubaka ikigo kizafasha mu bikorwa bya Dian Fossey Gorilla Fund, kizaba kiri ku buso bwa metero kare zirenga 4600, gifite laboratwari, isomero, ibyumba by’inama, ahazajya habera imurikabikorwa, amashuri n’amacumbi y’abashakashatsi n’abanyeshuri.
Inyubako zizaba zirimo amacumbi, aho kwigira, ibigo by’ubushakashatsi ndetse n’aho kumurikira ibihangano by’ubugeni bijyanye no kubungabunga ibinyabuzima.
Iki kigega kivuga ko “Intego ni ugufasha umuryango witiriwe Dian Fossey wita ku ngagi, Dian Fossey Gorilla Fund, mu bikorwa byawo byo kurengera ingagi. Ni no kubera icyitegererezo buri wese uyisuye mu bijyanye no kwita ku ngagi ndetse no kuzibungabunga”.
“Icy’ingenzi cyane, iki kigo kizafasha mu kwigisha abanyafurika b’igisekuru cy’ahazaza ibijyanye no kubungabunga urusobe rw’ibidukikije.”
Muri iki kigo nta ngagi zizahaba ahubwo hazaba abanyeshuri n’abashakashatsi. Mu kubaka iki kigo abaturage 1500 bazahabwa imirimo. Ibuye ry’ifatizo ryashyizweho tariki 12 Gashyantare 2019.
Muri icyo kigo ni naho hazaba hari ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Ikigega Dian Fossey Fund ni kimwe mu miryango mpuzamahanga ikomeye mu bijyanye no kubungabunga ingagi.
Iki kigo kizashimangira ubushake bw’u Rwanda mu kubungabunga urusobe rw’ibinyabuzima no guteza imbere ubumenyi. Biteganyijwe ko ikigo gishya kizafungura imiryango ku mugaragaro mu ntangiriro za 2021.
Amateka avunaguye ya Ellen Lee DeGeneres
Ellen Lee DeGeneres ni umunyarwenya, umukinnyi n’umuyobozi wa film, umwanditsi, umukozi wa televiziyo wavukiye i Metairie muri leta ya Louisiana, imwe mu zigize Leta Zunze Ubumwe za Amerika.
Yatangiye kuba umunyarwenya wabigize umwuga mu ntangiriro za 1980, aho yazengurutse igihugu cyose akora ibitaramo byo gusetsa, byaje gutuma mu 1982 ahabwa igihembo nk’umuntu wa mbere uzi gutera urwenya.
Kuva mu 1994-1998 yagaragaye mu kiganiro ‘The Ellen’, mu 2003 aza gutangira ikiganiro ‘The Ellen DeGeneres Show’, kigikunzwe n’uyu munsi, kikaba kigaragaramo ibyamamare ndetse n’abantu bakomeye ku Isi.
DeGeneres umaze kwandika ibitabo bine, no kwegukana ibihembo byinshi birimo n’ibya Emmy Awards 30, mu 2016 yashimiwe na Barack Obama wari Perezida wa Amerika, ahabwa umudali uzwi nka ‘Presidential Medal of Freedom’, uza ku rwego rwo hejuru mu mashimwe ahabwa abasivili.
Mu 1997 nibwo yatangaje ko aryamana n’abo bahuje ibitsina (Lesbian), ndetse mu 2008 ashakana n’umukinnyi wa film, Portia de Rossi bari bamaze igihe kinini bakundana. Afite umutungo ubarirwa muri miliyoni 380 z’amadolari.
Take a look at what The Ellen DeGeneres Campus of the Dian Fossey Fund will look like! Our goal is to create opportunities for African students and researchers who are dedicated to protecting #wildlife. #Africa #Rwanda #education #conservation @massdesignlab @savinggorillas pic.twitter.com/yYh7s2Fiio
— The Ellen Fund (@TheEllenFund) August 22, 2019
",https://m.igihe.com/ibidukikije/article/imiterere-y-ikigo-cya-ellen-degeneres-mu-rwanda-yagaragajwe-video,Environment
Havumbuwe ko hari indi mibumbe aho ubuzima bushoboka kurusha ku Isi,"Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Mu nama izwi nka Goldschmidt Geochemistry Congress yabereye i Barcelone muri Espagne, abashakashatsi bayobowe na Dr Stephanie Olson bamuritse ubushakashatsi bari bamazemo iminsi bureba niba hari imibumbe mu isanzure ishobora kubonekaho ubuzima nk’uko Isi imeze.
Ubushakashatsi bwabo bwasanze hari imibumbe myinshi ahubwo aho ubuzima bushoboka cyane kurusha ku Isi.
Hashize imyaka inzobere mu by’isanzure zivumbura imibumbe yindi iri mu isanzure myinshi ariko bakayibona kure cyane ku buryo bigoye kuyigeraho ndetse no kureba neza ibiyiriho hakoreshejwe indebakure (telescope) bikaba ingorabahizi.
Mu gukora ubwo bushakashatsi, ababukoze bifashishije porogaramu yakozwe na NASA, ibafasha kwinjira imbere mu miterere y’iyo mibumbe iri kure cyane y’Isi. Bifashishije iyo porogaramu, babashije kwiga neza no kwinjira mu miterere n’imimerere y’ibihe n’inyanja ziri kuri iyo mibumbe.
Baje gutungurwa no kubona hari imwe muri iyo mibumbe ifite imiterere ishobora guturwaho ubuzima bukaba bwiza kurusha uko bimeze ku Isi.
Mu byo bashingiyeho bareba harimo kubanza kumenya uburyo ubuzima ku Isi bushoboka bitewe n’inyanja, bakagereranya niba bakurikije inyanja babonye kuri iyo mibumbe naho ubuzima bwashoboka.
Abakozi ubushakashatsi bagize bati “Akazi kacu kibanze ku kumenya inyanja ziri kuri iyo mibumbe ifite inyanja zifite byinshi mu bituma ubuzima bwo mu Nyanja zo ku Isi bubaho. Ubuzima mu Nyanja bushoborwa n’intungabuzima zizamurwa zivuye mu mwijima wo ku ndiba y’inyanja, zikazamuka hejuru ku gice cy’inyanja kigerwaho n’izuba aho zishobora guhumeka. Izo mbaraga zo kuzamura intungabuzima uko ziyongera, niko n’intungamubiri ziyongera, bisobanuye ko no kororoka byiyongera.”
Ubwo buryo bakoresheje bwaberetse ko hari indi mibumbe myinshi ubuzima bushoboka ndetse neza cyane kurusha Isi.
Icyakora abakoze ubushakashatsi bavuga kubera ibikoresho bidahagije, hari ibyo batabashije kubona ku buryo bemeza ko hari n’ibindi byatuma ubuzima bushoboka cyane kuri iyo mibumbe batabashije kubona.
Dr Olson yavuze ko ubwo bushakashatsi ikindi buzabafasha ari ukumenya uburyo bwo kubaka indebakure nshya zizafasha kureba cyane ibiri kuri iyo mibumbe ya kure, ku buryo abantu bajya guturayo.
",https://m.igihe.com/ibidukikije/article/havumbuwe-ko-hari-indi-mibumbe-aho-ubuzima-bushoboka-kurusha-ku-isi,Environment
Inkongi yibasiye ishyamba rya Amazon yahagurukije abakomeye ku Isi,"Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Ikigo gishinzwe Ubushakashatsi mu by’isanzure muri Brésil cyatangaje ko umubare w’inkongi muri iki gihugu wazamutse ku kigero cya 80% ugereranyije n’umwaka ushize, kimwe cya kabiri cy’izi nkongi zibasira agace ka Amazon ibintu bikomeza gushyira mu kaga ibidukikije.
Abashyirwa mu majwi kuba inyuma y’iyi nkongi ni abakorera imirimo y’ubuhinzi n’ubworozi muri iri shyamba nk’uko bitangazwa n’Umuryango udaharanira inyungu ushinzwe kureberera Amazon.
Abahinzi n’aborozi barashinjwa gutwika iri shyamba nk’uburyo bwo gushaka ubutaka bwo gukoreraho imirimo yabo.
Perezida w’u Bufaransa, Emmanuel Macron, yavuze ko uyu muriro wibasiye Amazon ari ikiza mpuzamahanga, asaba ko ikibazo cy’iri shyamba cyazaganirwaho mu nama itaha ya G7 kigashakirwa umuti.
Abantu b’ibyamamare ku Isi mu ngeri zitandukanye batanze ibitekerezo byabo kuri iyi nkongi y’umuriro, basaba ko hakorwa ibishoboka byose iri shyamba rikabungabungwa kuko ari umutungo ukomeye ku Isi.
Muri abo harimo umukinnyi Cristiano Ronaldo, umuhanzi Madonna, n’abandi benshi.
Notre maison brûle. Littéralement. L’Amazonie, le poumon de notre planète qui produit 20% de notre oxygène, est en feu. C’est une crise internationale. Membres du G7, rendez-vous dans deux jours pour parler de cette urgence. #ActForTheAmazon pic.twitter.com/Og2SHvpR1P
— Emmanuel Macron (@EmmanuelMacron) August 22, 2019
The Fires Are Raging and The Amazonia continues to burn.........This is a devastation to Brazil—to the indigenous people who live there and the-plant and animal species that make this the most important bio-diverse Forest!!! President Bolsonaro please... https://t.co/YbxldYw8HY pic.twitter.com/lex4UIwHcg
— Madonna (@Madonna) August 22, 2019
The Amazon Rainforest produces more than 20% of the world’s oxygen and its been burning for the past 3 weeks. It’s our responsibility to help to save our planet. #prayforamazonia pic.twitter.com/83bNL5a37Q
— Cristiano Ronaldo (@Cristiano) August 22, 2019
Iri shyamba rya Amazon ritanga 20% by’umwuka mwiza wo guhumeka ku Isi hose.
 Don’t pray for Brazil or the Amazon. Pray for yourself . The amazon provides 20% of our oxygen every year and it’s burning at a record rate right now and for the past 18/19 days. This is a WORLD emergency and affects all of our security. Please post and tag @unitednations .
A post shared by  Miguel (@miguel) on Aug 21, 2019 at 8:31am PDT
 #Regram #RG @rainforestalliance: The lungs of the Earth are in flames. 🔥 The Brazilian Amazon—home to 1 million Indigenous people and 3 million species—has been burning for more than two weeks straight. There have been 74,000 fires in the Brazilian Amazon since the beginning of this year—a staggering 84% increase over the same period last year (National Institute for Space Research, Brazil). Scientists and conservationists attribute the accelerating deforestation to President Jair Bolsonaro, who issued an open invitation to loggers and farmers to clear the land after taking office in January.⁣ ⁣ The largest rainforest in the world is a critical piece of the global climate solution. Without the Amazon, we cannot keep the Earth’s warming in check. ⁣ ⁣ The Amazon needs more than our prayers. So what can YOU do?⁣ ⁣ ✔ As an emergency response, donate to frontline Amazon groups working to defend the forest. ⁣ ✔ Consider becoming a regular supporter of the Rainforest Alliance’s community forestry initiatives across the world’s most vulnerable tropical forests, including the Amazon; this approach is by far the most effective defense against deforestation and natural forest fires, but it requires deep, long-term collaboration between the communities and the public and private sectors. ✔ Stay on top of this story and keep sharing posts, tagging news agencies and influencers. ⁣ ✔ Be a conscious consumer, taking care to support companies committed to responsible supply chains.⁣ Eliminate or reduce consumption of beef; cattle ranching is one of the primary drivers of Amazon deforestation. ✔ When election time comes, VOTE for leaders who understand the urgency of our climate crisis and are willing to take bold action—including strong governance and forward-thinking policy.⁣ ⁣ #RainforestAlliance #SaveTheAmazon #PrayForAmazonia #AmazonRainforest #ActOnClimate #ForestsResist #ClimateCrisis 📸: @mohsinkazmitakespictures / Windy.com
A post shared by  Leonardo DiCaprio (@leonardodicaprio) on Aug 22, 2019 at 7:12am PDT
",https://m.igihe.com/ibidukikije/article/inkongi-yibasiye-ishyamba-rya-amazon-yahagurukije-abakomeye-ku-isi,Environment
Ibiteye amatsiko ku rugendo n’amateka bya Richard Kandt mu Rwanda,"Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Nubwo avugwa cyane muri Afurika y’Iburasirazuba, amateka ye azwi cyane mu Rwanda rw’imisozi 1000 ruri mu bihugu yazengurutse igihe kirekire.
Yinjiriye mu Burasirazuba bwarwo, agera mu Majyaruguru, mu Burengerazuba, mu Majyepfo ahingukira i Kigali agirwa Rezida warwo ku ngoma y’Abakoloni.
Urugendo rwe kuva mu Budage kugera muri Afurika ntabwo rwose iyi nkuru igiye kuruva imuzi, iragaruka cyane ku guhera yinjiye mu Rwanda kugeza arusohotsemo, by’umwihariko inzira yanyuzemo n’amateka yahasize.
Uyu mugabo wari umusirikare, akaba n’umuganga wavukiye mu Mujyi wa Posen muri Pologne mu 1867, yagiriye bihe bitandukanye mu Rwanda, amateka ye arigishwa hirya no hino ku Isi, ndetse aho yanyuze mu Rwanda ni hamwe mu duce nyaburanga dukurura abakerarugendo.
Amateka agaragaza ko mbere y’uko aza muri Afurika Dr Kandt yakunze gusoma cyane ibitabo bivuga ku mateka n’umuco byayo, ndetse ajya no kwiga ururimi rw’igiswahile i Berlin mu Budage.
Ibyo byamufashije kuza mu Rwanda akurikiye abazungu ba mbere bahageze b’Abadage, Von Gotzen na Dr Oscar Baumann. Urugendo rwe yinyira muri Afurika yarutangiye mu 1897 afite imyaka 30, aje mu bikorwa by’ubushakashatsi ku giti cye.
Ibitabo yanditse bigaragaza ko muri Afurika y’Iburasirazuba yageze i Dar-es-Salaam yinjiriye Zanzibar muri Tanzania mu 1897, ahamara amezi hafi atatu ategura urugendo rwe, yifuzaga kugera mu Rwanda.
Icyo gihe ngo yaje yitwaje imodoka zikururwa [Rumoroki] zisaga 140, abayobora mukerarugendo batatu, abasirikare batanu n’abagaragu barindwi n’ibindi byari kumufasha muri gahunda ye.
Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ibice bitandukanye bigaragaza inzira Dr Richard Kandt yanyuzemo mu Rwanda.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, hagamijwe gutangiza inzira nshya y’ubukerarugendo bushingiye ku muco n’amateka.
Umushakashatsi mu kigo cy’igihugu cy’ingoro z’Umurage, Mugabowagahunde Maurice, yabwiye IGIHE ko Dr Kandt yinjiye mu Rwanda mu 1898 aturutse i Burundi, mu rugendo rugamije gushakisha isôoko nyakuri y’uruzi rurerure ku Isi, rwa Nile.
Uyu mugabo ngo yinjiriye ku kiyaga cya Rweru , ubu ni mu Karere ka Bugesera, akomereza mu bice bitandukanye by’igihugu.
Mugabowagahunde yasobanuye ko kugeza uyu munsi hari uduce tugera ku 10 Kandt yasizemo amateka ariko hari utw’ingenzi dusurwa n’abakerarugendo umunsi ku wundi.
Ati “Yazengurutse igihugu cyose, yinjira mu gihugu yahereye mu Bugesera ku kiyaga cya Rweru, akomereza ku Kagera aho umugezi wa Nyabarongo uhurira n’Akanyaru arimo gushakisha isôoko ya Nile.”
Asobanura ko Dr Kandt yakomereje i Gatagara hafi y’i Bwami agiye kumenyesha umwami ko ari mu gihugu, ajya gushaka isôoko ya Nile, amaze kuyibona akomereza mu Majyaruguru gupima ibirunga, ahasanga Inkima zifite ibara rya zahabu.
Yakomereje ku Gisenyi ahamara iminsi itatu, urugendo rwe rukomereza ku nkengero z’ikiyaga cya Kivu aho yaje gutura i Shangi yise ku murwa w’amahoro, ubu ni mu Karere ka Nyamasheke, ashushanya ikarita ya Kivu, ahava aza gutura i Kigali, ubwo yagirwaga Rezida.
Uko yaharuye inzira y’ubukerarugendo
Mu Birunga
Pariki y’Ibirunga iherere mu Majyaruguru y’igihugu, Dr Richard Kandt yayivumbuyemo Inkima[Golden Monkies], zifite ibara rya zahabu, azandikaho inyandiko nyinshi ndetse zihabwa izina ry’ubushakashatsi rya ‘Cercopithecus kandti.
Uyu munsi ni zimwe mu nyamaswa zitangaje zikunzwe n’Abakerarugendo mu Rwanda.
I Shangi
Nubwo uyu munsi habaye mu itongo, i Shangi mu Karere ka Nyamasheke ni hamwe mu duce nyaburaganga dufite amateka akomeye y’u Rwanda ndetse dusurwa n’abakerarugendo.
Ku wa 24 Werurwe 1899 nibwo Dr Richard Kandt yahubatse inzu y’ibyatsi, ayituramo akajya ayikoreramo ibikorwa bye by’ubushakashatsi. Nyuma yo kuzenguruka ikiyaga cya Kivu, niho yicaye ahashushanuriza ikarita yacyo.
Muri uru rugo habereye imishyikirino itandukanye hagati y’Abadage n’Ababiligi, igamije kumvikana uburyo bigabanya u Rwanda na Congo.
Muri uru rugo kandi niho Abamisiyoneri ba mbere bari baturutse i Burundi bacumbitse bagiye kugisha inama Kandt y’uko ibikorwa byabo byazatanga umusaruro, abagira iyo kubanza kwiyegereza umwami. Aha ni naho hasomewe misa ya mbere y’Abazungu.
Nyungwe
Uyu mugabo yaturutse i Burayi afite intego yo kuvumbura isôoko nyakuri ya Nile nyuma y’imyaka 40 umwongereza John Speke atangaje ko ikomoka mu kiyaga cya Victoria muri Uganda ariko ntiyanyurwa, yiyemeza gukurikirana imigezi yose iroha muri icyo kiyaga akareba uturuka kure kurusha iyindi.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Iyi pariki iri mu ishya kimeza ry’inzitane rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere, ibarizwamo isôoko Nile ku bwa Richard Kandt ni imwe mu bice nyaburanga cyane bisurwa cyane mu Rwanda. Ibi yaje kubihererwa n’igihembo nk’umuntu w’intwari ubwo yari asubiye iwabo mu 1902.
Rubavu
Mugabowagahunde yasobanuye ko Dr Richard Kandt yageze ku Gisenyi, ubu ni mu Karere ka Rubavu ari mu bushakashatsi bwo gupima ikiyaga cya Kivu, ndetse yubaka inzu y’ibyatsi ahazwa ku izina rya Tamu Tamu ariko iyo nzu yaje gusenywa. Muri uyu mujyi uhana imbibi na RDC, niwe wahubatse ibiro by’iposita.
Aka gace gakunda gusurwa n’abakerarugendo cyane bitewe n’amateka gafite arimo n’indake zacukuwe n’abasirikare b’u Budege mu gihe cy’intambara ya mbere y’Isi, Labolatwari y’amatungo yubatswe n’Abadege n’imva y’umusirikare w’umudage wahapfiriye.
Kigali
Dr Kandt wabaye igihe kirekire mu bikorwa by’ubushakashatsi i Shangi, nyuma akaza gusubira mu Budage, agarutse mu Rwanda yakomeje ibikorwa by’ubushakashatsi ariko aza no kugirirwa icyizere, agirwa Rezida w’u Rwanda, ahita yimukirayo akazwi nk’Ingoro yo kwa ‘Richard Kandt’.
Iyi nzu ifatwa nk’imwe mu zigezweho zimaze igihe kirekire mu Rwanda, ni imwe mu zisurwa cyane n’abakerarugendo, inihariye ku amateka yaranze Abadage n’Abanyarwanda.
Mu 1913, Dr Kandt yiyemeje gusubira mu Budage kubera impamvu z’uburwayi ntiyongera kugaruka mu Rwanda. Nyuma intambara ya mbere y’Isi yahise itangira yasize u Rwanda rukuwe mu maboko y’Abadage.
Muri iyo ntambara Kandt yari umuganga w’ingabo z’Abadage aho yaje gupfa ku wa 29 Mata 1918 azize ibyuka bihumanya yatewe ku wa 2 Nyakanga 1917.
",https://m.igihe.com/ibidukikije/ibungabunga/article/ibiteye-amatsiko-ku-rugendo-n-amateka-bya-richard-kandt-mu-rwanda,Environment
Ibiteye amatsiko ku ngoro ndangamurage y’ibidukikije yihariye muri Afurika iherereye i Karongi (Amafoto),"Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Icyo gihe ifungurwa yibandaga ku kumurika ibijyanye n’ingufu (Renewable and non renewable energy), urugendo rukorwa ngo zitange amashanyarazi n’ingaruka zigira ariko nyuma yaje kongerwamo ibijyanye n’inyamaswa n’amabuye y’agaciro byabaga i Kigali mu Ngoro y’Amateka kamere izwi nko kwa “Kandt”
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye iyi ngoro ndangamurage y’ibidukikije, mu rugendo rugamije gutangiza inzira nshya y’ubukerarugendo bushingiye ku muco n’amateka.
Muri uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye rwibanze ku bifitanye amateka n’umuvumbuzi Dr Richard Kandt, basobanuriwe ibice by’ingenzi bigize iyi ngoro.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile, aza no kugirwa Rezida w’u Rwanda mu 1907.
Iyi ngoro igizwe n’ibice bitatu bimurikwa birimo ikijyanye n’ingufu, ikigizwe n’inyamaswa n’ubucukuzi bw’amabuye y’agaciro ndetse n’igice kirimo ubusitani bugizwe n’ibiti n’ibyatsi gakondo bitandukanye bya kinyarwanda kugira bidacika ahubwo abantu bajye bahakura imbuto.
Ikimurikirwamo amabuye y’agaciro agaragaza ubukungu bw’u Rwanda n’aho aherereye nka gasegereti, almunium, colta, wolfram n’ayandi. Iyi ngoro igaragaramo ibuye ryo mu bwoko bwa Meteorite[amanuka mu kirere ashyushye, abantu bakunze kwita kibonumwe], ryaguye mu Rwanda mu Karere ka Burera mu 1976.
Hari nyiramugengeri igaragara mu bice bitandukanye by’igihugu n’ubundi bwoko bw’amakara bugereranywa nayo ariko buba mu Budage gusa, amakara y’ibiti n’acukurwa.
Iyi ngoro kandi igaragaramo ubwoko butandukanye bw’ingufu zikoreshwa mu Rwanda zirimo izitangwa n’amazi, Gaz Méthane igaragara mu kiyaga cya Kivu, izituruka ku muyaga, ku mashyuza, ku zuba n’izindi. Hari n’igice kimurikirwamo ingufu za Iranium u Rwanda rurimo kwiga uburyo zakoreshwa.
Muri iyi ngoro hamurikirwamo ibisigazwa by’ingagi, imwe mu zavumbuwe bwa mbere muri Pariki y’Ibirunga. Muri iyi ngoro unasangamo ubwoko butandukanye bw’inyamaswa zumishije mu buryo bwa gihanga, ushobora kureba utitegereje neza ntubashe kuzitandukanya n’inzima.
Muri izo harimo inzoka, impala, ingona, isiha, ingwe, urusamagwe, inkima n’amoko y’inyoni atandukanye adakunze kugaragra aho ariho hose.
Uretse ibi bice, hari n’ikindi kimurikirwa ubwoko butandukanye bw’ibimera bifite amateka yihariye mu muco wa Kinyarwanda birimo n’ibyifashishwaga mu migenzo ya Kinyarwanda n’ubuvuzi bw’indwara zitandukanye aho abakozi bashinzwe gusobanurira abayisura bagufasha ku buryo utaha amatsiko yashize.
Ikigo cy’ingoro ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ibiteye-amatsiko-ku-ngoro-ndangamurage-y-ibidukikije-yihariye-muri-afurika,Environment
"Ikaze ku Isôoko ya Nile, yavumbuwe na Richard Kandt muri Pariki ya Nyungwe","Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Umugezi wa Nile utemba mu bice bitandukanye by’Amajyaruguru ashyira Uburasirazuba bwa Afurika, niwo muremure ku Isi, ureshya na Kilometero 6,650. Gusa hari ibitabo bimwe bivuga ko ari uwa kabiri nyuma y’uwitwa Amazon ariko Wikipedia igaragaza ko ureshya na Kilometero 6400.
Uyu mugezi ufatiye runini Isi, cyane cyane Afurika mu bijyanye no kubona amazi abayituye bakoresha. Hari ibihugu bimwe biwufata nk’inka imwe birimo nka Misiri na Sudan n’ibindi, kuko ubifasha guhangana n’ingaruka z’ubutayu, bawifashisha mu bikorwa bya buri munsi nko kuhira imyaka n’ibindi.
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye Isôoko na Nile yavumbuwe na Dr Richard Kandt muri Pariki ya Nyungwe, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwibanze ku mateka y’Ubukoloni bw’Abadege mu Rwanda by’umwihariko urugendo rwa Dr Richard Kandt wari ubahagarariye.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Pariki ya Nyungwe ni ishyamba cyimeza ry’inzitane rimaze igihe kirekire muri Afurika, rikora ku Turere twa Nyaruguru, Nyamagabe mu Ntara y’Amajyepfo, Rusizi na Nyamasheke mu Ntara y’Uburengerazuba.
Ni Pariki yabayeho mbere y’izindi mu gihe cyiswe icy’ubutita (ice age) ikize ku runyurane rw’ibimera, ishyamba rigizwe n’amoko arenga 1068 y’ibimera, urwunge rw’ibiti by’indabyo zirimo ubwoko bw’ibiti n’iby’inganzamarumbo bya lobelia. Harimo n’ibiti bivamo imiti ya Kinyarwanda.
Iyi pariki ifite umwihariko wo kuba ariho hari amasôoko y’inzuzi nini muri Afurika. Harimo isôoko y’uruzi rwa Nile mu burasirazuba n’iy’uruzi rwa Congo mu Burengerazuba.
Kugera aho Dr Richard Kandt yemeje ko ariho Isôoko ya Nile iherereye, bigusaba urugendo rw’amasaha hagati y’atatu n’ane uturutse ku ishami rya Gisakura rishinzwe kwakira abakerarugendo mu Karere ka Nyamasheke, ukanyura muri Nyungwe hagati, ugatunguka mu Gasarenda muri Nyamagabe.
Kuva mu Gasarenda ugera ku Isôoko ya Nile harimo intera ya Km 42 ariko harimo izigera kuri 4.5Km umuntu agenda mu ishyamba rya Pariki ya Nyungwe rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere.
Nk’ibisanzwe mbere yo kwinjira muri Pariki, Umukozi ushinzwe kuyobora abakerarugendo muri Pariki ya Nyungwe witwa Ntoyinkima Claver, yatubwiye ko urugendo tugiye gukora ari rurerure, dusabwa kwitwaza amazi n’ibindi biribwa ariko twirinda kugira icyo dutamo cyangwa dukuramo, kwitwaza imyenda y’imvura n’inkweto ziturinda icyatubangamira.
Ni inzira y’inzitane inyura ahantu hameze nk’umuhora ariko ibiti n’ibyatsi biyuzuyemo ku buryo bisaba kugenda ubyegura cyangwa aho bibaye ngombwa ugasimba. Ni umurambi, n’ahaterera si cyane ku buryo hakubiza icyuya.
Ntoyinkima ati “Isôoko ya Nile tugiye kureba ni iyo yagezeho [Kandt] ya kure nubwo hari abandi bashakashashatsi bo muri New Zealand baje bakabona aharenzeho kilomotero mu 2006.”
Iyo Isôoko Kandt yavumbuye iri mu ishyamba hagati. Ni amazi macye azamuka mu butaka ku buryo no kuyavamo bitakorohera. Haruguru ikikijwe n’igishanga kirimo ibyatsi ukandagiraho ukumva hasukuma mu gihe ku rundi ruhande ari ibihuru bisanzwe.
Ati “Uko mureba kino gishanga, iyo imvura igwa amazi amanukamo, aka niko gasoko ka mbere atangira kuzamukamo...Ugenze nka metero 400 ugana hepfo ubona utundi dusoko twiyungaho, kakaba kanini kurushaho ku buryo ushobora kuyavomaho.”
Impamvu aho ariho hafatwa nk’Isôoko, Ntoyinkima asobanura ko ari uko ‘Iyo migezi yose upimye kuva ku nyanja ya Mediterane ukagera aho itangirira, aha niho usanga hari ibirometero byinshi’.
Nyuma y’uguhura k’utugezi two muri Nyungwe n’iyo sôoko yavumbuwe na Kandt, bikora umugezi witwa Rukarara, ugahura na Mwogo, nayo yahura n’uwitwa Mbirurume, bikabyara Nyabarongo.
Nyabarongo iyo imaze guhura n’Akanyaru bihinduka Akagera gasuka mu kiyaga cya Victoria ari nacyo umugezi wa Nile ufatiraho.
Ntoyinkima ati “Iri shyamba rifite akamaro kanini kuko navuga ko aricyo kigega cy’amazi y’u Rwanda kuko 70% by’akoreshwa mu Rwanda afata isoko muri iri shyamba.”
Igice cy’Uburasirazuba bw’ishyamba rya Pariki ya Nyungwe, Ntoyinkima yasobanuye ko kimena amazi mu kibaya cy’umugezi wa Nile naho igice cy’Uburengerazuba kikamena amazi mu kibaya cy’umugezi wa Congo.
Ikigo cy’igihugu ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ikaze-ku-isooko-ya-nile-yavumbuwe-na-richard-kandt-muri-pariki-ya-nyungwe,Environment
Abanyarwanda batatu barinda pariki bagiye guhembwa ku rwego rwa Afurika,"Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Mpumuje akuriye itsinda rishinzwe kurinda no kwita ku Nkura muri pariki y’Akagera ari naho mugenzi we Nzuki akora nk’umukuru w’agashami k’abarinzi mu gihe Musekura ari umurinzi muri pariki y’Ibirunga.
The African Ranger Awards ni gahunda igamije gushimira abarinzi b’amapariki ku bw’umusanzu w’intagereranywa batanga mu kurinda inyamaswa n’urusobe rw’ibinyabuzima ku mugabane wa Afurika.
Iyi gahunda yatangijwe muri 2017 n’umuherwe w’Umushinwa akaba na nyiri Alibaba ikigo kimenyerewe mu bucuruzi bwo kuri Internet, Jack Ma, abinyujije mu muryango yashinze ushinzwe kubungabunga ibidukikije ‘Paradise Foundation’
Uyu muhango ugamije kuzirikana umurimo ukorwa n’abarinzi ba pariki no gukora ubukangurambaga ku rwego rw’Isi ku kamaro ko kurinda urusobe rw’ibinyabuzima biboneka muri Afurika.
Imibare igaragaza ko mu 2016, 82% by’abarinda pariki muri Afurika bahuye n’ibyago byashoboraga gutuma bapfa mu gihe abangana na 60% batewe na ba rushimusi.
Mu 2015 nibura abarinda pariki 107 barishwe ubwo bari mu kazi kabo naho hagati ya 2006 na 2016 abarinzi ba pariki barenga 1000 bemeye kubura ubuzima bwabo mu kazi ko kurinda inyamaswa.
Muri ibi bihembo by’uyu mwaka hahatanaga abagera ku 115, baturutse mu bihugu 17 byo muri Afurika.
Bimwe mu bigenderwaho hatoranywa uhabwa ibihembo harimo ubwitange n’umusanzu mu kurinda pariki, ibyago n’ingorane yabashije guhangana nabyo ndetse n’ubushobozi mu by’imiyoborere.
The New Times yanditse ko Jack Ma washinze umuryango utanga ibi bihembo yavuze ko aha agaciro akazi abarinda pariki bakora.
Ati “Ubwitange bw’abarinzi ba pariki bunkora k’umutima bukantera n’imbaraga, turizera ko abantu benshi bazaha agaciro kubungabunga inyamaswa n’ibidukikije karemano bikorwa n’abarinzi ba parike”
Umuyobozi Mukuru Ushinzwe ubukerarugendo mu Kigo cy’Igihugu cy’Iterambere (RDB), Belise Kariza, yavuze ko umurava w’abarinda pariki ari ingenzi mu rugendo rw’igihugu ruganisha ku bukerarugendo bushikamye.
Ati “Hatari akazi gakomeye n’ubwitange bigaragazwa n’abarinzi ba pariki bacu, iterambere ry’ubukerarugendo bw’u Rwanda ntiryari gushoboka, bari ku isonga mu kubungabunga urusobe rw’ibidukikije ari nayo mpamvu dushimira umuryango Paradise Foundation ku kuzirikana abarinzi b’amapariki muri Afurika n’akamaro kabo k’ingenzi”.
",https://m.igihe.com/ibidukikije/article/abanyarwanda-batatu-barinda-pariki-bagiye-guhembwa-ku-rwego-rwa-afurika,Environment
"Byinshi ku Nkura, imwe mu nyamaswa zikaze ku Isi zikundwa na ba mukerarugendo","Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura niyo nyamabere ya kabiri nini ku Isi nyuma y’inzovu. Ni imwe kandi mu zikaze. Ni zimwe mu nyamaswa zagiye zicika ahantu hatandukanye bitewe no kubangamirwa n’ibikorwa bya muntu ari yo mpamvu ababungabunga urusobe rw’ibinyabuzima barimo kugerageza kuzitaho ngo zigwire.
Mu kinyejana cyashize habarwaga inkura zirenga ibihumbi 500 ku Isi, ubu zirabarirwa mu bihumbi 30 ziba mu mashyamba bitewe na ba rushimusi. Inkura z’umukara zisigaye ku Isi zibarirwa mu 5500, izo mu bwoko bwa Javan ni 60, naho izo mu bwa Sumatran ni 100.
Ubuzima bw’inkura, imiterere yazo, ubunini bwazo n’ibindi zihariye, bituma benshi bazitangarira.
-Inkomo y’izina ‘Rhinoceros’ : Inkomoko y’izina Rhinoceros ari yo Nkura mu Kinyarwanda, rikomoka mu magambo abiri y’ururimi rw’Ikigiriki ariyo ‘Rhino’ bivuga izuru na ‘Keras’ bivuga ihembe, muri make iyo uhinnye izina ryayo ukayita Rhino gusa uba uvuze izuru.
-Imiterere: Ubwoko bw’Inkura buba bunini ni Inkura z’umweru dore ko ishobora kugira uburebure bwa metero hagati 3.7 n’ubuhagarike ( kuva ku kimono ugera ku rutugu) bwa metero 1.8 ikagira uburemere bwa toni ebyiri n’ibiro 300.
Inkura nto ni izitwa Sumatran zigira uburebure bwa metero eshatu n’ubuhagarike bwa metero 1.8 n’uburemere bw’ibiro 800, mu gihe Inkura ikivuka ipima hagati y’ibiro 40 na 64.
-Kororoka: Inkura ihaka amezi ari hagati 14 na 18, inkura nto yavutse imara ibyumweru bibiri itunzwe no konka nyina gusa nyuma ikagenda imenyera ihereye ku kurya ibyatsi byoroshye.
Inkura nto ivukana ubwoya ku mubiri buyirinda ubukonje cyangwa gutwikwa n’izuba. Inkura ntishobora kongera kubyara iyo icyana yabyaye kitarakura ibintu bishobora gufata hagati y’imyaka itatu n’itanu. Ibi bitera Inkura z’ingabo kuba rimwe na rimwe zakwica Inkura nto kugira ngo zibone uko zibangurira nyina.
-Inkura zahoranye ubuhagarike bwa metero hafi 5: ubwoko bw’Inkura butagiraga ihembe buzwi nka ‘paraceratherium’ bwazimiye ku isi mu myaka miliyoni 30 ishize nkuko Siyansi ibivuga, bwagiraga ubuhagarike bwa metero 4.8, igihagararo inkura z’ubu zitakigira, kuko nk’Inkura y’umweru ishobora kugira ubuhagarike bwa metero 1.8.
-Inkura y’umweru n’Inkura y’umukara byose birasa ku ibara: uramutse wumvise aya mazina ushobora gucyeka ko imwe ari umukara indi ikaba umweru mu ibara, gusa zose zifite ibara ry’urwirungu, hari abavuga ko iri zina ‘white rhinos’ bivuze inkura z’umweru ryakomotse ku Baholandi babaga muri Afurika bazitaga ’Wijd’ (Wide) bashaka kuvuga inyamaswa ifite umunwa munini bikaza kumvwa nabi n’abavuga Icyongereza bayita ‘white’.
-Umubano wazo n’inyoni zitwa Oxpecker: Inkura zikunze kugaragara zifite Inyoni ku mutwe cyangwa ku mugongo gusa abahanga ntibavuga rumwe kuri uyu mubano kuko hari abavuga ko Inyoni zikunda kuba ziri ku Nkura kubera ko zizitoraho imbaragasa n’ibirondwe, mu gihe abandi bavuga ko izi nyoni zizfasha kumenya ko umwanzi azisatiriye.
Biterwa nuko ubushakashatsi bwagaragaje ko Inkura iyo nta nyoni zifite ku mugongo amahirwe yazo yo kuvumbura ko hari umwanzi uzisatiye ari 23% mu gihe iyo ifite inyoni ku mugongo amahirwe azamuka akaba 97%.
-Iganga mu ntera ndende: Inkura ishobora kuganga mu ntera ya metero hafi eshanu bikaba umwihariko ku ngabo kuko zibikora kugira ngo zerekane amakare yazo.
-Amase ni isoko y’amakuru ku Nkura: mu gihe abantu tubona amase nk’umwanda, ku Nkura ni isoko y’amakuru. Inkura iyo yinukirije amase y’indi ishobora kumenya amakuru menshi kuri yo, nk’imyaka yayo, niba ari ingabo cyangwa ingore cyangwa andi ayo ariyo yose ajyanye n’imyororokere yayo.
-Umusuzi wazo unuka nk’ikinyabutabire cya Sulfur: Inkura izwiho kugira umusuzi unuka cyane ku buryo ugereranwa n’ikinyabutabire cya Sulfar.
Wakomotseho n’imvugo iyo umusemburo wifashishwa mu gukora inzoga binyuze mu gutara iyo utanze ikinyabutabire cya ‘Hydrogene sulfide’ bitewe no kunuka babyita umusuzi w’Inkura (Rhino Fart).
Ihembe: Inkura igira amahembe abiri ahagana ku zuru iry’imbere rikaba rirerire kurusha iry’inyuma kandi akaba agizwe na Keratin, yo mu bwoko bw’inzara z’umuntu. Inkura zifashisha aya mahembe mu kwirwanaho, mu gihe cy’izuba ry’inshi ziyakoresha zicukura imizi y’ibiti yo kurya cyangwa zikayakoresha zicukura isoko y’amazi
",https://m.igihe.com/ibidukikije/inyamaswa/article/byinshi-ku-nkura-imwe-mu-nyamaswa-zikaze-ku-isi-zikundwa-na-ba-mukerarugendo,Environment
U Rwanda rwashyizwe mu hantu heza 19 ku Isi watemberera muri iyi mpeshyi,"Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Iki kinyamakuru cyavuze ko niba uyu munsi waba urimo gutekereza aho wajya muri iyi mpeshyi, cyaguhitiyemo aha hantu kugira ngo uzahabone ibyo wifuza byose harimo u Rwanda.
Hamwe muri aha cyavuze ni Salar de Uyuni muri Bolivia, aka niko agace kanini ku Isi kagaragamo umunyu wafatanye gaherereye muri Bolivia muri Amerika y’Epfo.
Haza kandi Las Vegas iherereye muri Leta zunze Ubumwe za Amerika, aha CCN ivuga ko ari ahantu hazataramirwa n’abahanzi barimo, Lady Gaga Janet, Jackson n’abandi.
Harimo Nova Scotia agace ko muri Canada, hari kandi Londres mu Bwongereza, Grand Canyon, muri Leta Zunze Ubumwe za Amerika, Apollo 11 Anniversary Celebrations, Multiple US Cities, Tasmania, New York City, French Polynesia, Anchorage, Alaska, Singapore, Seattle, u Bufaransa, Churchill, Manitoba.
Iki kinyamakuru kandi kigaragaza u Rwanda nk’ahantu heza ho gutemberera muri iyi mpeshyi.
CNN ivuga ko iyo utekereje u Rwanda uhita utekereza Ingagi zo mu Birunga.
Kigaragaza kandi inyamanswa ziherereye muri Pariki y’Akagera nk’Intare, Ibisamagwe, Inkura, Inzovu n’Imbogo ko nabyo biri mu bikwiye gusurwa muri iyi mpeshyi.
Harimo kandi icumbi rigezweho, Magashi Camp riherereye muri iyi parike, aho abantu bashobora kuruhukira bakihera ijisho ibyiza bitatse u Rwanda.
Iri cumbi ryubatswe na Wilderness Safaris ryafunguwe mu Ukuboza 2018, ricungwa n’inzobere mu by’amacumbi muri Afurika y’Amajyepfo n’iy’Uburasirazuba.
Iri cumbi ry’ibyumba bitandatu byo gukambikamo, ryubatswe n’amahema, rikagira restaurant n’aho kuruhukira umuntu yicara yitegeye ubwiza bw’ikiyaga.
Aha hantu hihariye muri Pariki y’Akagera, abahakambitse bazajya babasha kwirebera ubwiza bw’inyamaswa amanywa n’ijoro, batemberejwe mu modoka cyangwa mu bwato.
Ikiyaga cya Rwanyakazinga cyubatsweho Magashi Camp, cyihariye ku mvubu nini muri Afurika, ingona ndende n’izindi nyamaswa zitandukanye mu gishanga kigikikije.
Imiterere y’imbere muri iri cumbi rigezweho n’imitako ihatamirijwe irimo iy’imigongo, ni iyo mu muco nyarwanda.
Abakunda koga, barisanzura muri piscine yabagenewe. Ibi bituma umunezero uba ari wose ku wagendereye Pariki y’Akagera, ifite inyamaswa eshanu zikomeye muri Afurika arizo intare, ingwe, inzovu, imbogo n’inkura.
Uri muri Pariki y’Akagera kandi ubona ibintu bitandukanye birimo amoko y’inyoni arenga 500.
Mu handi CNN yavuze heza ku Isi harimo Umujyi wa Washington, u Busuwisi, Kenya iherereye ku mugabane wa Afurika na Norvège.
Muri Gicurasi nabwo u Rwanda rwaje ku rutonde rwakozwe n’ikinyamakuru Business Insider, rugaragaza ahantu heza buri wese ufite amafaranga arimo gusura mu mwaka wa 2019, akaba yizeye kuba yahagirira ibihe byiza.
Ni urutonde rwakozwe nyuma yo kugenzura ibirebana n’ibishya biri aho hantu, ibikwiye gusurwa bitarakendera, ibizagusigira urwibutso n’impinduka zikomeye mu buzima bwawe.
",https://m.igihe.com/ibidukikije/ibungabunga/article/u-rwanda-rwashyizwe-mu-hantu-heza-19-ku-isi-watemberera-muri-iyi-mpeshyi,Environment
U Rwanda ruri kwiga uko rwakumira imodoka zishaje cyane zigurwa mu mahanga,"Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ubushakashatsi bwa REMA bwagaragaje ko ibiza ku isonga mu guhumanya umwuka uhumekwa mu Rwanda, harimo umwotsi w’imodoka, imyotsi y’amakara n’inkwi n’ibindi.
Bwanagaragaje kandi ko 95,2% y’imodoka ziri mu Rwanda zimaze imyaka irenga 10 zikozwe; 56,6 % zakozwe mbere yo mu 1999 naho 77,2% zakozwe mbere ya 2000.
Bwagaragaje ko uduce duto duto tutabonwa n’amaso twivanga n’umwuka uhumekwa tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Ubwo hizihizwaga umunsi mpuzamahanga wo kurengera ibidukikije kuri uyu wa 5 Kamena 2019, Umuyobozi ushinzwe gukumira no kurwanya indwara, Dr. Innocent Turate, yavuze ko buri mwaka hakirwa miliyoni eshatu z’abivuza indwara z’ubuhumekero barimo 13% bazitewe n’ihumana ry’ikirere.
Ati “Umuntu umwe kuri bane ku mwaka arwara indwara y’ubuhumekero, usanga harimo nk’ibicurane, asthma n’izindi.”
Umuyobozi Mukuru wa REMA, Eng. Collette Ruhamya, yavuze ko hari kwigwa uko imodoka zakozwe cyera zakumirwa kwinjira mu Rwanda.
Ntabwo yagaragaje neza icyo iyo nyigo imaze kugeraho ariko yavuze ko izareba uburyo hashyirwaho umwaka ntarengwa, izakozwe mbere yawo ntizemererwe kwinjira mu Rwanda.
Ati “Ku modoka zishaje, haracyigwa uko zagabanywa ndetse zikajya ku myaka runaka tuvuga ngo imodoka irengeje imyaka runaka ntiyinjire mu gihugu.”
Kugeza ubu mu Rwanda nta ruganda ruhari rukora imodoka uretse uruganda Volkswagen rw’Abadage ruzihateranyiriza.
Ati “Muziko tutazikora, tuzikura hanze, ntacyatubuza rero cyane cyane ko mu bihugu duturanye nabo bamaze kubigeraho, turagira ngo twirinde kuba abakira imyanda y’abandi banze.”
Umwaka ushize REMA yari yasabye Leta gushaka uburyo imodoka zipakira ibintu byinshi zinyura mu Mujyi zishakirwa inzira yihariye mu kubungabunga umwuka uhumekwa.
Ubwo yatangizaga imirimo ya Volkswagen mu Rwanda umwaka ushize, Perezida Kagame yavuze ko ‘Umugabane wa Afurika udakeneye gukomeza kuba ikimoteri cy’imoodka zishaje’.
Yavuze ko ‘Gutangiza imirimo yarwo mu Rwanda ari ikimenyetso cy’uko Abanyarwanda n’Abanyafurika muri rusange bakwiye ibyiza, aho guhora bahendwa n’ibyakoze’.
Yagize ati “Afurika ntikeneye kuba ikimoteri cy’imodoka zishaje cyangwa ikindi kintu cyakoreshejwe. Iyo ugiye no kureba usanga wishyuye igiciro kinini. Niba wishyura igiciro kinini ku byakoreshejwe, kuki utacyishyura ugura ikintu gishya. Afurika n’u Rwanda bakwiye ibyiza kandi ubu ni bumwe mu buryo bwo kwerekana ko bashobora kubigura.”
[email protected]

",https://m.igihe.com/ibidukikije/article/u-rwanda-ruri-kwiga-uko-rwakumira-imodoka-zishaje-cyane-zigurwa-mu-mahanga,Environment
Gutwikira kanyanga mu ruhame ntibyemewe –Eng Ruhamya,"Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Ingaruka ziterwa n’imyuka ihumanya ikirere ni kimwe mu bibazo bihangayikishije Isi. U Rwanda by’umwihariko ruri mu bihugu bishyize imbere ingamba zitandukanye zigamije kubungabunga ikirere hirindwa gukwirakwiza imyuka ihumanya ikirere.
Umuyobozi wa REMA, Eng. Colette Ruhamya, yasabye abanyarwanda kugira uruhare mu kubungabunga ibidukikije kuko iyo bidakozwe, ingaruka zabyo zigera kuri benshi.
Yabigarutseho mu kiganiro “Zinduka” yagiranye na Radio 10 kuri uyu wa 8 Gicurasi 2019 cyavugaga ku bijyanye no kwandura kw’ikirere, urusaku rubangamira ibidukikije, kubungabunga ibishanga hamwe no guca amacupa akoreshwa rimwe.
Mu byangiza ikirere harimo impamvu kamere nk’iruka ry’ibirunga, ibikorwa bya muntu, ibinyabiziga bikoresha mazutu bisohora imyuka y’umukara ihumanya. Muri make, ibyangiza ikirere bishobora kuba imyuka iboneshwa amaso n’itaboneshwa amaso.
Ati “Gutwika ibiyorero, gutwika imbagara hamwe no gutwikira imyanda ku gasozi ni bimwe mu bihumanya ikirere. Niyo mpamvu duhora tubwira abaturage kubyirinda. Imyanda ishyirwa mu gikoresho cyabugenewe ikajyanwa aho igomba gushyirwa ikabora, hanyuma ibiyorero n’imbagara nabyo birundwa hamwe bikabora bigatanga ifumbire. Iyo ubitwitse uba wangije ikirere.”
Umwe mu bari bakurikiye iki kiganiro yabajije Eng. Ruhamya igikorwa kugira ngo gutwikira ibiyobyabwenge ku karubanda nabyo bicike.
Ati “Avuze kurwanya gutwika nibuka ko Leta itwikira urumogi na kanyanga mu ruhame. Mbariza niba imyotsi yabyo itica agakingirizo k’imirasire y’izuba.”
Eng. Ruhamya yamusubije ati “Gutwika ni bibi. N’izo kanyanga batwika ntabwo byemewe, ubwo nyine baba bakoze amakosa nk’abandi ni ugushaka umwanya tukaganira nabo ndetse bakajya babisabira uruhushya.”
Yakomeje agira ati “Ubundi gutwika hari nibyo usabira uruhushya ukaba wabyemererwa kubera impamvu runaka ariko ntabwo upfa gutwika gusa.”
Ku bijyanye n’imyanda yo kwa muganga, uyu muyobozi yavuze ko itwikirwa ahantu habugenewe kandi ngo haba hari ubushyuhe buri ku gipimo cyo hejuru cyane ku buryo itagira ingaruka ku kirere.
[email protected]
",https://m.igihe.com/ibidukikije/article/gutwikira-kanyanga-mu-ruhame-ntibyemewe-eng-ruhamya,Environment
Ellen DeGeneres yashyize mu cyamunara inkweto ashaka inkunga yo kubaka ikigo mu Rwanda,"Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Kuri uyu wa Kabiri izi nkweto zashyizwe ku rubuga rwa interinet rwa eBay rugurirwaho ibicuruzwa bitandukanye. Rufite amabara y’umweru n’umukara, mu ruhande rwayo hashushanyijeho ingagi naho ku mupira handitseho “Ellen DeGeneres Wild Life Fund”.
Amafaranga azava muri iyi cyamunara yose azashyirwa mu kigega Ellen DeGeneres yatangije kigamije kubaka icyicaro cy’ikigo ‘Ellen DeGeneres Campus’, kibungabunga ingagi zo mu birunga mu Rwanda.
Iki kigo cyatangiye kubakwa mu Kinigi mu Karere ka Musanze ni impano Portia de Rossi yahaye DeGeneres bashyingiranwe bahuje ibitsina, ubwo yuzuzaga imyaka 60 y’amavuko.
Iki kigo kizunganira ibikorwa bisanzwe bikorwa n’Ikigega cyitiriwe Diana Fossey, bigamije gushyigikira intego za Leta y’u Rwanda mu kubungabunga ibidukikije n’umutungo kamere.
Ellen DeGeneres Campus niyo izaba irimo ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Kizaba kirimo laboratwari, ibyumba by’inama, ibyo kwigishirizamo n’inzu ndangamateka ivuga kuri Dian Fossey wishwe mu Ukuboza 1985.
Biteganyijwe ko ikigo gishya kizafungura imiryango ku mugaragaro mu ntangiriro za 2021, gitwaye miliyoni 10 z’amadolari.
Mu minsi ishize Ellen DeGeneres yateje mu cyamunara agapupe gakoze nk’ingagi umukunzi Portia De Rossi yakuye mu Rwanda. Icyo gihe bari bamaze gukusanya asaga miliyoni $5.
",https://m.igihe.com/ibidukikije/ibungabunga/article/ellen-degeneres-yashyize-mu-cyamunara-inkweto-ashaka-inkunga-yo-kubaka-ikigo-mu,Environment
"Igishanga cya Nyandungu kizashyirwamo ikiyaga, kigiye gushorwamo asaga miliyari 4Frw","Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Gahunda yo gutunganya iki gishanga yatangiye mu 2017 ariko nyuma iza guhagarara mu buryo butunguranye.
Abatuye muri aka gace, babwiye Radiyo Rwanda ko bari bishimiye uburyo iki gishanga cyari cyatangiye gutunganywa cyane ko byari byanatumye bamwe muri bo babona akazi.
Umwe yagize ati “Aha hantu rero hasurwa n’abantu benshi akenshi n’abazungu baba barimo, batangiye imirimo bishimisha abantu benshi ibyo bakoraga ariko nyuma ntabwo bigeze bashaka kurangiza ibyo bari barimo, ntabwo twigeze tumenya niba ari ubushobozi bwababanye buke.”
Undi ati “Hariya hirya gatoya habaga icyapa mbese bavuga ko bagiye kuhashyira ibidendezi by’amazi (pond) umuntu wese yajya ahagera akabona ko ari nk’icyitegererezo ariko urabona ko igihuru cyabaye igihuru kandi hegeranye n’ikigo cy’amashuri.”
Ubuyobozi bw Ikigo cy’Igihugu gishinzwe kubungabunga ibidukikije (REMA) bwatanze isoko ryo gutunganya iki gishanga mu 2017, buvuga ko rwiyemezamirimo wari warahawe iri soko yananiwe kuzuza ibyo yari yasabwe bituma rihabwa undi ndetse iyo mirimo ubu imaze amezi atandatu isubukuwe.
Umuyobozi wa REMA, Eng Coletta Ruhamya, yemeza ko imirimo yo kugitunganya haterwamo ibiti n’inzira y’abanyamaguru, imitako n’ibidendezi by’amazi izarangirira ku gihe.
Yagize ati ‘Ubu kampanyi irimo ni nshya, impamvu twayifashe n’uko yerekanye ko ifite ubushobozi buruta ubw’ikompani ya mbere twari twabihaye biba ngombwa ko dushaka abandi bashya bashobora kubikora bijyanye n’icyerekezo cy’igihugu n’icy’Umujyi wa Kigali.”
Rwiyemezamirimo mbere wari waratsindiye isoko ryo gutunganya iki gishanga nyuma yo kunanirwa kuharangiza yishyuwe miliyoni 360, ndetse biteganyije ko gahunda yose yo kugitunganya izarangira hashowemo miliyari enye na miliyoni zikabakaba 530 z’amafaranga y’u Rwanda.
",https://m.igihe.com/ibidukikije/ibungabunga/article/igishanga-cya-nyandungu-kizashyirwamo-ikiyaga-kigiye-gushorwamo-asaga-miliyari,Environment
Guverinoma yashoye asaga miliyoni 900Frw mu bikoresho bizagenzura imyuka yoherezwa mu kirere,"Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Rwanda Today ivuga ko ibi bikoresho (air quality monitors), byashyizwe mu duce 10 hirya no hino mu gihugu, aho bizajya bigenzura imyuka ijya mu kirere ku mihanda minini, inganda n’ibindi bikorwa remezo nk’ingomero z’amashanyarazi, iminara n’imiturirwa.
Umuyobozi Mukuru w’Ikigo cy’Igihugu gishinzwe kubungabunga ibidukikije, REMA, Eng. Coletha Ruhamya, yavuze ko ibi bikoresho byinshi byamaze kugezwa ahatoranyijwe, ahasigaye n’aho bikazahagezwa vuba.
Ati “ Buri gihe tuzajya tubasha gutanga raporo irimo amakuru asesenguye ku miterere y’ubuziranenge bw’imyuka yoherezwa mu kirere mu gihugu hose”.
Yakomeje avuga ko aya makuru azatuma babasha gusesengura umusaruro w’ingamba za politiki iriho ubu, no gutanga ibitekerezo ku byarushaho kunozwa.
Icyemezo cyo kugenzura ibirebana n’imyuka ihumanye yoherezwa muri kirere kije mu gihe hirya no hino ku Isi ubwiza bw’umwuka bukomeje kwangirika ugereranyije n’ibipimo byemewe by’Ishami ry’Umuryango w’Abibumbye ryita ku Buzima, OMS.
Inyandiko yakozwe mu 2018 ku mvano y’ihumana ry’ikirere yagaragaje ko imyotsi irekurwa n’ibinyabiziga n’itwikwa rya ‘biomass’ biri mu bikomeje kwangiza ikirere cy’u Rwanda, by’umwihariko mu bice by’imijyi.
Umushakashatsi akaba n’Umunyamabanga Mukuru w’Urwego rushinzwe ubuziranenge muri Afurika, Hermogene Nsengimana, yavuze ko kuba hatabagaho ibikoresho byifashishwa mu kugenzura ibirebana n’imyuka yoherezwaga mu kirere, byatumaga bigorana gutanga impuruza igihe ingaruka zishobora kuba nyinshi ku baturage.
Ati “ Turizera ko u Rwanda rugiye kubera icyitegererezo ibindi bihugu nabyo bigafata iki cyemezo nka kimwe mu biganisha ku igerwaho ry’intego z’iterambere rirambye, no kugabanya umubare w’abahitanwa no guhumeka umwuka uhumanye”.
Ibi bikoresho bizakoreshwa mu kugenzura imiterere y’imyuka yoherezwa mu kirere byashyizwe mu duce turimo; Rusizi, Rubavu, Nyabihu, Gicumbi, Byimana, Kirehe, Kayonza, Nyagatare n’Umujyi wa Kigali.
",https://m.igihe.com/ibidukikije/article/guverinoma-yashoye-asaga-miliyoni-900frw-mu-bikoresho-bizagenzura-imyuka,Environment
Umushinga wa Dr Nsengimana wo kubungabunga imisambi wahembwe miliyoni 50 Frw,"Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Uyu Munyarwanda w’imyaka 34 na Fernanda Abra ukomoka muri Brésil n’Umuhinde Divya Karnad batoranyijwe buri wese azahabwa 50,000 by’ama-euro, akabakaba miliyoni 50 Frw.
Dr Nsengimana yahembwe mu bagera ku 125 bagaragaje imishinga yo kubungabunga urusobe rw’ibinyabuzima. Umushinga we watsinze ni uwo guteza imbere imyororokere no kurinda imisambi igenda izimira.
Igihembo cya Future For Nature (FFN) yahawe azagishyikirizwa mu birori bizabera muri pariki nto ya ‘Royal Burgers’ Zoo’ mu Mujyi wa Arnhem mu Buholandi, ku wa 4 Gicurasi 2019.
Dr Nsengimana yabwiye IGIHE ko iki gihembo kizamufasha kongera imbaraga mu bikorwa byo kubungabunga urusobe rw’ibinyabuzima.
Yagize ati “Birashimishije cyane. Sinjye wahembwe ahubwo ni igihembo cy’umushinga, ni ishimwe ku bo dukorana n’igihugu kuko u Rwanda rufite umwihariko wo kwihutisha ibikorwa kubera imikoranire n’inzego kandi umusaruro ukagaragara mu gihe gito.’’
Yakomeje avuga ko “U Rwanda rufite ubushake bwo kubungabunga urusobe rw’ibinyabuzima. Kubona igihugu kivugwa birashimishije kandi bizamura isura yacyo.’’
Ibikorwa Dr Nsengimana amazemo imyaka ine byo kubungabunga ibinyabuzima abifatanya na leta harwanywa ubucuruzi bw’imisambi butumwa ihigwa, ikanagurishwa ku bashaka kuyitunga mu ngo zabo.
Yagize ati “Abayitunga batumaga igabanuka, imwe igapfa mu gihe bayihiga. Twaganiriye n’abayifite bemera kuyiduha tuyisubiza muri Pariki y’Akagera. Abanyamahanga batangazwa n’uburyo Abanyarwanda bakorana bakagera kuri iyi ntego.’’
Imishinga ihanzwe amaso mu kubungabunga imisambi
Dr Nsengimana wabaye umuganga w’ingagi yatangije Ikigo kirengera Inyamaswa zo mu Gasozi (RWCA) mu 2014 nyuma yo kubona ko hari inyamaswa ziri gucika zirimo n’imisambi.
Yagize igitekerezo cyo gutanga umusanzu we mu kubungabunga imisambi kubera iyapfuye bayihiga, iyagejejwe mu ngo z’abantu igakatwa amababa bigatuma itisanzura uko bikwiye.
RWCA ifite abakozi 15 n’abakorerabushake 55 bafasha mu kubungabunga imisambi yarimo ikendera mu gihugu no ku Isi muri rusange bitewe no kuyicuruza binyuranye n’amategeko.
Dr Nsengimana yavuze ko “Igihembo twahawe kizadufasha kongera ubushobozi bw’abo dukorana, bakaba ba ambasaderi b’ibikorwa byacu. Tukabaha smartphone, bakatugezaho amakuru mu gihe nyacyo, bakanakorana n’inzego z’ibanze. Turateganya no gukomeza kubarura imisambi no kubaka ikoranabuhanga rizadufasha kureba aho iri n’ibyo irya ku buryo tumenya aho kongera imbaraga.’’
Mu Rwanda habarurwa imisambi 500 iri mu gasozi, irimo iyari isanzwemo n’iyasubijweyo kuva mu 2016. Igikorwa cyo kuyibarura kirakomeje ndetse Abanyarwanda basabwa kukigiramo uruhare.
Uyu muganga yatanze inama yo kudatunga imisambi cyangwa izindi nyamaswa zo mu gasozi mu ngo.
Ati “Ntibyemewe keretse ababifitiye uburenganzira bwa leta. Inyamaswa zishobora kuzana uburwayi bwakwanduza imiryango. Abafite imisambi bataramenyekanisha, byaba byiza bayibaruje kuko yose igiye gukurwa mu ngo z’abantu. Abazaba bakiyifite bashobora kuzahura n’amategeko.’’
Mu 2017, Umuryango utera inkunga abantu bafite ibitekerezo by’ubuvumbuzi n’ubushakashatsi mu bijyanye n’Ubumenyi bw’Isi ‘National Geographic Society’, wahembye Dr. Nsengimana kubera ibikorwa bye byo guteza imbere imyororokere no kurinda imisambi igenda izimira mu rusobe rw’ibinyabuzima. Mu 2014, yari yatsindiye igihembo cya Rolex.
",https://m.igihe.com/ibidukikije/inyamaswa/article/umushinga-wa-dr-nsengimana-wo-kubungabunga-imisambi-wahembwe-miliyoni-50-frw,Environment
Kigali Marriott yabimburiye izindi hotel mu guca ikoreshwa ry’imiheha ya plastique,"Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Muri Nyakanga 2018 nibwo Marriott International yafashe umwanzuro wo kugabanya ikoreshwa ry’imiheha ya plastique muri hotel zayo zisaga 6500 ziri hirya no hino ku Isi.
Icyo gihe Umuyobozi Mukuru wa Marriott International, Arne Sorenson, yatangaje ko batewe ishema no kuba kimwe mu bigo binini muri Amerika bifasha umwanzuro wo guhagarika ikoreshwa ry’imiheha ya plastique mu mashami ari hirya no hino ku Isi.
Ati “Guhagarika ikoreshwa ry’imiheha ya plastique ni uburyo bworoshye abakiliya bacu bashobora gukoresha mu kugira uruhare mu kugabanya ikoreshwa rya plastique igihe bacumbitse iwacu. Igikorwa gisanzwe kibahangayikishije kandi batangiye gushyira mu bikorwa mu ngo zabo”.
Mu ntego iki kigo cyihaye ni uko kugera muri Nyakanga 2019, uyu mwanzuro uzaba wamaze gushyirwa mu bikorwa aho bateganya kujya bagabanya imiheha isaga miliyari imwe yakoreshwaga buri mwaka.
Iyi gahunda yo guhindura ubwoko bw’imiheha ikoreshwa yahise itangira gushyirwa mu bikorwa na hotel zirimo Kigali Marriott, ni imwe mu bikorwa byinshi Marriott International ikomeje gukora mu rwego rwo kurushaho kubungabunga no kurengera ibidukikije.
Mu ntangiriro za 2018, Marriott yatangiye gusimbuza ubwoko bw’amacupa arimo ibikoresho by’isuku byifashishwa mu bwiherero, igikorwa cyitezweho kugabanya amacupa asaga miliyoni 35 buri mwaka.
Uyu mwanzuro ushyizwe mu bikorwa mu gihe Inama y’Abaminisitiri idasanzwe yateranye ku wa 28 Mutarama 2019, yemeje umushinga w’Itegeko ryerekeye kubuza ikorwa, itumizwa mu mahanga, ikoreshwa n’icuruzwa ry’ibikoresho bikozwe muri plastique bikoreshwa inshuro imwe.
Minisitiri w’Ibidukikije, Vincent Biruta, yasobanuye ko uyu mushinga ugamije guca ibikoresho bya plastique bitari amashashi bigenda bikwira hose nk’imiheha, udukombe, amacupa, amasahani, amakanya, ibiyiko n’ibindi bikoreshwa rimwe ugasanga birajugunywe kandi bitazabora.
Yavuze ko bazahera ku dukombe n’imiheha ya plastique kuko abantu batabikoresheje ntacyo baba, iyi miheha yo bikaba bishoboka ko yasimbuzwa indi ikozwe mu mpapuro zishobora kubora ari nayo kuri ubu Kigali Marriott ikoresha.
Iri tegeko rigiye kujyaho nyuma y’imyaka isaga 10 Leta y’u Rwanda iciye ikoreshwa ry’amashashi aho yanashyizeho itegeko rihana ababirenzeho, ibi byatumye ruza mu bihugu 40 ku Isi byateye intambwe mu kurengera ibidukikije.
[email protected]
",https://m.igihe.com/ibidukikije/article/kigali-marriott-yabimburiye-izindi-hotel-mu-guca-ikoreshwa-ry-imiheha-ya,Environment
Minisitiri Biruta yagaragaje uko kubungabunga ibishanga byafasha mu guhangana n’inzara,"Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Yabigarutseho kuri uyu wa Kane mu ijambo yagejeje ku bitabiriye umunsi mpuzamahanga w’ibishanga, ufite insanganyamatsiko igira iti “Tubungabunge ibishanga duhangana n’ingaruka z’imihindagurikire y’ibihe”.
Uyu munsi wahuriranye no gusoza icyumweru cyahariwe kubungabunga ibishanga mu Rwanda, cyibanze ku bikorwa byo gukangurira abaturage kumenya akamaro k’ibishanga ku mibereho yabo n’abatuye Isi.
Hari kandi kubibutsa kubibungabunga, kubigarurira isura byari bifite no kuvanamo ibikorwa byagiye bibyangiza bikanatera ingaruka zitandukanye.
Minisitiri Biruta yavuze ko mu myaka 35 ishize ibiza byikubye kabiri kandi 90% bifite aho bihuriye n’amazi. Mu Rwanda ahanini ibiza biterwa n’imvura.
Yakomeje avuga ko mu igenzura riherutse gukorwa mu turere 15, by’umwihariko ibiza bituruka ku mwuzure mu Majyaruguru n’Amajyepfo n’ibituruka ku mapfa mu Ntara y’Iburasirazuba, byagize ingaruka za miliyari 204 z’amafaranga y’u Rwanda. Avuga ko ibishanga bicunzwe neza byafasha mu guhangana n’ibi bibazo byose.
Ati “Ayo mafaranga yose hamwe aruta ingengo y’imari igenda ku buhinzi bw’igihugu, ibi rero bigiye biba buri mwaka ntabwo dushobora guterera iyo ndetse byagira n’ingaruka nyinshi n’inzara yabaho.”
“Ibishanga rero bifite akamaro gakomeye mu buryo bwo guhangana n’imihindagurikire y’ibihe, mu kurwanya imyuzure bikagira uruhare no kuba twahangana n’amapfa n’inzara.”
Ibarura ry’ibishanga mu Mujyi wa Kigali ryakozwe na REMA, mu mpera za 2018, ryagaragaje ko ibikorwa bigera ku 7 222 bikorerwa mu bishanga, icyanya cy’inganda i Gikondo hatarimo.
Imirenge ya Remera, Gisozi, Gatsata, Kinyinya na Kacyiru ifite ibikorwa byinshi mu bishanga birimo; insengero, ubworozi, amasoko, amagorofa, gare, ubucuruzi n’ibindi.
Iyi mibare ikomeza igaragaza ko 78%, ari amazu atuwemo, naho 9.44%, ni ubucuruzi. Inyubako 3.18% ni izo abantu batuyemo kandi banacururizamo, naho ibiraro byo kororeramo ni 2.85%.
Mu bafite ibikorwa mu bishanga abagera kuri 51% ntabwo bafite ibyangombwa birimo iby’ubutaka, iby’ubugure n’ibindi.
Umuyobozi Mukuru wa REMA, Eng. Coletha Ruhamya, yavuze ko igenzura ryakozwe ryagaragaje ko hari ibintu byinshi bikeneye gushyira imbaraga hamwe by’umwihariko ibijyanye no kwigisha abantu amategeko n’impamvu zo kurengera ibishanga.
Itegeko rirengera ibidukikije rishyira ubutaka bungana na metero 50 uvuye kubiyaga, metero 20 uvuye ku bishanga na metero 10 uvuye ku migezi mu butaka rusange bwa Leta, bivuze ko nta muntu wemerewe kubwiyandikishaho no gushyiramo ibikorwa.
",https://m.igihe.com/ibidukikije/ibungabunga/article/minisitiri-biruta-yagaragaje-uko-kubungabunga-ibishanga-byafasha-mu-guhangana-n,Environment
Kigali: Abafite ibikorwa mu bishanga basabye guhabwa aho kwimukira n’ingurane,"Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Aba baturage batangaje ibi nyuma y’ubugenzuzi buri gukorwa n’Umujyi wa Kigali, ufatanyije Ikigo cy’Igihugu gishinzwe kubungabunga Ibidukikije (REMA).
Ni ubugenzuzi buri gukorerwa mu bishanga biri mu turere tw’Umujyi wa Kigali, aharebwa niba ibikorwa byagombaga kuvanwamo byaramaze kuvamo. Uyu munsi ubugenzuzi bwakorewe mu Karere ka Nyarugenge.
Bavukiyehe Eugène ufite ububiko bw’ibishyimbo n’ibigori mu gishanga kiri mu Murenge wa Muhima, Akarere ka Nyarugenge yavuze ko n’ubwo ibyo ari gusabwa n’ubuyobozi yabyumvise kandi abishyigikiye ariko afite impungenge z’aho azimurira ibikorwa bye.
Yagize ati “Ahubwo bagombye gutekereza niba bashaka ko tuhava, twashoye amafaranga muri banki baduhe amafaranga y’ingurane tugende tugure ahandi tubone ubwimura ibikorwa dufite aho tubijyana.”
“Kuko ntabwo wabwira umuntu washoye miliyoni akarangura ibintu warangiza ukamusaba kubyikorera adafite aho abijyana. Twifuza baduhe ingurane dushake aho twimukira.”
Mbarushimana Ibrahim uzwi ku izina rya Braaza, na we ufite ibikorwa birimo amacumbi, resitora n’igaraje mu gishanga cya Nyabugogo yagize ati “Igishanga ndacyumva kandi gukoreramo ibintu byangiza ibidukikije si byiza ahubwo nibagenzure metero mfite kuva ku gishanga nasize metero 50 izindi nzikoramo ubusitani.”
Braaza avuga ko yumvise amabwiriza kandi nawe yiteguye kubungabunga igishanga.
Kugeza ubu ibishanga byo mu mujyi bibarizwaho ibikorwa bitemewe birenga 2,000 birimo 1,600 by’ubwubatsi.
Umuyobozi w’Umujyi wa Kigali, Rwakazina Marie Chantal, yavuze ko hashize umwaka urenga abaturage bakabaye baramaze kuvana ibikorwa byabo mu bishanga ari nayo mpamvu hongeye kubaho iri genzura.
Rwakazina yavuze ko abari gusaba guhabwa ingurane ahanini barimo “Abafitemo ibikorwa badafitiye uruhushya na rumwe, ari urwo kubaka, gukoreramo cyangwa ibyangombwa by’ubutaka.”
Yakomeje agira ati “Abo rero ni nabo twari tugendereye kuko ingurane uko bigaragara izakorwa ariko bisaba kugira ngo habeho ubwumvikane. Mu gihe batarahabwa ingurane bakamenya ko iki ari ikibazo nabo kibafitiye ingaruka bakatwemerera kuvamo tugacunga igishanga neza nyuma bakazahabwa ingurane.”
Ikijyanye no guhabwa aho bimurira ibikorwa, Rwakazina, yavuze ko Kigali ari ngari kandi ubuyobozi bwiteguye kubafasha kugira ngo bubahirize amabwiriza yo kubungabunga ibishanga.
Mu Rwanda habarizwa ibishanga 935, bigize ubuso bungana 10.6% ku butaka bw’igihugu. Bifite uruhare rukomeye mu buhinzi butunze Abanyarwanda barenga 70%.
Kuva mu 1900, ibishanga birenga 64% byarasibamye mu gihe 50% y’ibiri mu Mujyi wa Kigali byazamuweho ibikorwa bitandukanye.
Umuyobozi Mukuru wa REMA, Eng. Coletha Ruhamya, yavuze ko ibishanga bifite akamaro mu kurengera ibidukikije, ubuzima bw’abantu n’imihindagurikire y’ikirere.
Yagize ati “Ibishanga akamaro kanini bifite, ni uko byakira ayo mazi kandi ayo mazi aho akenewe bya bishanga birayarekura agafasha kuhira no kugaburira indi migezi. Ikindi ni uko bifite umwihariko wo kuyungurura ayo mazi, kandi ibishanga ni umwihariko wo kuba iwabo w’ibinyabuzima bitandukanye.”
Iri genzura ribaye mu gihe u Rwanda rwitegura kwifatanya n’Isi mu kwizihiza umunsi mpuzamahanga w’ibishanga ku wa 31 Mutarama 2019 mu birori bizabera muri Kigali Serena Hotel. Uyu munsi usanzwe wizihizwa ku wa 2 Gashyantare buri mwaka.
",https://m.igihe.com/ibidukikije/ibungabunga/article/kigali-abafite-ibikorwa-mu-bishanga-basabye-guhabwa-aho-kwimukira-n-ingurane,Environment
Amasezerano ku kayunguruzo k’izuba yaraje ijoro ibihugu 200 i Kigali yatangiye kubahirizwa,"Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Hari mu nama ya 28 yahuje ibihugu 197 byayashyizeho umukono. Ibyavuguruwe bigamije ko ibyuma bikonjesha nka za frigo n’ibitanga ubuhehere mu nyubako bikoresha ibinyabutabire bya Hydrofluorocarbons (HFCs), bisimbuzwa ikoranabuhanga rishya ritifashisha iyo myuka yangiza ikirere.
Amavugurura ya Kigali agena ko ibihugu bikize bigomba kugabanya ikoreshwa rya HFCs ku gipimo cya 85% hagati y’umwaka wa 2019 na 2036; ibihugu biri mu nzira y’amajyambere bikagabanya iyo myuka kuri 80% hagati ya 2024 na 2045.
Uyu muhigo wemejwe nyuma y’uko ayo masezerano yari amaze imyaka irindwi aganirwaho, yemeranyijweho mu rukerera rwo kuwa 15 Ukwakira 2016 ubwo abari mu biganiro byabasabaga kurara ijoro muri Kigali Convention Centre bajya impaka.
Kugira ngo ibyavuguruwe kuri aya masezerano bitangire gushyirwa mu bikorwa hari hakenewe ibihugu 20 bibyemeza burundu, bikaba byarabonetse mu Ugushyingo 2017. Ubu bimaze kugera kuri 65.
Minisitiri w’Ibidukikije, Dr Biruta Vincent, yabwiye IGIHE ko nyuma y’imbaraga ibiganiro ku kwemeranya amavugurura byatwaye, kubishyira mu bikorwa bitazagorana kuko guca ibinyabutabire bya Hydrofluorocarbons ari amahirwe mashya y’ubucuruzi.
Ati “Ziriya gaz zirakorwa zikagurishwa, biriya byuma bikonjesha nabyo ni ibintu bicuruzwa. Iyo ikoranabuhanga rishya rije rigashyirwa ku isoko rigenda risimbura iryari rishaje, ariko bisaba ko buri gihugu kigira gahunda yo kugenda gisimbuza ibikoresho bya kera ndetse n’imyuka bikoresha.”
Yavuze ko nko ku Rwanda gahunda yamaze gukorwa ndetse ibikoresho bikonjesha bitarimo ibinyabutabire byangiza akayunguruzo k’izuba, byatangiye kugera ku isoko.
Ati “Ubu turimo gukora igenzura ry’ibigomba gusimburwa byose uko bingana, hanyuma dutangire kureba niba ibyinjira mu gihugu byuzuza neza ibipimo bishya, ari nako tugenda dusimbura ibyari bihasanzwe kugira ngo bihuze n’ariya masezerano.”
Dr Biruta avuga ko indi ngingo itanga icyizere ku ishyirwa mu bikorwa ry’ibyavuguruwe mu masezerano ya Montreal, ariko uko aya masezerano muri rusange ari amwe mu yabashije kugera ku ntego ku Isi.
Amasezerano ya Montréal muri rusange bibarwa ko amaze kugabanya 98% by’imyuka yangizaga akayunguruzo kagabanya ubukana bw’imirasire y’izuba iza ku isi, Ozone, irimo nka chlorofluorocarbons (CFCs) na hydrochlorofluorocarbons (HCFCs), ku buryo katangiye kugaragaza ibimenyetso byo kwisubiranya.
Nubwo HFCs zo zitangiza Ozone, zifite ingaruka inshuro ibihumbi mu gushyushya uyu mubumbe kurusha ‘dioxide de carbone,’ CO2.
Gusimbuza ibi bikoresho ku Rwanda ngo bishobora kutazaba akazi gakomeye kuko ingano yabyo ari nke, bitandukanye n’uko bimeze mu bihugu nka Arabie Saoudite, igira n’ibyuma bikonjesha inzu yose.
Mu itangazo Umuryango w’Ibihugu by’u Burayi, EU, washyize ahagaragara kuri uyu wa Kabiri, watangaje ko ibihugu biwugize byatangiye neza urugendo rwo guca HFCs.
Amasezerano ya Montreal yuzuzanya n’aya Paris 

Amasezerano ya Paris yerekeye imihindagurikire y’ibihe, yemeranyijweho mu Ukuboza 2015, agena uburyo bwo gushyira mu bikorwa ingamba zitandukanye kugira ngo igipimo mpuzandengo cy’ubushyuhe bw’Isi kigume munsi ya dogere calcius 2, intego ikaba ko kigera hasi ya dogere 1.5.
Dr Biruta avuga ko guca HFCs no guteza imbere ikoreshwa ry’ibyuma bikoresha ingufu nkeya kandi zitangiza ibidukikije, byombi byuzuzanya.
Mu nama ya 24 ku mihindagurikire y’ibihe yabereye Katowice muri Pologne ku wa tariki 3-14 Ukuboza 2018, ibihugu byemeranyije ku mabwiriza ngenderwaho mu gushyira mu bikorwa amasezerano ya Paris.
Gusa Amerika nk’igihugu kinarekura imyotsi myinshi mu nganda zacyo, cyivanye mu masezerano ya Paris ndetse Perezida Donald Trump ntahwema kuyanenga.
Minisitiri Dr Biruta avuga ko mu 2020 ibihugu bizongera kugaragaza ukwiyemeza kwabyo, igikorwa kizajya kiba buri myaka itanu.
Yakomeje agira ati “Kuba Guverinoma ya Amerika itemera ariya asezerano, nabyo ni ukubishyira mu cyiciro cyabyo muri politiki, ariko nubwo guverinoma nkuru ivuga biriya, hari leta zo muri Amerika zishyira mu bikorwa ibikubiye mu masezerano ya Paris, kandi twizera n’abandi ko hari igihe bazagera aho bakabyumva neza.”
“Ikindi ni uko ibimenyetso byerekana ko ihindagurika ry’ibihe rihari kandi rituruka ku bikorwa bya muntu. Ikindi gituma tugira icyo cyizere ni uko ikoranabuhanga ririmo kugenda riganisha ku ntego zihawe mu masezerano ya Paris.”
Yatanze ingero ku buryo mu bihugu byinshi barimo kwitabira kubyaza umusaruro ingufu z’imirasira y’izuba, uburyo ikoreshwa ry’ibicanwa nk’amakara bigabanyuka n’uburyo inganda z’imodoka zirimo izamaze gukoresha amashanyarazi, zitarekura imyotsi ihumanya ikirere.
Ati “Iyo ikoranabuhanga ryafashe umurongo nk’uwo, wabyemera utabyemera, ufata umurongo isoko riguhaye. Ni cyo kintu kiduha icyizere, natwe nubwo tudakora imodoka hari imyaka izagera nushaka imodoka ya mazutu ntuyibone kuko ntawe uzaba akiyikora.”
Ibipimo bigaragaza ko mu Rwanda ubushyuhe bwazamutse ku gipimo mpuzandengo cya dogere celcius 1.4 kuva mu 1970, kandi mu gihe nta gikozwe, cyazamuka kugera kuri dogere celcius 2.5 bitarenze umwaka wa 2050.
",https://m.igihe.com/ibidukikije/article/amasezerano-ku-kayunguruzo-k-izuba-yaraje-ijoro-ibihugu-200-i-kigali-yatangiye,Environment
Hatagize igikorwa tumwe mu duce tw’Iburasirazuba twahinduka ubutayu,"Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Mu myaka ya 2002 kugeza 2006 abigaga mu mashuri abanza hirya no hino mu gihugu baribuka imfashanyo zatangwaga n’abanyeshuri, insengero n’imiryango itandukanye hagamijwe gufasha abaturage bari batuye mu Bugesera bitewe n’izuba ryahavaga bahinga bikuma.
Icyo gihe Bugesera inzara yavuzaga ubuhuha biturutse ku zuba ryahavaga ari ryinshi cyane kubera uburyo hari ubutayu, nta biti byaharangwaga. Byatumaga abaturage bari bahatuye basuhukira hirya no hino mu gihugu.
Icyo gihe leta yagerageje uko ishoboye ihashya inzara muri aka gace maze Bugesera itahwamo amahoro biturutse ku ngamba zafashwe zirimo ko buri muturage atera igiti akakivomerera, abanyeshuri bikaba uko ubu Bugesera ntiwamenya ko inzara yahigeze.
Aya mateka sinyagaruye kugira ngo nibutse abantu izuba ryavuye icyo gihe, ahubwo mbigaruye kugira ngo twibukiranye ibyatumaga ya mvura ibura mbona na n’ubu tudafatiranye bya bihe byagaruka mu batuye Kirehe, Ngoma na Kayonza.
Maze iminsi ngenderera utu turere ndi mu modoka z’abagenzi, twahagera nkabona abagenzi bose bafite agahinda bitewe n’ibishyimbo n’ibigori byumiye mu mirima kubera kubura imvura.
Iyo unaganiriye n’abaturage bahatuye wumva agahinda ari kose kuko imvura igwa hakurya Tanzania, igahita yambuka ikagwa Rwamagana n’ahandi nyamara igice kinini cya Kayonza, Ngoma na Kirehe ntihagwe ikahasimbuka.
Bamwe mu baturage iyo muganira batebya bagira bati “Impamvu tutabona imvura ni aba bashinwa bari kubaka uyu muhanda kuko no mu 1974 ubwo bubakaga uyu muhanda inaha nabwo twari twarabuze imvura”.
Nyamara iyo utereye amaso mu bigaragara ukirengagiza ibyo abaturage bavuga, usanga ikibitera ari ukutagira amashyamba menshi muri aka karere, imisozi myinshi yaho yambaye ubusa uraterera ijisho ku musozi rigahingukira hakurya ku buryo wagira ngo ni mu butayu.
Benshi mu batuye aka gace bavuga ko bijya gutangira, abari abayobozi bigabije amashyamba ya leta yarari muri ibi bice bagurisha ibiti byose ibindi babitwikamo amakara abanya-Kigali, barayarangura biratinda Kayonza iramamara mu Rwanda mu kugira amakara meza.
Icyo gihe uwashakaga amakara meza bamurangiraga kugura ayaturutse Kayonza, nyamara uko batemaga ibiti niko n’udusozi badusigaga ku gasi twambaye ubusa.
Mu 2016 ibi bice byateje gusuhuka ku banyarwanda bitewe n’izuba ryinshi

Mu 2016 izuba ryinshi ryavuye mu Rwanda, ryatumye bamwe mu batuye Iburasirazuba basuhuka, aho bavugaga ko bahunga inzara nyamara bamwe mu bayobozi bo bavugaga ko atari inzara ari amapfa.
Icyo gihe Minisitiri w’ubuhinzi n’ubworozi , Dr Gerardine Mukeshimana, yavuze ko izuba ryavuye cyane ryangije hegitari ibihumbi 17 z’ibihingwa, ingaruka z’ibiza zikaba zaratumye imiryango ibihumbi 47 360 yugarizwa n’ibura ry’ibiribwa.
Mu turere twa Kayonza, Kirehe na Ngoma hegitari zigera ku bihumbi 9000 z’imyaka yavuze ko zumye kubera izuba ryinshi. Gusa ahakana ko nta nzara yariri mu Rwanda ko igihari ari amapfa.
Abashinzwe ubumenyi bw’ikirere barabisobanura

Mu mibare ituruka mu kigo cy’Igihugu gishinzwe ubumenyi bw’ikirere (Meteo Rwanda), igaragaza ko mu mezi ya Nzeri n’Ukwakira utu duce aritwo twabonye imvura nke mu gihugu ariko mu kwezi k’Ugushyingo n’iminsi makumyabiri y’Ukuboza 2018, hakaba haraguye imvura ingana na 75-100mm n’imvura nke izagwa mu kwezi kwa Mutarama 2019 iri hagati ya mm 30-40.
Umuyobozi w’agateganyo mu ishami ry’iteganyagihe mu kigo cy’Igihugu cy’ubumenyi bw’Ikirere Mbiti Mugunga Mathieu, yabwiye IGIHE ko impamvu biriya bice bibura imvura ari uko nta biti biharangwa.
Yagize ati “Iyo urebye imiterere ya hariya hantu ntabwo yafasha imvura kugwa kuko nta mashyamba na make ahagaragara ,hambere nagiyeyo nsanga uretse no kuba nta mashyamba nta n’ibiti bihagaragara. Nabajije abayobozi baho impamvu badatera ibiti bambwira ko babitera rimwe na rimwe abaturage bakabitema bikiri bito bakajya kubicana ibindi ngo bikuma kubera kubura imvura.”
Yakomeje agira ati “Muri kariya gace imvura nziza baheruka niyo babonye mu kwezi kwa kane naho nyuma yaho babona nke cyane. Imvura izayo iturutse mu mashyamba ya Tanzaniya yahagera ikabura ibiti n’amashyamba biyikomeza igaca hejuru ikajya kugwa za Kabarondo n’ahandi”.
Mugunga yagiriye inama leta yo kuhafatira ingamba kuko biri kugenda biba bibi ati “Inama natanga nuko leta yakwita kuri kiriya gice bakahatera amashyamba menshi nibwo abaturage bakongera kubona imvura neza.”
Umuyobozi w’Ikigo gishinzwe kubungabunga amazi n’amashyamba Ngabonziza Prime, yabwiye IGIHE ko bafite gahunda yihariye yo kwita ku Ntara y’Iburasirazuba kuko icyo kibazo nabo bakibonye.
Yagize ati “Icyo kibazo turakizi ni nayo mpamvu twatangiye gahunda yihariye yo kwita ku Ntara y’Iburasirazuba cyane cyane Kirehe, Kayonza, Ngoma na Nyagatare. Iyi ntara tuyishoramo 70% by’amafaranga yose tubona ariko sinzi aho ikibazo kikiri. Mu igenamigambi rya 2018/2019 ni rya 2019/2020, tuzahashora 70% by’amafaranga yose duhabwa na leta.”
Yakomeje avuga ko hari n’indi gahunda bahafite izatangira muri Nzeri umwaka utaha izibanda cyane cyane muri ibi bice byangiritse cyane kubera kutagira amashyamba.
Ngabonziza yibaza impamvu nta gihinduka mu turere tuba twabonye amafaranga menshi anasaba inzego zibanze kubafasha gukangurira abaturage kwita ku biti biba byatewe.
Ati “Siniyumvisha uburyo nka Kirehe ntampinduka zihaba nyamara uyu mwaka ariko Karere twahaye amafaranga menshi cyane, twagahaye miliyari imwe mu gihe utundi turere twabahaye nka miliyoni 30. Icyo dusaba rero inzego zibanze nizidufashe gukangurira abaturage kwita ku biti biba byatewe nibatabyitaho ntacyahinduka nibumve ko igiti kitabwaho nk’ibindi bihingwa byose.”
Muri gahunda Ikigo gishinzwe kubungabunga amazi n’amashyamba giteganya gukora muri utu turere twa Kayonza, Ngoma na Kirehe bigaragara ko hazaterwa ibiti byinshi byitezweho kuzahura ibi bice byakunze kurangwa n’igisa n’ubutayu.
Akarere ka Ngoma hateganyijwe guterwa ibiti bivangwa n’imyaka kuri hegitari 2 668, amashyamba ku misozi angana na hegitari 228 hasazurwa amashyamba hegitari 18 hanaterwe ibiti by’imbuto 9155.
Akarere ka Kayonza hateganyijwe guterwa ibiti bivangwa n’imyaka hegitari 7065, Amashyamba kumisozi hegitari 1511 hazasazurwa hegitari 5 haterwe ibiti by’imbuto kuri hegitari 9500.
Akarere ka Kirehe hateganyijwe guterwa ibiti bivangwa n’imyaka huri hegitari 1582 hazasazurwa hegitari 5,4 hazaterwa amashyamba angana na hegitari 675 ndetse haterwe n’ibiti by’imbuto kuri hegitari 5141.
Karekezi Godfrey utuye muri aka gace avuga ko izuba riri kwibasira aka gace ryatumye insina ze zuma nyamara mbere yarapakizaga imodoka akajyana kugurisha.
Ati “Mbere izuba ritaraba ryinshi napakizaga imodoka ibitoki nkajyana i Kigali, ariko ubu no kubona icyo ndya ntibinyorohera hashize nk’imyaka itatu tuvusha izuba kuva mu kwa Gatanu kugera mu kwa cumi n’abiri, leta ikwiye kugira icyo ikora hakiri kare.”
Karekezi akomeza asaba leta kubashyiriraho uburyo bwiza bahingamo, kuko iyo bakurikije ibihe by’ihinga ibyo batera bikunda gupfira mu mirima kubera izuba ryinshi.
Minisitiri w’ubuhinzi n’ubworozi, Dr. Gerardine Mukeshimana, yabwiye IGIHE ko babibonye ko mu myaka itatu ishize igihembwe cya mbere cy’ihinga kitakunze kugenda neza muri ibi bice, gusa akavuga ko hari ingamba bafashe zirimo no kuhira imyaka.
Ati “Mu mirenge ya Mpanga na Mahama twatangiye gukorerayo imishinga yo kuhira imyaka ku buryo bwagutse hegitari ibihumbi 5000, ariko na Kayonza mu murenge wa Ndego dufiteyo umushinga uzatangira umwaka utaha turi kugenda twagura ibikorwa byo kuhira muri iyi mirenge ikunda guhura n’ibibazo”.
Yakomeje avuga ko hari nabo bazi bateye bikumira mu murima kubera izuba ryinshi ariko ko bababaruye kugira ngo babafashe hakiri kare, yijeje abatuye muri ibi bice kubagezaho ibikoresho by’ingenzi hakiri kare mu rwego rwo kwitegura igihembwe cya kabiri cy’ihinga.
",https://m.igihe.com/ibidukikije/article/hatagize-igikorwa-tumwe-mu-duce-tw-iburasirazuba-twahinduka-ubutayu,Environment
Icyuho mu guca ibikoresho byonona amashanyarazi bikanasohora imyuka yangiza ibidukikije muri EAC,"Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu biri muri EAC bifite ingamba zo gukumira ibi bikoresho ariko ntiziranozwa ngo zishyirwe mu bikorwa.
Kenya yashyizeho amabwiriza mu 2012 ariko ntacyo yahinduye mu iyinjizwa ry’ibi bikoresho. Uganda nayo yayashyizeho ariko ntiyashyizwe mu bikorwa.
U Rwanda ruri mu nzira yo gushyiraho amabwiriza mu gihe u Burundi, Tanzania na Sudani y’Epfo, intambwe yabyo ikiri hasi.
Umuyobozi w’Ikigo gishinzwe Kubungabunga Ibidukikije (REMA), Eng. Coletha Ruhamya, yasabye ko EAC na Afurika yose ikwiye guhuza ingamba mu gukumira ibi bikoresho.
Yabigarutseho ku wa 29 Ugushyingo 2018 mu kiganiro cyahuje abayobozi baturuka muri Afurika cyabereye mu Ihuriro rya mbere Nyafurika ku Bukungu butangiza Ibidukikije riteraniye i Kigali.
Insanganyamatsiko yacyo yibanze ku “Kwihutisha ingamba zo gukumira ibikoresho bikonjesha byangiza ingufu z’amashanyarazi bikanangiza ibidukikije muri Afurika.’’
Bigamije gushyira mu bikorwa amavugurura ya Kigali ku masezerano ya Montréal yerekeye ibintu byangiza akayunguruzo k’imirasire y’izuba. Yemejwe burundu muri Mata 2017.
Umuyobozi wa Gahunda ya Rwanda Cooling Initiative, Kayitare Morris, yasobanuye ko hazashyirwaho ibipimo ntarengwa bizagenderwaho ku bikoresho nka frigo n’ibyuma bitanga ubukonje mu nzu (air conditioners), harebwa umuriro bitarenza ku mwaka n’imyuka bikoresha (Refrigerant) igomba kuba itangiza ibidukikije ari byo byitwa Minimum Energy Performance Standards (MEPS).
Yagize ati “Muri uyu mushinga turareba ingufu z’amashanyarazi n’imyuka ibyo bikoresho bikoresha. Hari frigo zigomba gukurwaho zifite imyuka ya Hydrochlorofluorocarbons (HCFCs) kuko ihumanya ikirere, naho izikoresha hydrofluorocarbons (HFCs) zikagabanywa nkuko amavugurura ya Kigali abiteganya.”
Amasezerano ya Montréal yemeje ikurwaho ry’ibikoresho bifite imyuka ya HCFCs, bisimbuzwa ibisohora iya HFCs ariko na byo ubushyuhe bwabyo buguma ku Isi bikangiza ibidukikije.
Amavugurura y’i Kigali yemeje ko bihagarikwa. Agena ko ibihugu bikize bizagabanya ikoreshwa rya HFCs ku gipimo cya 85% hagati ya 2019 na 2036; ibiri mu nzira y’amajyambere bikayigabanya kuri 80% hagati ya 2024 na 2045.
 Kayitare yavuze ko “Mu Rwanda hari ibikoresho bifite ubushyuhe bukenewe, hari n’ibirengeje urugero. Frigo zizanwa mu gihugu zizajya zisuzumwa, izitujuje ibisabwa ngo zinjire zikumirwe.”
Frigo nyinshi ziza mu Rwanda zituruka mu Bushinwa. Ubu izigezweho ku isoko ni izikoresha imyuka ya HFO (hydrofluoro-olefin) itangiza Ozone.
Biteganyijwe ko aya mabwiriza azemezwa mu 2019, agatangira kubahirizwa mu myaka ibiri.
Impuguke mu Kigo cya Afurika y’Uburasirazuba cyita ku Ngufu zisubira (EACREEE), Michael Kiza, yavuze ko hakenewe kongera ubukangurambaga mu bihugu bya EAC bitarashyiraho amabwiriza.
Yagize ati “Ikigo cyacu cyita ku gushyiraho ingamba zihuriweho mu Karere kuko turi ku isoko rimwe aho ibicuruzwa bihererekanywa byoroshye mu bihugu bitandatu.”
Yavuze ko hakiri imbogamizi mu bushobozi kuko ibi bikoresho bihenda ndetse ibyiganje ku isoko biba byarakoreshejwe.
Amahirwe ari mu guhuza amabwiriza arimo kubaka isoko rimwe ritumizwaho ibikoresho byifuzwa, kugabanya ibiciro, kurwanya magendu no gushyiraho laboratwari igenzurirwamo ubuziranenge bw’ibikoresho.
Amavuvurura ya Kigali azashyirwa mu bikorwa muri Mutarama 2019. Ni nyuma y’Inama mpuzamahanga yiga ku mihindagurikire y’Ikirere (COP 24) izabera Katowice muri Pologne.
Eng. Ruhamya yavuze ko iyi nama Afurika ikwiye kuyijyamo ifite intego imwe ku guhangana n’iyangirika ry’ibidukikije.
Yanasabye ko habaho inyandiko ihuriweho na Afurika igaragaza ko yiyemeje gukumira ibikoresho byangiza ibidukikije n’ingufu z’amashanyarazi, ikazaganirwaho muri iyo nama.
Ibyuma bitanga ubukonje na frigo bizikuba hafi inshuro ebyiri bigere kuri miliyari ebyiri mu 2030, mu bihugu biri gutera imbere. Ingufu zikoreshwa na zo ziziyongera kuko mu 2050, 2/3 by’inyubako zose zizaba zirimo ibyuma bitanga amahumbezi.
Muri Werurwe 2018, Ishami ry’Umuryango w’Abibumbye ryita ku Bidukikije (UN Environment) ritera inkunga umushinga wa Rwanda Cooling Initiative, ryaganiriye na EAC ku ishyirwaho ry’ingamba zihuriweho.
",https://m.igihe.com/ibidukikije/ibungabunga/article/icyuho-mu-guca-ibikoresho-byonona-amashanyarazi-bikanasohora-imyuka-yangiza,Environment
Ibyemezo bya Trump ku kubungabunga ibidukikije bizahombya Amerika miliyari $500 ku mwaka,"Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Ni icyemezo, Perezida wa Amerika, Donald Trump yavuze ko kigamije kuzuza inshingano ze zo kurinda Amerika n’abayituye.
Ibiro bye bya White House byasohoye inyandiko igaragaza ko ibyemezo bye birebana no kubungabunga ibidukikije bizatwara abenegihugu miliyari $500.
Ni imibare yatangajwe nyuma ya raporo y’impapuro 100 yasohowe ku wa Gatanu nyuma y’ibirori bizwi nka “Thanksgiving.”
Ivuga ko “Hari ibihamya ko imihindagurikire y’ikirere igira ingaruka ku muntu yiyongera ubutitsa. Ingaruka z’imihindagurikire y’ikirere ziteye inkeke mu gihugu cyose ndetse impungenge ku buzima bw’Abanyamerika, imibanire n’ubukungu ntibigarara.”
Itsinda rya Trump ryirinze kugaragaza ko politiki yo kureberera ibyangiza ikirere izoreka igihugu.
Abahanga mu by’ubumenyi bw’Isi bahuriye mu Kigo cyita ku Bidukikije cya National Climate Assessment (NCA) batanze impuruza ko kuba nta gikorwa bizagira ingaruka ndetse bigatwara Abanyamerika miliyari $500 ku mwaka bitewe n’ubwiyongere bw’indwara n’impfu, iyangirika ry’inyubako, igabanuka ry’umusaruro w’abakozi n’ibindi.
Ni ubusesenguzi bushingiye ku nyandiko ikubiye mu mpapuro 600 yakozwe kuva mu 2017, igaragaza ingaruka ibyemezo bya Trump bifite ku Banyamerika.
Ikinyamakuru Thinkprogress cyanditse ko White House yabonye raporo ariko yirengagiza ibyayivuyemo.
Raporo ivuga ko uburemere buterwa no kuba ubutegetsi bwa Trump ntacyo bukora buzagira ingaruka zikomeye ku bazadukomokaho mu myaka 50 iri imbere.
Ku butegetsi bwa Obama nibwo Amerika yemeye amasezerano ya Paris yashyizweho umukono n’ibihugu hafi 200 mu Ukuboza 2015. Yasabaga ko igabanya imyuka ihumanya ikirere yoherezwa, nibura kuri 30% bitarenze 2025.
Amerika ni iya kabiri ku Isi mu bihugu byohereza Carbon nyinshi mu kirere nyuma y’u Bushinwa.
U Rwanda ku wa 20 Ukwakira 2016 rwinjiye mu mubare w’ibyageraga kuri 80 byari bimaze kwemeza burundu amasezerano y’i Paris. Agena ishyirwa mu bikorwa ry’ingamba zo gukumira izamuka ry’igipimo mpuzandengo cy’ubushyuhe bw’Isi, kikaguma hasi ya dogere Celcius ebyiri ariko intego ikaba ko kigera hasi ya dogere Celcius 1.5.
",https://m.igihe.com/ibidukikije/article/ibyemezo-bya-trump-ku-kubungabunga-ibidukikije-bizahombya-amerika-miliyari-500,Environment
Ingagi zo mu misozi zavanywe mu cyiciro cy’inyamaswa ziri mu byago bikomeye byo gukendera,"Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
IUCN ikurikirana urwego inyamaswa n’ibimera bibungabunzweho ku Isi yose, hashingiwe ku bimenyetso n’isesengura ry’abahanga.
Nk’uko yabitangaje kuri uyu wa Gatatu, ingagi zo mu misozi ziganje mu Rwanda, Uganda na Repubulika Iharanira Demokarasi ya Congo zavanwe mu cyiciro ziri cya ‘critically endangered’ zishyirwa mu cyiciro cya “endangered’ hagendewe ku rwego rw’ibyago bikizibuza kororoka.
Mu myaka 40 ishize nibwo Dr Diane Fossey wamenyekanye mu Rwanda mu kwita ku ngagi n’amahanga ashishikazwa no kwita ku bidukikije, bashavujwe n’uko umuryango w’ingagi wari uzwi nka ‘Group 4’ wamazwe n’ibikorwa bya ba rushimusi.
Group 4 niwo muryango wa mbere w’Ingagi wakoreweho ubushakashatsi n’ikigo Karisoke Research Center cyashinzwe na Dr. Fossey.
Mu 1978 ingagi enye zari zigize Group 4 zishwe na ba rushimusi, izindi eshatu zipfa zizize ingaruka zishingiye ku ihungabanywa ry’umuryango wazo. Kugeza mu Ukuboza uwo mwaka, imiryango itatu y’ingagi muri 11 yabarurwaga niyo yari ikiba hamwe.
Nyuma y’isenywa rya Group 4 ingagi zigasigara ari 240 gusa, Fossey yatangiye kugira ubwoba ko ingagi zizazimira bitarenze umwaka wa 2000.
Gusa bijyanye n’imbaraga nyinshi zashyizwe mu kubungabunga ingagi mu birunga, zarongeye ziba nyinshi ku buryo zavuye kuri 240 mu myaka 30 ishize, zigera kuri 604 muri Kamena 2016. 
Iyi mibare kandi ntirimo iziri mu ishyamba rya Bwindi muri Uganda kuko ho ubushakashatsi bugikorwa, ariko ibarura ryaho mu 2011 ryerekanye ko harimo ingagi zigera kuri 400. Bivuze ko ubu ingagi zibarurwa muri iki gice zirenga 1000.
Umuyobozi wa Fossey Fund, Dr. Tara Stoinski yavuze ko iyi ari inkuru ikomeye ku rugendo rwo kubungabunga ibinyabuzima.
Ati “Ni umusaruro w’ibikorwa bimaze imyaka myinshi byo kurengera ingagi ndetse hari n’abantu babisizemo ubuzima, n’igihamya cy’imbaraga zikomeje gukoreshwa na Guverinoma y’u Rwanda, Uganda na Repubulika Iharanira Demokarasi ya Congo, aho izi ngagi ziba.”
Umuyobozi ushinzwe u Rwanda muri Fossey Fund, Felix Ndagijimana, we yavuze ko ibi ari ari urugero rwiza rw’ubufatanye bwa za Guverinoma, imiryango irengera ibidukikije n’abaturage.
Yashimangiye ko biteguye kongera imbaraga mu gufatanya na Guverinoma y’u Rwanda mu kurengera umurage w’ibinyabuzima.
Dr. Stoinski yavuze ko nubwo hari intambwe ikomeye imaze guterwa, bikwiye kuzirikanwa ko ibibazo byugarije ingagi ntaho byagiye, birimo icyanya zituyemo.
Zose hamwe zisaranganya ubuso bungana na metero kare miliyoni 2.5, zigakomeza kwibasirwa n’indwara, ibikorwa bya muntu n’ihindagurika ry’ibihe, byose bikazifatanye n’umubare muto wazo.
Uretse ingagi zo mu misozi ziganje cyane mu Rwanda zikomeza kwiyongera, andi moko y’ingagi yo yagumye mu cyiciro cy’inyamaswa zugarijwe, akomeje gukendera.
Fossey Fund ivuga ko ikomeje kongera imbaraga mu kurengera ingagi z’ubwoko bwa Grauer buba muri Repubulika Iharanira Demokarasi ya Congo. Nibura 80% by’ubwo bwoko bw’ingagi zishwe mu myaka 20 ishize.
N’andi moko y’ingagi nka ‘Cross River gorilla’, Western lowland gorilla n’andi atandukanye, nayo agenda agabanyuka kubera indwara zirimo na Ebola.
Ingagi zo mu misozi zaherukaga gushyirwa mu cyiciro cya ‘critically endangered’ ubwo zari nke cyane, munsi ya 250.
Guverinoma y’u Rwanda iheruka gutangaza gahunda yo kwagura Pariki y’Igihugu y’Ibirunga ikava ku buso bwa kilometero kare 160, ikongerwaho ¼ bitarenze imyaka itanu.
Muri Gicurasi 2017 Ikigo cy’Igihugu cy’Iterambere (RDB) cyakubye kabiri igiciro cy’abajya gusura ingagi mu birunga kiva ku madolari 750 kigera ku 1500$ ku bantu bose, hagamijwe gushaka ishoramari ryo gushyira mu mishinga yo kuzibungabunga.
Mu mwaka ushize umusaruro u Rwanda rukura mu bikorwa by’ubukerarugendo wageze kuri miliyoni $438, wiyongeraho miliyoni $34 ugereranyije na 2016.
",https://m.igihe.com/ibidukikije/ibungabunga/article/ingagi-zo-mu-misozi-zavanywe-mu-cyiciro-cy-inyamaswa-ziri-mu-byago-bikomeye-byo,Environment
"Imishinga myiza y’ubuzima no kubungabunga ibidukikije muri Afurika igiye guhatanira $50,000","Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Iri rushanwa ryateguwe na Sosiyete y’Abanyamerika ya Johnson & Johnson ikora mu bijyanye na serivisi zo kwa muganga, yashinzwe mu 1886.
Ryiswe Champions of Science Africa Innovation Challenge 2.0, ni irushanwa rya kabiri rikomeye mu yahuza abahanga mu ikoranabuhanga muri Afurika binyuze mu kugaragaza ibitekerezo by’udushya n’ingamba zakomeza kuzanzamura umugabane.
Abazaryitabira bazatanga ibitekerezo mu byiciro bitandatu. Birimo kwita ku bafite ikibazo cy’uburwayi bwo mu mutwe; abari hagati ya 75-85% barwaye mu mutwe muri Afurika ntibagerwaho na serivisi z’ubuvuzi.
Ikindi kijyanye no kubyaza umusaruro ibikoresho byakoreshejwe (Packaging Innovations). Izamuka ry’imyanda iterwa n’ibisigazwa by’ibikoresho riteye inkeke muri Afurika.
Icya gatatu ni ugukora imiti ivuye mu byatsi n’ibiti (Botanical Solutions). Ingo ziri hagati ya 60 na 80% muri Afurika zikoresha imiti gakondo mu buvuzi.
Hari n’uburyo bwunganira abakora kwa muganga bagorwa no gukurikirana indwara z’ibyorezo n’imbogamizi ziri mu buvuzi. Ni uburyo buzafasha abaganga n’abaforomo gutanga serivisi nziza.
Ubuvuzi kandi bukeneye ikoranabuhanga rigezweho ryafasha Afurika guhangana n’indwara nka Sida, Igituntu, Ebola, ubuzima bwo mu mutwe n’ubw’umubyeyi, byibasira cyane abagore. Haziyambazwa application n’ubundi buryo bwakoroshya ihanahana ry’amakuru mu kwihutisha ubuvuzi.
Afurika kandi ikeneye abahanga mu kubaga kuko hari indwara zivurwa abarwayi banyujijwemo icyuma mu gihe ibitaro byinshi bidafite izo serivisi.
Ibi ni byo bishakirwa ibisubizo birambye binyuze mu mishinga izatoranywa.
Ba ny’ir’imishinga izatoranywa bazahabwa $50,000, akabakaba miliyoni 44Frw, banahugurwe n’abahanga bakorana Johnson & Johnson ku kuyishyira mu bikorwa.
Umuyobozi ushinzwe Ikoranabuhanga muri Johnson & Johnson Consumer Inc. Josh Ghaim, yavuze ko iri rushanwa rigiye kuba ku nshuro ya kabiri rigamije kwagura ba rwiyemezamirimo no kubafasha guhanga ibisubizo by’ibibazo bihari.
Yagize ati “Izamuka ry’ibigo byo guhanga udushya muri Afurika riragaragaza ba rwiyemezamirimo bashya bafite inyota yo gushaka inzira nshya zo gushaka ibisubizo bya sosiyete zabo.”
Johnson & Johnson Family igizwe n’ibigo bikomeye mu by’ubuzima ndetse imaze imyaka 85 ikorana na Afurika mu bihugu birenga 25.
Ibitekerezo by’imishinga bishobora gutangwa n’umuntu ku giti cye cyangwa ikigo. Ushobora gusura urubuga rwa Africa Innovation Challenge ku bindi bisobanuro.
Igikorwa cyo kwakira imishinga izatoranywa kizasozwa ku wa 16 Mutarama 2019, ari nawo mwaka uzatangarizwamo iyatoranyijwe.
",https://m.igihe.com/ibidukikije/ibungabunga/article/imishinga-myiza-y-ubuzima-no-kubungabunga-ibidukikije-muri-afurika-igiye,Environment
Ubuso bungana na 30% bw’u Rwanda buzaba buteyeho amashyamba mu 2020,"Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Kugeza ubu ubuso buteyeho amashyamba mu Rwanda, bungana na 29.6%, mu gihe kitageze ku myaka ibiri bukazaba bungana na 30% hagamijwe kubungabunga urusobe rw’ibinyabuzima.
Byatangajwe na Minisitiri ushinzwe Imirimo y’Inama y’Abaminisitiri, Marie Solange Kayisire, mu muganda usoza ukwezi k’Ukwakira 2018 wahuriranye no kwizihiza ku nshuro ya 43 umunsi w’amashyamba, wizihirijwe mu karere ka Kicukiro mu Murenge wa Gatenga, ahatewe ibiti by’inturusu ku buso bwa hegitari zisaga 20.
Umuyobozi Mukuru w’Ikigo gishinzwe kubungabunga amazi n’amshyamba mu Rwanda, Ngabonziza Prime, yavuze ko muri iki gihembwe bahariye gutera amashyamba hazaterwa ibiti bivangwa n’imyaka ku buso bwa hegitari ibihumbi 38 hamwe n’ibiti by’ishyamba kuri hegitari hafi ibihumbi bitanu, bakazanaha abaturage ibiti by’imbuto ibihumbi 225.
Mu Rwanda, abaturage 500 batuye kuri kilometero kare imwe, bamwe muri bo batuye ku misozi ihanamye aho bagiye batema amashyamba yari ahateye.
Ibi bishobora gushyira ubuzima bwabo mu kaga kuko bashobora kwibasirwa n’isuri ndetse n’ibiza.
Mu 2011, Guverinoma y’u Rwanda yihaye intego ko mu 2030, ubuso bungana na hegitari miliyoni ebyiri buzaba buteyeho amashyamba, kugeza ubu hamaze hegitari zisaga 600 z’amashyamba yari ashaje.
[email protected]
",https://m.igihe.com/ibidukikije/article/ubuso-bungana-na-30-bw-u-rwanda-buzaba-buteyeho-amashyamba-mu-2020,Environment
Icyogajuru BepiColombo cyatangiye urugendo rujya ku mubumbe wa Mercure ,"Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
BepiColombo yoherejwe mu kirere iturutse muri Amerika y’Epfo, yitwaje ibikoresho bibiri bizwi nka ""sondes’ birimo icyakorewe mu Kigo gishinzwe ibirebana n’ibyogajuru mu Burayi, ESA na Jaxa yo mu Buyapani.
Iki cyogajuru gifite ubushobozi bwo kubaho imyaka 8.5, cyitezweho kohereza ku Isi amakuru atandukanye ku bibazo byibazwa ku mubumbe wa Mercure uzwiho gushyuha cyane.
Prof Dave Rothery wo muri Open University mu Bwongereza yabwiye BBC ko nta byinshi bizwi ku buryo umubumbe wa Mercure wabayeho, kandi igihe cyose batarawusobanukirwa bigoye kumenya ukuri kuzuye ku birebana n’Isi.
U Burayi n’u Buyapani byohereje icyogajuru kuri Mercure, nyuma y’aho mu 1970, Leta Zunze Ubumwe za Amerika zoherejeyo icyitwa Mariner.
Mariner yatumye haboneka amakuru make kuri Mercure arimo kuba uyu mubumbe uriho amazi ariko yahindutse urubura, ndetse n’ibuye risa n’irikoreshwa mu ikaramu y’igiti (graphite).
Umubumbe wa Mercure uherereye mu kilometero miliyoni 58 uvuye ku Izuba. Abahanga mu bumenyi bw’ikirere bavuga ko Izuba rihagera rikubye inshuro 10 irigera ku Isi.
[email protected]
",https://m.igihe.com/ibidukikije/article/icyogajuru-bepicolombo-cyatangiye-urugendo-rujya-ku-mubumbe-wa-mercure,Environment
Byinshi kuri Banki yihariye izatera inkunga imishinga irengera ibidukikije mu Rwanda,"U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
U Rwanda rwiyemeje gushyira ingufu zishoboka mu kurengera ibidukikije zirimo ishyirwaho rya banki itera inkunga imishinga iri muri uru rwego.
Iyi banki biteganywa ko izitwa ‘Rwanda Catalytic Green Investment Bank’, yitezweho kongera amafaranga yashorwaga mu mishinga igamije kurengera ibidukikije mu gihugu.
Izaba ikora nk’izindi banki ariko yibanda gusa ku gutanga inguzanyo no gushora imari yayo mu mishinga igamije kurengera ibidukikije.
Uru rwego rw’imari ruteganywa gushyirwaho, ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umukozi ushinzwe itumanaho mu kigega cya leta gisanzwe gitera inkunga imishinga irengera ibidukikije (Fonerwa), Doreen Nakure, yabwiye IGIHE ko Fonerwa ari yo ishinzwe gukurikirana by’umwihariko ishyirwaho ry’iyo banki, cyamaze gushyiraho itsinda ry’inzobere rizatanga ishusho nyayo y’imiterere n’imikorere y’iyo banki mu gihe cya vuba.
Ati “Ubu twamaze guha akazi umuryango ‘Coalition for Green Capital’ kizadusesengurira ndetse kikaduha imiterere y’ishusho y’iyo banki ku rwego mpuzamahanga. Ibijyanye n’ingano y’amafaranga iyo banki izatangiza bizagaragazwa n’inyigo iri gukorwa n’icyo kigo gifatanyije n’abandi bafatanyabikorwa.”
The Coalition for Green Capital ni umuryango udaharanira inyungu, wibanda cyane ku guteza imbere isoko ry’ingufu zidahumanya, binyuze mu gushyiraho banki ziteza imbere imishinga irengera ibidukikije.
Kuva mu mwaka wa 2009, uyu muryango ufatanya n’ibihugu, ndetse n’imiryango itari iya Leta gushyiraho ibigo by’imari bishyigikira imishinga migari irengera ibidukikije, kigakora ubuvugizi, ndetse kigatanga ubujyanama n’ubugenzuzi mu mikorere y’ibyo bigo.
Kugeza ubu ntibirasobanuka neza niba iyi banki izaba ari iya Leta cyangwa iy’abikorera; gusa Nakure avuga ko bizaterwa n’ibintu byinshi bikiri kuganirwaho ubu, ariko akagaragaza ko byagakwiye kuba igikorwa cy’abikorera.
Iyi banki nitangira, izajya itera inkunga imishinga ya Leta n’abikorera igamije kurengera ibidukikije, habanje kurebwa niba yujuje ibisabwa.
Nakure avuga ko iki gitekerezo cyo gushyiraho iyi banki kiri gushingira ku mahame yihariye ajyanye no kugena uburyo bwo kwifatira ibyemezo mu ishoramari, ubushobozi bwo kwiyongerera imari ivuye mu bigo by’imari ndetse no mu bikorera, hashingiwe cyane cyane ku bikorwa by’indashyikirwa bya banki mpuzamahanga zitera inkunga imishinga irengera ibidukikije, ubufasha bwa Fonerwa ndetse n’abandi bagira uruhare muri iri soko.
Amakuru ajyanye n’itangizwa ry’iyi banki mu Rwanda yatangarijwe bwa mbere mu kiganiro cyatangiwe mu nama ya Cop 25 iherutse kubera muri Espagne mu mpera z’umwaka ushize yigaga ku ruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Igitekerezo cyo gushyiraho banki nyarwanda itera inkunga imishinga irengera ibidukikije, kije nyuma y’uko Afurika y’Epfo na yo yashyizeho iyo banki ifite imari shingiro ya miliyoni 100 z’amadorali ya Amerika.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, ubwo yari mu nama ya COP 25, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari na ko tuzamura uruhare rw’abikorera.”
Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa muri 2013, hahanzwe imirimo 138 000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12 998 z’inkombe n’imigezi n’ibiyaga zarasubiranyijwe, hegitari 41 116 ziterwaho amashyamba, ndetse imiryango 65,340 ifashwa kubona ingufu zikomoka ku mirasire y’izuba mu gihe toni miliyoni 65 z’imyuka ihumanya ikirere zakumiriwe.
Icyo gihe Fonerwa yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
Umushinga w’uruganda rw’amashanyarazi rutanga megawati 8.5 ruri mu karere ka Rwamagana, ni urugero rwiza rw’ishoramari ryakozwe mu rwego rwo kurengera ibidukikije.
U Rwanda rwihaye intego ko mu 2050, ruzaba rwagabanyije umwuka uhumanya ikirere ku rugero rwifuzwa.
",https://m.igihe.com/ibidukikije/article/byinshi-kuri-banki-yihariye-izatera-inkunga-imishinga-irengera-ibidukikije-mu,Environment
Ingano y’umwuka wa CO2 Umunyarwanda yohereza mu kirere,"Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwagaragaje ko nibura umwuka wangiza ikirere, dioxyde de carbone (CO2), Umwongereza azagira uruhare mu kohereza mu kirere mu byumweru bibiri bya mbere bya 2020, uzaba ungana n’uwo umuturage wo mu bihugu birindwi bya Afurika birimo n’u Rwanda azagira uruhare mu kohereza mu gihe cy’umwaka wose.
Ubushakashatsi bwakozwe na Oxfam bwatangajwe kuri iki Cyumweru, bwagaragaje umuntu umwe mu Bwongereza bizamufata iminsi itanu kugira ngo agire uruhare mu bikorwa bituma haboneka CO2 mu gihe iyo ngano y’uyu mwuka ku muntu uri mu Rwanda bizamufata umwaka.
Ku Cyumweru gitaha tariki ya 12 Mutarama, nibura Umwongereza azaba amaze kohereza mu kirere umwuka wa CO2 ungana n’uzoherezwa umwaka wose n’umuturage wo mu bihugu birimo Madagascar, Malawi, Ethiopia, Uganda, Guinea na Burkina Faso.
Ubu bushakashatsi bwagaragaje ingano y’uyu mwuka woherezwa mu kirere ku batuye mu Rwanda ari toni 0.09, Malawi ni 0.19, Burkina Faso zigeze kuri toni 0.25 ku mwaka.
Bwagaragaje ko umuturage wo muri Nigeria agira uruhare mu bikorwa byohereza mu kirere uyu mwuka uhumanya ungana na toni 0.49 buri mwaka naho uwo mu Buhinde akaba ari 1.68.
Ikigereranyo rusange ku Isi kiri kuri toni 4.7 ku muntu buri mwaka. Mu Bwongereza honyine, umuturage abarirwa toni 8.3.
Abongereza benshi bavuze ko hakwiye kugira byinshi bikorwa mu kurwanya ikibazo cy’imihindagurikire y’ikirere cyane mu kugabanya umwuka uhumanya woherezwa mu kirere.
Ubwiyongere mu kirere bw’uyu mwuka wa CO2 bugira ingaruka ku bidukikije zirimo ubushyuhe bukabije ku Isi, imyuzure n’ibindi.
Mu myaka 100 ishize, ibikorwa bya muntu byongereye ubushyuhe ku Isi ho dogere celcius 2.5. Uko kwiyongera k’ubushyuhe ku Isi kwagiye gutera ibibazo bitandukanye birimo ihindagurika ry’ibihe, imyuzure ya hato na hato, kuzimira kw’inyamaswa n’ibimera bitandukanye n’ibindi.
Mu myaka myinshi ishize, ibikorwa bya muntu byakomeje kugira uruhare mu iyangirika ry’urusobe rw’ibinyabuzima ndetse n’ihindagurika ry’imiterere y’Isi.
Ahari ubutayu bwa Sahara hahoze ibyatsi, amazi ndetse n’amashyamba nkuko byatangajwe n’Umushakashatsi Dr Curt Stager wo muri Kaminuza ya Smith College, nyamara byaje guhindurwa n’imyuzure, agace gasigara kambaye ubusa.
Kubera ubushyuhe, ibikorwa bya muntu n’ibindi, amoko 1000 y’inyamswa yarimutse ajya gushaka ahandi aba, andi menshi yo yarazimiye.
Mu myaka 15 iri imbere, isunzu ry’umusozi wa Kilimanjaro rizwiho urubura rizaba ryambaye ubusa. Ubushakashatsi bwagaragaje ko ubushyuhe bw’Isi buri gutuma urubura kuri uwo musozi rushonga bidasanzwe.
Uyu mwuka wa CO2 ugira ingaruka nyinshi ku buzima bwa muntu. Zirimo kurwara umutwe, kugira umunaniro, kubura ibitotsi, kugira ibibazo by’ubuhumekero kimwe no gututubikana ndetse wongera uburyo umutima utera umuntu akaba yarwara indwara y’umuvuduko ukabije w’amaraso cyangwa se akaba yajya muri Coma mu buryo butunguranye kubera kubura umwuka mwiza.
Ubushakashatsi buherutse kugaragaza ko ingaruka z’imihindagurikire y’ibihe ku bukungu bw’u Rwanda zishobora kugera ku kigero cya 4.5% by’umusaruro mbumbe w’igihugu mu mwaka wa 2030.
Ubu bushakashatsi bwakozwe n’itsinda ry’ibihugu 19 bihuriye ku kuba bisangiye ingaruka bigirwaho n’imihindagurikire y’ikirere (V20), bwerekanye ko ingaruka z’imihindagurikire y’ibihe ku buzima bw’abanyarwanda zishobora kurushaho gukomera harimo ukwiyongera kwa Malaria ndetse n’ibyorezo bituruka ku bukonje ndetse n’ubushyuhe bw’ikirere.
Ubushakashatsi bw’Ikigo cy’Igihugu cyo kubungabunga Ibidukikije (REMA) bwo muri Gicurasi 2018, ku bitera ihumana ry’umwuka n’iyangirika ry’ikirere, bwagaragaje ko ibintu biza ku isonga mu guhumanya umwuka uhumekwa mu Rwanda harimo umwotsi w’imodoka, imyotsi y’amakara n’inkwi n’ibindi.
Bwanerekanye ko uduce duto duto tutabonwa n’amaso twivanga n’umwuka uhumekwa, tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Bwanagaragaje ko mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Hari ibice bimwe na bimwe byagaragayemo ko mu mpeshyi muri metero kibe imwe y’umwuka usangamo hagati ya mikorogarama (microgram) 100 na 150 z’utwo tuvungukira mu gihe ikigero cyemewe kitagomba kurenga mikorogarama 35 kuri meterokibe y’umwuka.
Mu guhangana n’ingaruka ziterwa n’ihindagurika ry’ibihe n’iyangirika ry’ikirere, u Rwanda rwashyizeho ingamba nyinshi zitandukanye zirimo gutera ibiti byinshi bitanga umwuka mwiza aho kuri ubu ari ku buso bungana na 30% bw’igihugu.
Harimo kandi gukumira imodoka zisohora imyuka ihumanya ihumanya binyuze mu isuzuma zikorerwa no kwimakaza ikoreshwa ry’ingufu zidahumanya. Ibi bijyanye n’uko ubu ku isoko ry’u Rwanda hagejejwe imodoka na moto zikoresha amashanyarazi.
",https://m.igihe.com/ibidukikije/article/ingano-y-umwuka-wa-co2-umunyarwanda-yohereza-mu-kirere,Environment
Mu Rwanda hagiye gutangizwa banki itera inkunga imishinga y’ibidukikije,"Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Mu Rwanda mu gihe kiri imbere hazatangizwa banki itera inkunga imishinga igamije kurengera ibidukikije, aho yitezweho kongera amafaranga yashorwaga mu mishinga igamije kurengera ibidukikije mu gihugu.
Amakuru ajyanye n’itangizwa ry’iyi banki mu Rwanda yatangarijwe mu kiganiro cyatangangiwe mu nama ya Cop 25 iherutse kubera muri Espagne mu mpera z’umwaka ushize kireba uruhare rwa banki zigamije guteza imbere ibidukikije mu gutuma ibihugu bigera ku ntego zabyo.
Muri iyo nama niho hatangarijwe ko u Rwanda ruzashyiraho banki igamije gushyigikira imishinga igamije kurengera ibidukikije, “Rwanda Catalytic Green investment bank”.
Uru rwego rw’imari ruzafasha mu gukangurira ibigo byigenga gushyigikira ishyirwa mu bikorwa ry’imishinga itangiza ibidukikije mu gihugu.
Umuyobozi ushinzwe ibijyanye n’imihindagurikire y’ikirere muri Banki Nyafurika itsura Amajyambere (AfDB), Anthony Nyon, yatangaje ko hakenewe ingamba zihamye mu guhanga ikoranabuhanga rishya rigamije guhangana n’ibibazo by’imihindagurikire y’ibihe.
Ati “Ku bw’iyo mpamvu, Banki Nyafurika itsura Amajyambere, binyuze mu bufasha bw’ikigega kigamije kurengera ibidukikije, iri gukorana n’ihuriro rya banki zigamije kurengera ibidukikije mu kureba uburyo butandukanye bwo gushyira igishoro mu bikorwa bifasha kurengera ibidukikije ku rwego rwo hasi, ari nako tuzamura uruhare rw’abikorera.”
Kubera ibibazo by’imihindagurikire y’ibihe, nibura abahinzi bo mu Rwanda batakaza 40% by’umusaruro wabo. Leta yashyizeho ikigega Fonerwa cyahawe inshingano zo gufasha u Rwanda kugera ku bukungu butangiza ibidukikije binyuze mu gutera inkunga imishinga ya Leta n’abikorera iri muri uyu murongo.
Kuva iki kigega cyashingwa, hahanzwe imirimo 138000 itangiza ibidukikije. Mu 2017, habarurwaga ko ubutaka bungana na hegitari 21 847 bwatunganyijwe hagamijwe kwirinda ko butwarwa n’isuri ndetse hegitari 12,998 z’inkombe n’imigezi n’ibiyaga zarasubiranyijwe ndetse imiryango ifashwa 17 449 kubona ingufu zidakomoka ku ngomero z’amashanyarazi.
Icyo gihe FONERWA yari imaze gutanga inkunga ya miliyoni 100 z’amadorali, iyi nkunga ikaba ihabwa imishinga yatsinze binyuze mu marushanwa.
",https://m.igihe.com/ibidukikije/article/mu-rwanda-hagiye-gutangizwa-banki-itera-inkunga-imishinga-y-ibidukikije,Environment
Ubushakashatsi bwerekanye ko Umuryango w’ingagi zo mu Birunga uri kwaguka,"Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubushakashatsi bushya bw’ Umuryango ugamije guteza imbere ibyo kurengera urusobe rw’ibinyabuzima mu gace k’Ibirunga (Greater Virunga Transboundary Collaboration, GVTC) bwerekanye ko Ingagi zo mu misozi, zifatwa nka zimwe mu nyamanswa ziri gukendera ku Isi, ziyongereye muri pariki y’Ibirunga aho zigeze ku 1,063.
Ubwo bushakashatsi bwerekana ko ingagi zo mu ishyamba rya Bwindi muri Uganda na Sarambwe muri Repubulika Iharanira Demokarasi ya Congo (RDC) zavuye kuri 400 zikagera kuri 459.
Mu Rwanda, imibare y’ingagi yariyongereye zigera kuri 604 zivuye kuri 480 zabarurwaga umwaka ushize. Ibyo byatumye ingagi zibarurwa mu gice cy’imisozi y’Ibirunga zigera ku 1,063.
Ubushakashatsi bwakozwe bigizwemo uruhare n’Ikigega cyita ku ngagi muri Pariki y’Ibirunga (Dian Fossey Gorillas Fund) bushyirwa ahagaragara ku wa mbere tariki 16 Ukuboza 2019.
Umuyobozi wa Dian Fossey, Dr Tara Stoinski, yagize ati “ Ibyavuye muri ubu bushakashatsi ni gihamya y’imbaraga zo kwita ku bidukikije, hagati ya Guverinoma zirimo iy’u Rwanda, RDC na Uganda.”
Yongeyeho, ati “Ingagi zo mu misozi ni zimwe mu nyamaswa zirinzwe cyane kuri uyu mugabane, kandi uyu munsi turabona icyo imbaraga z’abafatanyabikorwa mu kuzitaho zishobora gukora. Ni akazi gakomeye ku baturage, abayobozi ba za Guverinoma n’ababungabunga urusobe rw’ibinyabuzima, ariko bishobora gukorwa.”
Mu bushakashatsi bwabanje, ku ngagi zo mu misozi, ababukoze bageze mu bice byose by’ishyamba bashaka ibyafasha kubona amakuru ku ngagi n’izindi z’inyamabere n’ibimenyetso by’ibikorwa bya muntu.
Mu bikorwa byabo bakusanyije umwanda wazo kugira ngo harebwe inkomoko yazo, ibyo byakozwe inshuro ebyiri kuva muri Werurwe kugeza Gicurasi 2018 no kuva mu Kwakira kugeza Ukuboza 2018 kugira ngo bimenyekane neza ko buri ngagi yagezweho.
Mu mwaka ushize, Ikigo cy’igihugu gishinzwe iterambere (RDB) cyongeye ubuso bwa Pariki y’igihugu y’Ibirunga iherereye mu Majyaruguru y’u Rwanda buva kuri Hegitari 16,000 bugera ku 16,027 hagamije kwita ku rusobe rw’ibinyabuzima biyirimo.
",https://m.igihe.com/ibidukikije/article/ubushakashatsi-bwerekanye-ko-umuryango-w-ingagi-zo-mu-birunga-uri-kwaguka,Environment
Imvura imaze guhitana abantu 15 hirya no hino mu gihugu,"Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Umunyamabanga Uhoraho muri Minisiteri y’Ibidukikije , Fatina Mukarubibi yatangaje ko imvuya nyinshi imaze iminsi igwa hirya no hino mu gihugu imaze guhitana ubuzima bw’abantu 15.
Guhera mu Ukwakira uyu mwaka mu bice bitandukanye by’igihugu hagaragaye imvura nyinshi kurusha iyari isanzwe.
Ni imvura y’umuhindo Minisiteri y’ibidukikije igaragaza ko ubwinshi bwayo bwatewe n’uruhurirane rw’imiyaga ituruka mu nyanjya y’u Buhinde n’ituruka mu ishyamba rya Congo.
Mu kiganiro Kubaza bitera Kumenya cyatambutse kuri Radiyo Rwanda kuri iki Cyumweru tariki 8 Ukuboza, Umunyamabanga Uhoraho muri Minisiteri y’Ibidukikije , Fatina Mukarubibi yavuze ko imvura imaze guhitana abanyarwanda 15 ikangiza n’ibindi bikorwa byinshi.
Yagize ati “Muri iyi minsi imvura yabaye nyinshi, ibiza byahitanye ubuzima bw’abantu 15 n’amatungo ndetse hangiritse imyaka iri mu mirima, imihanda, ibiraro amashuri. Ahibasiwe cyane ni mu Ntara y’Amajyepfo n’Iburengerazuba.”
Mu guhangana n’ibyo biza, Mukarubibi yavuze ko hakozwe ikarita igaragaza ahantu hashobora kwibasirwa n’ibiza ndetse n’ibigomba kuhakorwa mu rwego rwo kurwanya isuri inashobora gutera imyuzure. 
By’umwihariko muri ibi bihe, yasabye abaturage kuzirika ibisenge, guca imirwanyasuri no gusibura inzira z’amazi kandi bagatanga amakuru igihe hari ahabaye ibibazo by’ibiza.
Mu ngamba z’igihe kirekire, Mukarubibi yavuze ko hari imirimo irimo ikorwa mu rwego rwo kurinda no gusubiranya icyogogo cya Sebeya kuko umugezi wa Sebeya nawo wagiye uteza ibiza mu myaka ishize.
Hari kandi gusaba abubaka gushyiraho uburyo bwo gufata amazi ava ku bisenge by’inzu.
Mu rwego rwo gukumira ko ibiza by’imvura byangiza ibikorwaremezo nk’imihanda n’ibiraro , Mukarubibi avuga ko begereye inzego zibishinzwe kugira ngo bijye byubakwa habanje kwegeranywa amakuru ya tekiniki azatuma ibyubatswe biramba.
Yatanze urugero rw’ikiraro cya Nyabarongo cyajyaga kirengerwa n’amazi mu bihe by’imvura, ubu bikaba byarakosowe.
Imvura nyinshi imaze iminsi igwa no mu bindi bihugu bya Afurika y’Iburasirazuba ndetse imaze guhitana abasaga 250. Kimwe cya kabiri cy’abapfuye ni abo muri Kenya, mu gihe yagize ingaruka ku baturage basaga miliyoni eshatu.
Biteganyijwe ko muri uko kwezi imvura ikomeza kugwa ari nyinshi.
",https://m.igihe.com/ibidukikije/article/imvura-imaze-guhitana-abantu-15-hirya-no-hino-mu-gihugu,Environment
Minisitiri Mujawamariya yibukije abangiza ibidukikije ko nta yindi si bafite yo kuzaturaho,"Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Minisitiri w’Ibidukikije, Dr Jeanne d’Arc Mujawamariya, yibukije ko abangiza ibidukikije bagomba kujya bazirikana ko Isi batuyeho ari imwe ko nta handi bafite bazerekeza, bityo bagomba kuyibungabunga uko byagenda kose.
Ibi yabigarutseho kuri uyu wa Kabiri tariki 19 Ugushyingo 2019, ubwo iyi Minisiteri yahuraga n’abafatanyabikorwabayo harebwa uko bakomeza kunoza ubufatanya mu kurengera ibidukikije.
Iyangirika ry’amashamba, imyuka ihumanya ikirere iva mu nganda no mu binyabiziga, ndetse n’ibindi bikorwa bitandukanye bya muntu, ni bimwe mu biza ku isonga mu gukomeza kwangiza ibidukikije hirya no hino ku Isi.
Minisitiri Mujawamariya avuga ko iyi nama iba igamije guhuza abafatanyabikorwa mu bikorwa bitandukanye barimo abakora mu by’amashyamba, ubutaka n’abandi, intego ari ugukokomeza kugira igihugu cyiza.
Ati “Dukeneye kubungabunga ibidukije ariko n’igihugu gikeneye amajyambere byaba mu bucuruzi bw’amabuye y’agaciro n’ahandi, icyo dusaba abafatanyabikorwa ni ugukomeza mu nzira turimo nk’u Rwanda dukomeza guteza imbere ibidukikije, kandi dukomeza kugira igihugu kirangwamo n’ibidukikije byitaweho kuva ku mwana kugera ku mu kambwe.”
Ati “Iyi si dutuyeho niyo yonyine dufite aho gutura, tugomba rero kuyirinda kubera ko nta handi dufite dutura ni aha gusa, buri wese uko yaba angana kose akwiye kumva ko ari inshingano ze zo kubungabunga ibidukikije.”
Umuyobozi w’Ikigo gishinzwe kubungabunga ibidukikije, Eng. Coletha Ruhamya, yavuze ko hakiri imbogamizi mu kubungabunga ibidukikije zirimo ingengo y’imari igenerwa uru rwego, kudahuza ibikorwa mu nzego ndetse n’ishoramari ridahagije mu kurinda ibidukikije.
Agira ati ""Usanga ingengo y’imari leta yakoresheje yose, 2,9% ni yo yagiye mu bintu birengera ibidukikije, ibyo byose rero turashaka kureba ukuntu izo nzego zindi zibishyira muri gahunda yazo.’’
",https://m.igihe.com/ibidukikije/article/minisitiri-mujawamariya-yibukije-abangiza-ibidukikije-ko-nta-yindi-si-bafite-yo,Environment
Abahanga batanze umuburo ku ngaruka zishobora kwibasira Isi kubera udusimba duto dukomeje gupfa,"Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Abahanga mu by’ibinyabuzima n’ibidukikije bagaragaje ko hatagize igikorwa, igabanuka rikabije ry’udusimba duto nk’inzuki n’utundi bimeze kimwe rikomeje kwigaragaza rishobora kugira ingaruka ku buzima bw’abantu n’ibidukikije muri rusange.
Ubushakashatsi buheruka gukorwa na Kaminuza ya Sussex mu Bwongereza, bugaragaza ko umubare w’udusimba duto turi ku Isi ukomeje kugenda ugabanuka mu buryo bukabije, by’umwihariko 41% byatwo byagabanutse bitewe n’ingaruka z’ihindagurika ry’ibihe, ibiza, ibikorwa bya muntu n’ibindi.
Umwarimu wigisha amasomo y’ibinyabuzima muri kaminuza ya Sussex, akaba n’umwe mu bayoboye ubwo bushakashatsi, Dave Goulson, yavuze ko ‘Iryo gabanuka nirikomeza, ingaruka zizaba nyinshi’.
Ati “Bitatu bya kane (3/4) by’ibihingwa byacu bibeshwaho n’udusimba duto. Ibihingwa bizatangira kurumba. Ntituzongera kugira imbuto zirimo nk’inkeri...Ntitwabasha kugaburira abantu barenga miliyari 7.5 utu dusimba tudahari.”
Gusa iyi raporo basohoye igaragaza ko mu gihe abantu bashyize hamwe babasha kubona igisubizo ku kibazo kigaragara nka kirimbuzi.
Ati “Udusimba tuba mu busitari na Pariki byacu, abazitaho bashobora gukora ibitangaza. Igikenewe cyane ni uguhindura abahizi bakaba inshuti n’inyamaswa, bakagabanya gukoresha imiti yica udukoko. Ibyo byafasha cyane.”
Abayikoze batanga inama z’uko kandi abantu bakwiye guhinga ibihingwa bifasha iyororoka ry’ibimera akenshi bigizwemo uruhare n’utwo dusimba duto turimo nk’inzuki igihe zirimo gutara.
Ubushakashatsi bugaragaza ko utu dusimba duto turimo kugabanuka mu buryo bukabije mu bihugu birimo u Budage na Puerto Rico. Igaragaza ko muri rusange utu disimba ku mwaka tugabanukaho nibura 2.5%.
By’umwihariko mu Bwongereza iyi raporo yibanze igaragaza ko hagati ya 1968 na 2007 twagabanutseho nibura 28%. Abakoze iyi nyigo bavuga ko hari izindi zisaga 70 zakozwe ariko nta mpinduka igaragara mu kutubungabunga cyane cyane mu Burayi na Amerika ya Ruguru.
",https://m.igihe.com/ibidukikije/article/abahanga-batanze-umuburo-ku-ngaruka-zishobora-kwibasira-isi-kubera-udusimba,Environment
Intara y’Iburasirazuba yahawe umwihariko mu gutera amashyamba kubera ubuke bwayo,"Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Umunyamabanga uhoraho muri minisiteri y’ibidukikije, Mukarubibi Fitina yatangaje ko intara y’iburasirazuba bayihaye umwihariko mu mu gutera amashyamba menshi bitewe nuko ariyo ikiri inyuma mu kugira ubuso buteweho amashyamba buke.
Ibi yabitangaje ubwo hatangizwaga igihembwe cyo gutera amashyamba 2019/2020 cyatangirijwe mu Murenge wa Rukumberi mu Karere ka Ngoma ahatewe ibiti ibihumbi 16 ku buso bungana na hegitari 80.
Muri iki gihembwe iburasirazuba hazaterwa amashyamba ku buso bungana na hegitari 609.8, haterwe ibiti bivangwa n’imyaka kuri hegitari 5138.6. Hazavugururwa kandi amashyamba angana na hegitari 275 ndetse hanaterwe ibiti by’imbuto ibihumbi 163 505 mu rwego rwo guhangana n’ikibazo cy’ubutaka bunini budateweho ibiti burangwa muri iyi ntara.
Akarere ka Kirehe niko kazaterwamo ibiti byinshi aho kazaterwamo amashyamba angana na hegitari 276, ibiti bivangwa n’imyaka bingana na hegitari 286 n’ibiti by’imbuto 9750.
Mukarubibi Fitina yavuze ko bahaye umwihariko iyi ntara kugira ngo bahangane n’ikibazo cy’amashyamba make akunda kuyigaragaramo bigatuma ibice bimwe na bimwe bitabonekamo imvura nkuko bikwiye.
Yakomeje avuga ko bishimira ko intego igihugu cyari cyarihaye yo gutera amashyamba ku kigero cya 30% cy’ubuso bw’igihugu yagezweho mbere ya 2020.
Ati “Mu gice cy’iburasirazuba ho baracyari inyuma cyane nko mu Karere ka Ngoma turacyari kuri 12 by’ubuso buteweho amashyamba, biradusaba imbaraga kugira ngo tuzamure iyo mibare ariko n’abaturage barasabwa kubigira ibyabo kugira ngo bya biti babirere bihinduke ishyamba.”
Yongeyeho ati “Ubu tugiye gufatanya dushyireho gahunda yihariye yo gutera amashyamba mu burasirazuba by’umwihariko nka Ngoma n’ahandi, hari ubwoko bw’ibiti byagaragaye ko bishobora kwera muri iki gice kandi bigatanga umusaruro harimo nk’igiti cy’umugazi, igifenesi n’ibindi bitandukanye bivangwa n’imyaka, ibyo byose nibyo tugiye gutera muri iyi ntara.”
Mukarubibi yavuze ko zimwe mu mpamvu zituma iyi ntara idakunda kugira amashyamba menshi harimo kuba ubutaka bwaho bukunda kugira umuswa mwinshi hakiyongeraho n’izuba ryinshi.
Yasabye abaturage bo mu burasirazuba gukoresha ibiyaga bafite buhira ibiti kugira ngo bahangane n’izuba rikunda kubyumisha.
Abaturage bavuga ko zimwe mu mpamvu zituma muri iyi ntara ibiti bihaterwa bidakura ngo biterwa nuko hakunda kugaragara izuba ryinshi na bike bizamutse bikaragirwamo amatungo .
Habanabakize Daniel utuye mu Murenge wa Rukumberi yagize ati “ Ibiti inaha turabitera ariko hari bamwe muri twe babiragiramo amatungo bigatuma bitazamuka, ikindi ni ubutaka bw’inaha usanga kubera izuba ryinshi ridapfa kubyorohera mu mikurire yabyo.”
Mukakayibanda Verediana we yagize ati “ Hari abantu babyahuramo inka nijoro kuburyo banazishora no mu mirima yacu, kugira ngo ibiti dutera bikure rero nuko leta idufasha mu guhana abo bantu bonesha amashyamba yacu.”
Ibarura riheruka gukorwa mu 2016 ryagaragaje ko amashyamba y’abaturage ari ku kigereranyo cya 67% y’ubuso, naho aya leta akaba ku kigereranyo cya 33%. Hagaragajwe kandi ko amashyamba y’abaturage afashwe nabi kandi afite umusaruro muke.
",https://m.igihe.com/ibidukikije/article/intaray-iburasirazuba-yahawe-umwihariko-mu-gutera-amashyamba-kubera-ubuke-bwayo,Environment
Miliyoni 12 z’amadolari zigiye gushorwa mu mushinga wo kwita ku bidukikije i Gicumbi,"Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umunyamabanga Nshingwabikorwa w’Akarere ka Gicumbi, Epimaque Mpayimana yatangaje ko umushinga wo kwita ku bidukikije ugiye gukorera muri ako Karere, mu by’ibanze uzabafasha harimo kurwanya isuri, no guca amaterasi ku misozi ihanamye mu rwego rwo kongera butaka buhingwa.
Umushinga wiswe uwa Gicumbi (Green Gicumbi Project), uzamara imyaka itandatu uhereye mu Ukwakira 2019, ukora ibikorwa byo kwita ku bidukikije mu Karere ka Gicumbi.
Arenga miliyoni $ 12.5 muri miliyoni $ 32 azakoreshwa muri uwo mushinga wose, azajya mu bikorwa byo kubungabunga ibishanga, inkengero z’imigezi n’ibindi bikorwa byerekeye ubuhinzi.
Umunyamabanga Nshingwabikorwa w’Akarere ka Gicumbi, Epimaque Mpayimana avuga ko kubera imiterere y’ako Karere, imvura igira ingaruka zikomeye ku buhinzi kubera imisozi itarwanyijeho isuri.
Ati “Twe tugira umwihariko kuko ari imisozi miremire, iyo ahantu rero hari imisozi miremire cyane cyane itarwanyijeho isuri, duhura n’imyuzure, isuri, imihanda ikangirika, ibiraro bigacika n’amazi menshi ingaruka mu by’ukuri ni nyinshi ugereranyije no mu tundi turere, imyaka kumanurwa n’isuri, abaturage bagahinga ariko bamara gutera isuri ikaza ikabitwara.”
Avuga ko mu by’ibanze uwo mushinga uzabafasha ari ugutunganya imisozi ihanamye. Agira ati “Mu buryo bw’ikubitiro azabanza kujya, kudufasha gutunganya imisozi ihanamye, ni ukuvuga ngo iyo utunganyije iyo misozi, ya mirima yo mu bishanga yajyaga itwikirwa n’isuri uba ukoze ku buryo itakwangirika. ibihinzwemo uba ufite icyizere kuko uko wahinze ushobora kweza nta suri ibitwaye.”
Ni umushinga ashimangira ko uziye igihe kuburyo n’abaturage bitezweho kugaragaza ubufatanye mu bikorwa byawo.
Mu mwaka w’ingengo y’imari ushize Akarere ka Gicumbi kabashije gutunganya Hegitari 2,000 z’amaterasi y’indinganire. Icyakora n’ubundi kugeza ubu ngo hari imisozi itarakorerwaho ubuhinzi kubera imiterere yayo.
Amaterasi namara kugera kuri iyo misozi bizaba byongereye ubutaka buhingwa n’umusaruro uva mu buhinzi ukaziyongere. nkuko Mpayimana abisobanura, agira ati “Ni ukuvuga ngo rero tubonye izindi hegitari ziyongera zirwanyijeho isuri ziriho amaterasi y’indinganire mu byukuri kiba ari igisubizo kirambye ku baturage bacu kubera ko ubutaka bwo guhinga buba bwiyongeye. Hari ahantu imisozi ihanamye kuburyo udashobora gukoreraho imirimo y’ubuhinzi ubu ngubu. Iyo ukoze amaterasi uba wongeye ubuso buhingwa kandi kongera ubuso buhingwa bisobanuye ko uba wongereye umusaruro.
Imibare y’ikigo cy’ibarurishamibare mu Rwanda yerekena ko mu Karere ka Gicumbi, amaterasi ari ku buso bungana na hegitari 8,653.5 naho ubutaka burwanyijeho isuri muri rusange bungana na 88.2%.
Uyu mushinga wanyujijwe mu kigega cyita ku bidukikije n’imihindagurikire y’ibihe mu Rwanda (Fonerwa).
Umuyobozi w’icyo kigega Hubert Ruzibiza, avuga ko uzita no ku bindi bikorwa bireba imibereho y’abatuye Gicumbi ndetse no gutera ibiti. Ikindi kandi ukazafatwa nk’icyitegererezo cyo kwigiraho kuburyo wazakomereza mu tundi turere tw’igihugu.
Ati “Uyu mushinga wa Gicumbi dufatanyije n’ikigega cy’Isi cyita ku bidukikije, twafatanyije gushyira amafaranga muri Gicumbi tumaze kubona ibibazo yanyuzemo cyane cyane ku bireba ibidukikije […] dushaka kuzamura ubuzima bw’abaturage no kureba babaho muri rusange no gutera ibiti, iki ni icyiciro cya mbere tuzayifata nk’icyitegererezo cyo gutuma ukomereza mu tundi duce tw’u Rwanda.”
Imibare y’ikigo cy’ibarurishamibare mu Rwanda y’igihembwe cy’ihinga cya 2019-B yerekana mu buryo bwo kurwanya isuri, Gicumbi yari ifite amaterasi y’indinganire ku kigero cya 32.1% y’ubutaka bwahinzwe muri icyo gihembwe, 0.6% ahateye ibiti, n’imiringoti kuri 0.2%.
Mu buhinzi akarere ka Gicumbi kibanda ku bishyimbo bishingirirwa, ingano, ibirayi, ibigori n’imyumbati ku butaka buhujwe burenga hegitari 32,164. Bahinga kawa ku buso bungana na hegitari 601,7 n’icyayi ku buso bungana na hegitari 1678,2.
",https://m.igihe.com/ibidukikije/article/miliyoni-12-z-amadolari-zigiye-gushorwa-mu-mushinga-wo-kwita-ku-bidukikije-i,Environment
Ubuso bw’u Rwanda 30 % bwamaze guterwaho amashyamba,"Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Minisitiri w’ibidukikije, Vincent Biruta, yatangaje ko u Rwanda rwageze ku ntego rwari rwarihaye y’uko mu 2020 , 30% y’ubuso bwarwo ruzaba ruteyeho amashyamba.
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Mu isuzuma ry’aho urwego rw’amashyamba rugeze, mu ntego nyinshi zitandukanye rwihaye n’intego zo kuruteza imbere mu myaka iri imbere, hagaragajwe ko intego ya mbere yagezweho, nkuko The New Times yabitangaje.
Minisitiri Vincent Biruta, yagize ati “Mu mwaka w’ingengo y’imari wa 2018/19 urwego rw’ibidukikije n’umutungo kamere rwageze kuri byinshi ndashimira ubufatanye n’abafatanyabikorwa batandukanye. Ndagira ngo mbabwire ko ubwo bufatanye bwatumye tugera kuri 30% dutera amashyamba aho atari ateye n’aho yatemwe.”
Iyi ni intego y’ibanze mu zigamijwe kugerwaho mu 2020. Ati “Dushobora kwishimira aho tugeze.”
Inyigo yerekanye ko hagati ya 1990 na 2010, u Rwanda rwatakaje 37% by’amashyamba yarwo bitewe no kuyatema.
Minisitiri Biruta yagize ati “Twongeye gutera ibiti aho byari bayatemwe kugira ngo tubungabunge imigezi kandi nishimiye kubabwira ko hegitari zirenga 3,000 zatewe kuri Nyabugogo, Muvumba, Sebeya n’igice cya ruguru cya Nyabarongo.”
Yongeyeho ati “Abikorera bajya mu bijyanye no kubungabunga amashyamba nabo bariyongereye. 30% by’amashyamba ya leta ubu aracungwa n’abikorera kandi tuzakomeza gukorana n’abafatanyabikorwa mu kongera kugeza kuri 80% mu 2024.”
 Amashyamba ya leta ari kuri hegitari 65,000 hatabariwemo Pariki z’igihugu.
Mu gukaza politiki n’amategeko Minisitiri Biruta yavuze ko Minisiteri yashyizeho politiki nshya n’ingamba zigamije kwita ku mashyamba, ibidukikije, imihindagurikire y’ibihe, ubutaka no gucunga ibipimo by’ubushyuhe.
Guverinoma yashyizeho uburyo bushya bwo kongera amashyamba bikozwe n’abikorera ndetse no kuyacunga neza.
Yashyizeho amatsinda y’abikorera yo gucunga amashyamba “Private Forest Management Units:PFMU” aho amashyamba ari ku buso buto acungwa n’amakoperative.
Ayo matsinda agizwe n’amakoperative 8 y’abikorera bato yageragerejwe mu turere twa Gakenke, Gicumbi, Rulindo na Rwamagana mu buryo bw’igerageza yabashije gutera amashyamba kuri hegitari 276.
Umuryango Mpuzamahanga wita ku bidukije (IUCN) utangaza ko gusana hegitari imwe y’ubutaka haterwa amashyamba, bisaba amadolari asaga 1000 ariko mu Rwanda ngo ntageramo (ari hagati ya 200 na 400) kubera byinshi bikorwa n’abaturage mu muganda.
",https://m.igihe.com/ibidukikije/article/ubuso-bw-u-rwanda-30-bwamaze-guterwaho-amashyamba,Environment
Minisitiri Biruta yashimye uruhare rwa Banki ya Kigali mu rugamba rwo kugira igihugu gitoshye,"Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Minisitiri w’Ibidukikije Dr Vincent Biruta yasabye ibigo byigenga kugera ikirenge mu cya Banki ya Kigali ikomeje gutanga umusanzu muri gahunda yo gutera amashyamba mu bice by’Intara y’Iburasirazuba.
Yabigarutseho kuri uyu wa Gatandatu tariki 2 Ugushyingo 2019, mu muganda udasanzwe wo gutera ibiti bivangwa n’imyaka mu Murenge wa Rweru mu Karere ka Bugesera muri gahunda ya Banki ya Kigali yo gutera amashyamba, ibiti bivangwa n’imyaka n’imbuto.
Banki ya Kigali yafatanyije n’ikigo mpuzamahanga cy’amashyamba, ishami ry’u Rwanda (ICRAF-Rwanda), mu gutubura imbuto no guhugura abaturage bazafasha bagenzi babo mu kubungabunga no kwita kuri ibi biti.
Mu muganda wo kuri uyu wa Gatandatu, mu Kagari ka Nemba, hatewe ibiti ibihumbi 61, ku buso bungana na hegitari 16. Ibiti byatewe birimo ubwoko bwa Grevillea (bibazwamo imbaho), Gracidea (bikurura umwuka), Calliandra na Leucaena.
Umuyobozi w’Akarere ka Bugesera, Mutabazi Richard yavuze ko iyo umuntu arebye amateka y’u Rwanda nyuma ya Jenoside yakorewe Abatutsi mu 1994, ibiti byo muri aka karere byangijwe bitwikwamo amakara byaje gutuma mu 2000, akarere kaba ubutayu.
Yakomeje agira ati “Byagize ingaruka ku baturage bacu murabizi bamwe baranasuhutse ariko Leta yahise ishaka icyakorwa ishyira imbaraga mu gutera amashyamba. Igikorwa cy’uyu munsi tunashimira Banki ya Kigali yatanze iyi nkunga, ni kimwe n’ibindi bigomba gukomeza gukorwa biri mu rwego rwo kugira ngo tugire Bugesera itoshye.”
Minisiteri y’Ibidukikije mu Rwanda igaragaza ko u Burasirazuba bufitemo amashyamba make aho na Bugesera iri mu turere tudafite amashyamba akwiriye.
Imbuto z’ibiti biri gutuburirwa i Bugesera ari nabyo byatewe uyu munsi zirimo izavanwe mu mahanga, aho Banki ya Kigali ariyo yatanze ubushobozi bwo kugura izi mbuto n’amahugurwa yahawe abafashamyumvire.
Umuyobozi Mukuru wa Banki ya Kigali, Dr Diane Karusisi yavuze ko nubwo batanga serivisi z’imari ariko bagomba kureba niba n’abaturage bafite imibereho myiza, ari nayo mpamvu bahisemo gutanga umusanzu mu kurengera ibidukikije ariko hanibandwa ku biti byagirira akamaro abaturage.
Ati ""Twarabitangiye mu myaka ishize i Gatsibo na Nyagatare ariko uyu mwaka twaje i Bugesera, ni akarere keza ariko iyo ureba mu misozi ya hano ubona nta biti bihari. Ibi biti ni ibyanyu, mugomba kubyitaho ku buryo uyu murenge wanyu uzatera imbere.""
Muri rusange Banki ya Kigali imaze gutera ibiti bigera ku bihumbi 500. Intego ni ugutera ibigera kuri miliyoni ariko hibandwa mu bice by’Iburasirazuba.
Dr Karusisi yakomeje ati “Turashaka gukorana namwe abaturage dutera ibiti ku buryo mu bihe biri imbere nta bibazo by’imvura cyangwa amapfa n’imirire mibi bizongera kuba muri aka karere n’ahandi hose hari ibi bibazo. ”
Mu 2011, Guverinoma y’u Rwanda yihaye intego ko mu 2020, ubuso bungana na 30%, buzaba buteyeho amashyamba, naho mu 2030 bukaba bugeze kuri hegitari miliyoni ebyiri mu 2030, hagamijwe kurengera urusobe rw’ibinyabuzima.
Minisitiri Biruta avuga ko ibi bidashobora kugerwaho hatabayeho imbaraga z’abafatanyabikorwa by’umwihariko abikorera, aho yatanze urugero rwiza rwa Banki ya Kigali yatangiye kugira uruhare muri uru rugamba.
Yavuze ko igice kinini cya Bugesera ari ubutaka bwiza kandi bwera ariko bwakwera neza bukanatanga umusaruro habayeho kubungabunga amashyamba.
Ati ""Aka karere karera neza , ariko kakwera kurushaho gateweho amashyamba. Ibyo birasaba gukomeza gufatanya kandi birashoboka. Mu 2000, aka karere kari kabaye ubutayu ariko ubu imvura yaragarutse nubwo idahagije. Bababwiye mwe nk’abaturage ko aya mashyamba turi gutera ari ayanyu mukwiye kuyitaho mukayabungabunga.”
Minisitiri Biruta yashimye abafatanyabikorwa barimo BK avuga ko Mu 2015 yafatanyije na leta gutera ibiti mu Karere ka Gatsibo aho kuri ubu ishyamba rimeze neza.
Yakomeje agira ati “Ibyakozwe na BK bigaragaza uruhare rw’abikorera mu kurengera ibidukikije. Dufatanyije na BK muri Bugesera ubushize twafatanyije I Gatsibo, ngaho ibaze ibigo by’imari byose biri mu Rwanda, buri kimwe cyafashe Akarere kamwe urumva byagenda bite? Turagira ngo dufatanye twubake u Rwanda rutoshye.""
Banki ya Kigali ntabwo yatanze ibiti bivangwa n’imyaka gusa ahubwo hari n’imbuto zirimo avoka, amapapayi ndetse n’imyembe. Ni mu gihe kandi gahunda ya leta ari uko nibura buri rugo rwo mu Rwanda rugira ibiti bitatu by’imbuto.
Umwe mu baturage bo muri uyu Murenge wa Rweru witwa Tuyizere , yavuze ko bazakomeza gufatanya n’abaturage gukomeza kubungabunga ibi biti.
Yagize ati ""Ibi biti bitewe uyu munsi tuzabibungabunga kandi bitugirire akamaro ari ukutubyarira ifumbire n’imbuto ziribwa. Kuva aho dutangiye gutera ibiti bivamgwa n’imyaka by’umwihariko imbuto byagabanyije imirire mibi mu miryango yacu.”
Ubuyobozi bwa Banki ya Kigali bwongeye kandi kwibutsa abaturage bo mu Karere ka Bugesera by’umwihariko abahinzi dore ko bagera ku bihumbi 32, kugana gahunda ya ‘Ikofi’ yashyiriweho abahinzi by’umwihariko.
Ubu buryo buheruka kwiyongeraho serivisi y’imari ya IKOFI yatangijwe na Banki ya Kigali muri Gicurasi uyu mwaka, ifasha umuhinzi kubitsa amafaranga, kubikuza, kuyohereza ku buntu mu Rwanda, kwishyura imbuto n’inyongeramusaruro, ubwiteganyirize bwa ‘Ejo Heza’ n’ibindi.
",https://m.igihe.com/ibidukikije/article/minisitiri-biruta-yashimye-uruhare-rwa-banki-ya-kigali-mu-rugamba-rwo-kugira,Environment
TI-Rwanda igiye gukurikiranira hafi umushinga wa Gicumbi uzatwara miliyoni $ 32,"Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umuryango urwanya ruswa n’akarengane, (Transparency International Rwanda) ugiye gufasha mu ikurikiranabikorwa ry’umushinga wo kwita ku bidukikije mu Karere ka Gicumbi, uzatwara miliyoni $ 32.
Umushinga wo kwita ku bidukikije mu karere ka Gicumbi uzamara imyaka itandatu, ukazakorerwa mu Mirenge itandatu y’ako Karere; ariyo Rubaya, Cyumba, Kaniga, Mukarange, Rushaki na Shangasha.
Imibare y’ubushakashatsi bwakozwe n’umuryango urwanya ruswa n’akarengane mu 2017 yerekana ko imishinga yerekeye imihindagurikire y’ikirere yabayeho mu Rwanda yagiye irangwa n’ibura ry’uruhare rw’abaturage rimwe na rimwe n’abayobozi mu nzego z’ibanze ugasanga batayizi.
Ibyo bigatuma abayishyira mu bikorwa bakoresha ingengo y’imari yayo mu buryo abagenerwabikorwa badasobanukiwe.
Umuyobozi Nshingwabikorwa wa TI Rwanda, Mupiganyi Apolinaire asobanura ko imibare yerekana ko abaturage 55.5% batari bazi iby’iyo mishinga ndetse ngo hari n’abayobozi mu nzego z’ibanze bagera kuri 40.4% nabo ntibagishijwe inama ngo harebwe niba ariyo bakeneye cyangwa bamenye uruhare rwabo.
Ati “Hari imbogamizi twabonye mu mishinga itandukanye nka za biogaz n’indi mishinga igerageza kugabanya kwangiza ibidukikije. Dushingiye kuri ibyo bibazo twabonye mu isesengura twakoze ku yindi mishinga yabanje, twafashe iya mberengo turebe uko twatera ingabo mu bitugu gahunda y’igihugu cyacu yo guha uruhare umuturage kugira ngo amenye ibimukorerwa”.
Avuga ko ibi ari byo bizatuma bagira uruhare rukomeye bafatanyije n’indi miryango, inzego n’umuturage kugira ngo ibipimo by’abagenerwabikorwa bavugaga ko batazi ibikorerwa bigabanyuke.
Ati ""Turemera ko niba tuzamuye imyumvire y’umuturage, gukorera mu mucyo no kubaza utanga serivisi ibyo yakoze niba atabikurikiranye akabibazwa bizafasha kugira ngo uriya mushinga w’icyitegererezo muri Gicumbi uzagere ku ntego twifuza hanyuma bishobore no gukorerwa mu tundi turere.”
 Yongeyeho ko bagendeye ku byo babonye mu bushakashatsi bakoze, uyu mushinga munini wa mbere FONERWA ikoze ugomba kurindwa ba rusahurira mu nduru.
Umuyobozi mukuru wa FONERWA, Hubert Ruzibiza, yavuze ko binjiye mu bufatanye na TI Rwanda, kugira ngo uzabafashe mu ikurikiranabikorwa bityo ibyo abagenerwabikorwa, abafatanyabikorwa n’igihugu bawitezeho bizagerweho.
Ati ""Mu by’ukuri aya ni amafaranga menshi, kandi ibyitezwe biri hejuru cyane, yaba ari ku muturage yaba ari kuri twebwe, na leta cyangwa n’ikigega cyita ku bidukikije [cyateye inkunga uwo mushinga]”.
Yongeyeho ko hari uburyo butandukanye burimo ubwo mu ikoranabuhanga buzatuma umuturage ashobora gutanga igitekerezo ku byo abona aho umushinga uri gukorerwa, ku buryo ayo makuru yagera no ku bafatanyabikorwa b’umushinga baba mu mahanga.
Biteganyijwe ko mu myaka itandatu uyu mushinga uzafasha abaturage kugabanya imyuka ya gaz carbonique (CO2) ingana na toni 273,720. Uzagera ku baturage 150,000 ugirire akamaro abarenga 380,000 muri rusange.
",https://m.igihe.com/ibidukikije/ibungabunga/article/ti-rwanda-igiye-gukurikiranira-hafi-umushinga-wa-gicumbi-uzatwara-miliyoni-32,Environment
"Igifenesi, urubuto rushobora kuba imari ishyushye ku isoko ry’u Rwanda","Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Kankwanzi Anastasie utuye mu Karere ka Kirehe mu Murenge wa Gahara amaze imyaka umunani yenga urwagwa rukoze mu bifenesi benshi bafata nk’igihingwa kidafite umumaro muri aka gace.
Uru rwagwa aho aruranguza barugurisha amafaranga 500 ariko ngo ntarashobora guhaza isoko afite bitewe n’uko ari rinini cyane.
Uyu mugore byamuteje imbere ku buryo yubatse uruganda rukora inzoga muri urwo rubuto, akaba afite gahunda yo guhinga ibifenesi byinshi no kubikangurira abandi.
Igifenesi ni rumwe mu mbuto zo bwoko bw’inkeri bitewe n’uburyo kiremye, kikaba gikomoka mu Buhinde ariko gikunze kugaragara cyane no muri Thailand, Malaysia na Indonesia.
Mu Rwanda urubuto rw’igifenesi ntirukunze kugaragara nk’izindi bitewe n’uko abanyarwanda bataratangira kwitabira kuruhinga, ariko ni urubuto rukize cyane ku ntungamubiri ndetse runafasha kugabanya umuvuduko w’amaraso, kugira uruhu rwiza n’isukari y’umwimerere.
Mugabo Jean Pierre uyobora ishami ry’amashyamba mu Kigo gishinzwe guteza imbere amazi n’Amashyamba, RWFA, yavuze ko ari urubuto abantu benshi bakwiriye guhinga.
Ati “Igifenesi ni urubuto rwifitemo isukari y’umwimerere, kigabanya umuvuduko w’amaraso, gifasha umuntu kugira uruhu rwiza, kikagira n’intungamubiri za magnesium zigira uruhare mu gukomeza amagufa.”
Mugabo yongeraho ko igifenesi gifasha umuntu kubona neza cyane cyane kubageze mu zabukuru, kikagira ubutare buvura indwara yo kubura amaraso bukanatera amaraso kudatembera neza.
Ikindi ni uko ibiti by’ibifenesi bishobora kwifashishwa mu kwirinda isuri, bikaba byakwifashishwa kandi mu gukora ibikoresho byo mu nzu, imirimo y’ubwubatsi, ibikoresho by’umuziki.
Igifenesi kandi cyifashishwa mu gukora verini basiga imbaho, guhoma ubwato n’imyenge y’indobo.
Mugabo yakanguriye abanyarwanda gutera igiti cy’igifenesi cyane ko ngo Ishami ry’amashyamba mu Kigo gishinzwe guteza imbere amazi n’Amashyamba, RWFA, rizabafasha kubona ingemwe, bakaba baniteguye gushyira igiti cy’igifenesi mu bizaterwa mu gikorwa ngarukamwaka cyo gutera ibiti.
Ati “Abanyarwanda turabasaba kugitera ku buryo buhagije kugira ngo n’abagikeneye babashe kukibona cyane ko bashobora kubibona mu buhumbikiro butandukanye. Twebwe tuzakomeza kubafasha kubona ingemwe kugira ngo cyinjizwe no muri gahunda ngarukamwaka yo gutera ibiti, dufashe n’abikorera kucyongerera umusaruro.”
Urubuto rw’igifenesi rweze rupima ibiro hagati ya 3-5, rukaba rumara amezi 16 mu buhumbikiro. Kugira ngo nyirarwo atangire kurusarura ni uko byibuze ruba rumaze imyaka itandatu rutewe.
Igifenesi gisarurwa kabiri mu mwaka, igiti kimwe gifite ubushobozi bwo kwera imbuto 200. Ni igiti gikunze guhingwa mu duce dushyuha nko mu Bugesera, Kayonza, Huye, Gisagara, Nyanza, Ngoma na Rusizi.
Mu 2018, Akarere ka Ngoma nka kamwe mu duce duhingwamo igifenesi cyasaruye toni 69. Ku isoko usanga uru rubuto ruri hagati ya 1000-1500 Frw.
Inkuru bijyanye: Uko Kankwanzi yahaye agaciro igifenesi muri Kirehe agikoramo inzoga
",https://m.igihe.com/ibidukikije/article/ikigo-cy-amashyamba-cyiyeyemeje-gufasha-abanyarwanda-guhinga-igifenesi-ku,Environment
Byinshi ku kayunguruzo k’imirasire y’izuba gakomeje guhangayikisha Isi,"Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Ubusugire bw’akayunguruzo k’imirasire y’izuba ‘Ozone’, ni kimwe mu bihangayikishije Isi ku buryo ingamba nyinshi zikomeje kugenda zifatwa mu kukarinda kwangirika kubera ingaruka byagira ku mibereho ya muntu n’ikitwa ikinyabuzima cyose.
Abahanga bavuga ko aka kayunguruzo ari umwuka uboneka mu kirere ku bilometero hagati ya 15-30 uvuye ku butaka, ukaba utandukanye n’umwuka abantu bahumeka wa Oxygène.
Abantu benshi bakunze kwibaza icyo ako kayunguruzo k’imirasire y’izuba kayungurura, imiterere yako n’ingano gafite.
Umwarimu mu Ishami rya Kaminuza y’u Rwanda y’Ubumenyi n’Ikoranabuhanga mu ishami ry’ubutabire, Dr. Birame Sekomo Christian, avuga ko imirasire y’izuba ifite imbaraga n’ubukana butandukanye.
Asobanura ko iyo imirasire y’izuba imanutse ivuye mu isanzure, umwuka wa Ozone uhita utangira kuyiyungurura ikagira iyo yemerera kugera ku isi (ari ryo zuba tubona), hakaba n’imirasire yitwa ‘Ultraviolet’ ifite ubukana bwangiza igera ku kayunguruzo k’imirasire y’izuba igahita isubira mu kirere kubera ko kaba katayemereye ko ihita.
Gusa iyo akayunguruzo k’imirasire y’izuba kangiritse, ya mirasire ifite ubukana ibasha kukanyuramo bikagira ingaruka ku bantu n’ibindi binyabuzima.
Ku bavuga ko akayunguruzo k’imirasire y’izuba wakabonesha amaso cyangwa ari ikintu gifatika, Dr. Birame avuga ko baba bibeshya cyane kuko ni umwuka ntabwo ari ikintu gifatika, nta nubwo wakabonesha amaso.
Uko akayunguruzo k’imirasire y’izuba kangirika
Dr Birame avuga ko kwangirika kw’akayunguruzo k’imirasire y’izuba bituruka ku kuba katewe n’ibindi binyabutabire bituruka ahanini mu byo dukora mu nganda zacu na gaz dukoresha mu byuma bikonjesha nka za firigo n’ibindi bitanga ubuhehere mu nzu z’abantu no mu modoka.
Ibyo binyabutabire byangiza akayunguruzo k’imirasire y’izuba birimo Chlorofluorocarbons (CFCs), Hydrochlorofluorocarbons (HCFCs), Hydrobromofluorocarbons (HBFCs), Halons, Methyl bromide na Carbon tetrachloride.
Imyuka kandi irimo ibinyabutabire nka chlorine, Bromine na Fluorine, iyo izamutse igahura n’umwuka wa Ozone ari ko kayunguruzo k’imirasire y’izuba iragasenya.
Uyu mwarimu avuga ko kuva ibihugu bitandukanye ku isi byashyira umukono ku masezerano ya Montreal yari agamije kurebera hamwe uburyo bwo kubungabunga akayunguruzo k’imirasire y’izuba mu 1987, hagiye habaho impinduka nziza.
Ibi abishingira ko mu bipimo byafashwe mu 1990 byerekanye ko aka kayunguruzo karimo gusubirana. Dr Birame avuga ko amasezerano ya Montreal ari amwe mu yatanze umusaruro ugaragara ugereranyije n’andi agenda asinywa.
Mu 2016 mu Rwanda hasinywe amasezerano ya Kigali agamije kurwanya iyoherezwa mu kirere ry’imyuka ituruka mu byuma bikonjesha. Amasezerano ya Kigali (Kigali Amendment) avugurura amasezerano ya Montreal yerekeye imyuka yangiza akayunguruzo k’izuba yasinywe mu 1987.
Isano y’ubushyuhe bw’izuba na Ozone
Dr. Birame avuga ko kuba izuba ryavuye ari ryinshi ku Isi ubushyuhe bukaba bwinshi nta sano bifitanye n’akayunguruzo k’imirasire y’izuba ahubwo ubwiyongere bw’abantu ku isi, ibikorwa abantu bagenda bakora nko gutwika imodoka, ari byo bishobora gutera ubwiyongere bw’ubushyuhe ku isi.
Ati “Ntaho bihurira, tugomba kumenya ko isi ari yayindi idahinduka ariko umubare w’abantu uriyongera n’ibikorwa by’abantu bikiyongera umunsi ku munsi. Ni ukuvuga ngo hari iyindi myanda twe tujugunya hanze igira ingaruka mbi ku bihe. Hari indi myuka twohereza mu kirere urugero nko gutwika imodoka na mazutu, ibyo bituma ubushyuhe bwiyongera ku isi.”
Yongeraho ko gutwika amavuta y’indege, ibiti n’ibindi bintu byose byifitemo izindi ngufu, bizamura umwuka mubi wa CO2 ugira uruhare mu kongera ubushyuhe ku isi.
Ati “Iyo utwitse ikintu gisanzwe gifite ingufu muri cyo, izo ngufu ntabwo zitakara ahubwo zirimuka zigahindura iyindi shusho. Iyo utwitse igiti hasigara ivu, ariko se bwa bunini bw’igiti bwagiye he? Bwahindutse umwuka bujya mu kirere.”
Ingaruka zo kwangirika kw’akayunguruzo k’imirasire y’izuba
Ingaruka za mbere zo kwangirika kw’akayunguruzo k’imirasire y’izuba ni uko urusobe rw’ibinyabuzima byangirika. Amafi mu nyanja aragabanuka kuko ibiribwa by’amafi byo bihita byangirika iyo bihuye n’imirasire ifite ubukana ya ultra violet [ifite ubukana].
Amababi ku bimera nayo arangirika iyo yahuye n’imirasire ifite ubukana agahinduka umukara. Ibyo bituma igikorwa cya photosynthèse gituma amababi yaba icyatsi nk’uko bisanzwe kitaba kubera iyo mirasire mibi.
Dr. Birame akomeza avuga ko kwangirika kw’akayunguruzo k’imirasire y’izuba bigira ingaruka no ku bantu nko kuzana ishaza mu jisho, no kurwara kanseri y’uruhu.
Buri mwaka iyi myuka ifite ubukana yiyongera mu kirere ku kigero cya 10% na 15 %. Ikibi cyayo kandi iguma mu kirere imyaka igera kuri 29.
",https://m.igihe.com/ibidukikije/article/byinshi-ku-kayunguruzo-k-imirasire-y-izuba-gakomeje-guhangayikisha-isi,Environment
Inyoni zo muri Canada na Amerika zagabanyutseho hafi miliyari eshatu mu myaka 49,"Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubushakashatsi buherutse gushyirwa hanze, bwagaragaje ko inyoni zo muri Leta Zunze Ubumwe za Amerika no muri Canada, zagabanyutse cyane uhereye mu 1970.
Ubwo bushakashatsi bwagaragaje ko inyoni zo muri ibyo bihugu zagabanyutseho 29 % mu myaka 49 ishize, kandi ko ari ikimenyetso kibi ku bijyanye no kubungabunga ibidukikije.
Bwakozwe n’abashakashatsi bo muri Amerika na Canada, ikigo gishinzwe inyoni muri Amerika n’ibindi bigo byita ku rusobe rw’ibinyabuzima.
Ibyavuyemo byagaragaje ko 90 % by’inyoni zagabanyutse cyane ari izo mu moko 12 zirimo ibishwi, intashya n’ibindi.
Inyonzi zibasiwe cyane kandi ni iziba mu mu kenke n’ahandi haba ibyatsi byinshi, aho zagabanyutseho izigera kuri miliyoni 720. Inyoni zo mu ku mazi no ku migezi nazo zagabanyuteho kimwe cya gatatu.
Peter Marra, umwe mu bakoze ubushakashatsi yavuze ko hakwiriye gufatwa ingamba zikomeye kuri iri gabanyuka rikabije ry’inyoni, kuko zifite uruhare runini mu buzima bwa muntu.
Abashakashatsi ntabwo bagaragaje impamvu yihariye inyoni zagabanyutse ariko bavuga ko ari ikibazo kiri hirya no hino ku isi.
Nko muri Amerika y’Amajyaruguru, bavuga ko kugabanyuka bishobora kuba byaratewe n’ibibazo mu mibereho y’inyoni no kororoka kwazo.
Ikindi bakeka kuba intandaro y’igabanyuka, harimo kwiyongera kw’ibikorwa bya muntu nk’ubuhinzi bukorerwa aho inyoni zabaga no kutitabwaho.
Hari kandi ibikorwa by’imijyi n’ubwiyongere bw’abaturage, ikoreshwa ry’imiti yica udukoko twatungaga inyoni n’ibindi.
Basabye ko hafatwa ingamba zikomeye mu kubungabunga inyoni, haba ku mpande za Guverinoma n’abaturage ubwabo.
",https://m.igihe.com/ibidukikije/inyamaswa/article/inyoni-zo-muri-canada-na-amerika-zagabanyutseho-hafi-miliyari-eshatu-mu-myaka,Environment
Ubushakashatsi bwagaragaje ko Isi iri mu kaga kubera ubushyuhe bukabije buri kwiyongera,"Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Ubushakashatsi bwashyizwe ahagaragara n’Umuryango w’Abibumbye kuri iki Cyumweru buraburira Isi ko iri mu kaga, kubera kwirengagiza ikibazo cy’ubushyuhe bukabije bumaze imyaka itanu bwibasira ibice bitandukanye ku isi.
Raporo y’ubwo bushakashatsi yatangarijwe mu nama ikomeye y’Umuryango w’Abibumbye yiga ku mihindagurikire y’ikirere ubwo Umunyamabanga mukuru, Antonio Guterres yahamagariraga ibihugu kongera ingamba zo kugabanya ibyuka bihumanya Ikirere.
Raporo “Ishimangira ko hagomba gushyirwaho ingamba zihamye zo guhangana n’ikibazo cy’ubushyuye n’ingaruka zikomeye z’imihindagurikire y’Ikirere”.
Impuzandengo y’ubushyuhe bwaranze Isi hagati ya 2015 na 2019 igaragaza ko kugeza ubu ariyo myaka itanu igiye kurangwa n’ubushyuhe bukabije mu mateka y’Umubumbe w’Isi, nkuko byagaragajwe n’iyo raporo.
Igaragaza ko “Ubu ubushyuhe bwazamutseho 1.10C ugereranyije na mbere y’iterambere ry’inganda hagati y’imyaka ya 1850 na 1900 na 0.20C z’ubushyuhe ugereranyije no kuva 2011 kugeza 2015”.
Umuyobozi mukuru w’Itsinda rirwanya umwuka wa Karubone (anti-carbon group E3G), Tom Burke, yabwiye Al Jazeera ko ikibazo kiri kwiyongera kurusha uko abantu babitekereza.
Ati “Ndatekereza ko ibyago biri kwiyongera bivuze ko dufite igihe gito cyo gukemura icyo kibazo kurusha uko tubitekereza. Ni ukuvuga ngo niba dushaka kurandura imihindagurikire y’Ikirere tugomba guhagarika gutwika ibinyabutabire byohereza ibyuka bihumanya ikirere.”
Mu cyumweru gishize, Guterres yavuze ko Isi iri gutatanya imbaraga ashingiye kuri iyo raporo igaragaza icyuho kiri hagati y’ibisabwa n’ibiri gukorwa.
Mu 2018 umwuka uhumanya ikirere, CO2 wiyongeyeho 2% bihita bigeza ku mubare wo hejuru mu mateka ungana na Toni miliyari 37.
Igiteye impungenge ni uko nta bimenyetso bigaragara byo kugera ku ntego yo gutangira kugabanyuka kw’ibyo byuka byoherezwa mu kirere.
Amasezerano y’i Paris yo mu 2015 agaragaza ko ibihugu byiyemeje gushyiraho ingamba zo kugabanya izamuka ry’ubushyuhe kugeza nibura kuri 20C cyangwa 1.50C kuko aribyo bishobora guhagarika izamuka ry’ubushyuhe mu buryo buhamye.
Gusa ubwo bushakashatsi bwatanze umuburo uvuga ko nubwo buri gihugu cyagera kuri iyo ntego, ubushyuhe buzazamuka kuva kuri 2.90C kugera kuri 3.40C. Kandi nabyo kugira ngo bishoboke ni uko Ibihugu byakuba gatatu umuvuduko biri kugenderaho ubu bishaka kugera kuri 1.50C.
",https://m.igihe.com/ibidukikije/article/ubushakashatsi-bwagaragaje-ko-isi-iri-mu-kaga-kubera-ubushyuhe-bukabije-buri,Environment
Guverinoma iri kwiga ku buryo bwo kubungabunga ibirwa biri mu Rwanda,"Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Hari kwigwa imbanzirizamushinga y’itegeko rishya rizashyira mu byiciro bitandukanye ibirwa biri mu Rwanda kugira ngo hafatwe ingamba zitandukanye zo kubibungabunga.
Umuyobozi ushinzwe iby’igenzura ry’amategeko ajyanye n’ibidukikije mu kigo cy’Igihugu gishinzwe Ibidukikije (REMA), Remy Duhuze yabwiye The New Times dukesha iyi nkuru ko iyo mbanzirizamushinga iri kuganirwaho n’inzego zitandukanye.
Duhuze yavuze ko kugeza ubu mu Rwanda bamaze kumenya ko hari ibirwa 131 mu biyaga bitandukanye biri hirya no hino mu gihugu.
Ati “Mu Rwanda hari ibiyaga 23. Muri byo hari ibirwa 131 tumaze kumenya, muri byo ibirwa 113 biri mu kiyaga cya Kivu ku ruhande rw’u Rwanda. Tugomba kubimenya neza no kubishyira mu byiciro kugira ngo turusheho kubibungabunga.”
Inzobere mu bidukikije zivuga ko ibirwa ari iby’agaciro ku rusobe rw’ibinyabuzima kuko akenshi bibaho ubwoko bw’inyamaswa n’ibimera bidakunze kuboneka ahandi.
Ibirwa bikunze kuba intaho ikomeye y’ibiguruka birimo inyoni, ndetse bivugwa ko ibirwa ku isi bituweho n’abantu basaga miliyoni 600, ni ukuvuga kimwe cya cumi cy’abatuye isi yose.
Duhuze yavuze ko kubw’ako kamaro kose k’ibirwa, bafashe ingamba zo kubibungabunga.
Ati “Bimwe mu biri kwigwaho ni ugushyira ibirwa mu byiciro bibiri. Icya mbere ni icy’ibirwa bishobora guturwaho bikaba byakoreshwa mu mirimo itandukanye nko mu buhinzi, ariko bikubahiriza amabwiriza. Ikindi cyiciro ni icy’ibirwa bizaba ibya Leta bikitabwaho mu buryo bwihariye nyuma yo kwimura no guha ingurane ababituyeho.”
Duhuze yavuze ko hari n’abasaba ko habaho ibyiciro bitatu by’ibirwa.
Ati “Harimo ibirwa bishobora guturwaho bikanakorerwaho ibikorwa bitandukanye. Icyiciro cya kabiri byaba ibirwa byahindurwamo ahantu h’ubukerarugendo hakaba hanubakwa amahoteli, naho icya gatatu ni icyiciro cy’ibirwa byabungabungwa ku buryo nta gikorwa kindi na kimwe kihakorerwa.”
Yavuze ko bakiri kwiga kuri iryo tegeko kuko bigaragara ko hazazamo ibyo kwimura abaturage kubw’ingurane.
Duhuze yavuze ko iryo tegeko rizanarushaho gutuma ibinyabuzima biri ku birwa no mu mazi abikikije birindwa kwangizwa, kuko byagaragaye ko hari abaturage batuye mu birwa batubahiriza amategeko agenga ibidukikije nko kutagira ibikorwa bikorerwa muri metero 50 uvuye ku mazi.
Yavuze ko ibyo bituma hari ubwo nk’imiti bashyira mu bihingwa imanuka ikajya mu mazi, ikica ibinyabuzima biyarimo.
Duhuze avuga ko batangiye igenzura ku bikorwa byangiza ibidukikije bikorerwa ku birwa, ababikora ndetse n’ikigero cy’urusobe rw’ibinyabuzima bimaze kwangizwa.
Kwangiza urusobe rw’ibinyabuzima biri mu mazi bishobora kugira ingaruka ku musaruro w’amafi nko mu kiyaga cya Kivu gikorerwamo uburobyi cyane.
Bumwe mu bwoko bw’amafi buboneka mu kiyaga cya Kivu harimo nk’Isambaza, Indugu na tilapia.
Ikiyaga cya Kivu mu mwaka wa 2018 cyarobwemo amafi angana na toni 18,879, ni ukuvuga 70 % by’umusaruro w’amafi yarobwe mu Rwanda hose.
",https://m.igihe.com/ibidukikije/article/guverinoma-iri-kwiga-ku-buryo-bwo-kubungabunga-ibirwa-biri-mu-rwanda,Environment
U Rwanda rugiye kugira inyubako ya mbere muri Afurika itangiza ibidukikije,"Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
Sosiyete Ultimate Developers Limited (UDL), imwe mu zikomeye zubaka inzu zigezweho, yatangaje ko vuba aha u Rwanda ruzaba ari icyitegererezo muri Afurika mu kugira inyubako zubatswe mu buryo butangiza cyangwa ngo bubangamire ibidukikije.
UDL iri mu nzira zo kubaka inyubako y’amagorofa 16 mu Mujyi wa Kigali, izaba yubakanywe ubuhanga n’uburyo butuma itangiza ibidukikije.
Iyi nyubako izaba iri mu kibanza gifite ubuso bwa kilometero kare enye mu mujyi rwagati, ahateganye na Hotel des Mille Collines.
Ubusanzwe inyubako itangiza ibidukikije ni inyubako haba mu gishushanyo mbonera cyayo, uburyo yubatswe n’imikorere yayo bikorwa mu buryo butagira ingaruka ku bidukikije.
By’umwihariko iyo nyubako iba ifite uburyo butuma idakoresha ingufu nyinshi (amashanyarazi menshi), kudakoresha amazi menshi, itohereza mu kirere imyuka myinshi n’ibindi.
Inyubako nk’izo kandi ziba zifite uburyo bwo gutunganya imyanda kandi ibikorwa byose bigakorwa mu buryo budahenze, bigaha abayituyemo n’abazayikoresha uburyo bwiza bw’imibereho.
Umuyobozi Mukuru w’agateganyo wa UDL, Alice Ntamitondero, yabwiye The New Times dukesha iyi nkuru ko, inyubako zirengera ibidukikije ari zimwe mu zikunzwe na benshi muri iki gihe.
Ati “Nk’abubaka inzu, tubona amahirwe menshi mu guhuza imyubakire igezweho n’uburyo burengera ibidukikije kuko byagaragaye ko abantu benshi babikunda.Turashaka kuba aba mbere bafite ubwo buziranenge.”
Nubwo imirimo yo gutangira kubaka iyo nyubako ikiri mu ntangiriro, Ntamitondero yavuze ko bamaze gutanga isoko ryo gukora igishushanyo mbonera no kubaka iyo nyubako.
Ati “Turacyari mu ntangiriro. Twamaze kwakira abahatanira isoko barimo abanyamahanga, turacyasuzuma amapiganwa yabo.”
UDL ivuga ko iyo nyubako izaba yuzuye mu gihe cy’imyaka nibura itatu. Iyo nyubako izaba irimo ibiro, amacumbi, aho gukorera imyidagaduro n’amaduka.
Iyo nyubako niramuka yuzuye, Ntamitondero avuga ko izaba ariyo nyubako ya mbere yo muri ubwo buryo ku mugabane wa Afurika ifite ibyangombwa byo kuba yubatse mu buryo burengera ibidukikije.
Bavuga ko iyo nyubako niyuzura, bizamenyakanisha umujyi wa Kigali n’u Rwanda mu bijyanye n’ubuhanga gushushanya no kubaka inyubako zigezweho.
Ishami ry’Umuryango w’Abibumbye ryita ku bidukikije, rivuga ko inyubako zitwara 30 % by’umuriro w’amashanyarazi ukoreshwa ku Isi, zikagira uruhare rwa 28% ku myuka mibi yoherezwa mu kirere.
Loni ivuga ko muri Afurika, inyubako zikoresha 56% by’umuriro wose kuri uwo mugabane.
Inyubako zitabangamira ibidukikije byagaragajwe ko ari kimwe mu bisubizo byafasha kugabanya iyo mibare.
",https://m.igihe.com/ibidukikije/article/u-rwanda-rugiye-kugira-inyubako-ya-mbere-muri-afurika-itangiza-ibidukikije,Environment
Aho Papa yasomeye misa i Nyandungu hagiye kubakwa ubusitani buzajya bunasengerwamo ,"Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro, ndetse ababarirwa muri mirongo bagira umugisha wo guhabwa ubusaserdoti na we.
Mu minsi itatu yamaze mu Rwanda, uwavuga ko ari mike ku bakristu Gatolika ntiyaba abeshye kuko buri wese yifuzaga kumuhobera cyangwa nibura kumubona yageze muri Paruwasi ye.
Gusa Papa yagerageje gusomera Misa mu bice bitandukanye by’igihugu birimo; Mbare mu Karere ka Muhanga, ku Kamonyi mu Karere ka Kamonyi, na Nyandungu muri Kicukiro.
Buri hantu, Papa yahasigaga ikimenyetso ndetse hubakwa ibikorwa remezo na Kiliziya Gatolika mu rwego rwo guha icyubahiro Umuyobozi wa Kiliziya Gatolika ku Isi.
Urugero, i Mbare hubatswe ikigo cy’urubyiruko cyahawe izina rya Cité de Nazareth naho Kamonyi hashyirwa urwibutso rw’amasuka abiri yahashyize kuwa 8 Nzeri 1990, agaragaza ubuhinzi n’igitebo kibika umusaruro, hejuru hakaba inyuguti za IHS (Iesus Humanium Salvator) zishushanya amagambo y’ikilatini asonabura ko Yezu ari Umukiza w’abantu.
Mu gishanga cya Nyandungu, Papa Yohani Pawulo II, yahasomye Misa kuwa 9 Nzeri 1990, yitabiriwe n’abantu benshi.
Alitari n’igitereko Papa yasomeyeho misa kuri uwo munsi, byari biri ku musozi wa Kanombe, iruhande rw’ahari Kaminuza ya Kigali Institute of Management (KIM), ku muhanda uva Kigali werekeza i Rwamagana ahazwi nko kuri 12.
Aho alitari yari iteretse, Papa yahashinzwe umusaraba munini nyuma Kiliziya Gatolika, yongeraho ikibumbano cy’igiti cyerekana Papa arimo gusoma Misa.
Nyuma y’imyaka 28 Papa Yohani Pawulo II asuye u Rwanda, abakora ibijyanye no kubungabunga babonye ko hari ikindi cyakongerwa mu kwibutsa ibi bihe bidasanzwe by’uruzinduko rwe.
Ikigo cy’Igihugu cyo kubungabunga ibidukikije (REMA), cyatangaje ko hagiye kubakwa ubusitani mu gishanga cya Nyandungu aho imbaga y’abantu yari ikoraniye yaje kumva ubutumwa bwa Papa mu gitambo cya misa yahasomeye.
Umuhuzabikorwa w’umushinga NUWEP uzatunganya ubusitani bwa Nyandungu, yabwiye KT Press ko ubu busitani bw’urwibutso rwa Papa buzaba bungana na metero 10.5 kuri metero 17 cyangwa se bwose bukangana na metero kare 178.5.
Ati “Ni ahantu ho kuvugira isengesho rito ry’umuntu ku giti cye. Bazajya basenga banabone amakuru ku mateka y’uruzinduko abakiri bato batazi”.
Uretse gukora ubusitani n’ibyatsi n’indabo, ubu busitani buzaba burimo ikibumbano cya Mutagatifu Papa Yohani Pawulo II, n’icya Bikira Mariya Nyina wa Yezu.
 Djangwani ati “Turacyavugana na Kiliziya Gatolika ku bindi byashyirwa muri ubu busitani”.
Musenyeri wa Diyosezi ya Butare akaba na Perezida w’Inama y’Abepiskopi mu Rwanda, Musenyeri Philippe Rukamba, avuga ko Papa Yohani Pawulo II, ‘yigishije ubutumwa bw’amahoro ndetse asengera n’abarwayi. Twishimiye kugira ubwo busitani kuko abakristu bazahora bibuka ubutumwa bwe ubwo yabasuraga’.
Mgr Rukamba avuga ko ubwo Mutagatifu Yohani Pawulo II yazaga mu Rwanda, yahaye ubupadiri abagera kuri 30 bo mu Rwanda na Repubulika Iharanira Demokarasi ya Congo. Mu banyarwanda harimo na Mgr Antoine Kambanda wa Arkidiyosezi ya Kigali.
Gukora ubusitani bwa Papa ni kimwe mu bindi bikorwa by’umushinga NUWEP, uzakorerwa kuri hegitari 130 mu gishanga cya Nyandungu. Ibi bikorwa byose bizaba byarangiye muri Nzeri 2020, aho bizatwara miliyari 5.2 FRW.
",https://m.igihe.com/ibidukikije/ibungabunga/article/aho-papa-yasomeye-misa-i-nyandungu-hagiye-kubakwa-ubusitani-buzajya,Environment
Ibyo wamenya ku ishyamba rihingwamo imiti mu Rwanda rigasarurirwa muri Congo,"Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ishyamba ni umwe mu mitungo kamere ifatiye runini u Rwanda n’abarutuye kuko uretse kuba ribafasha kubona umwuka mwiza uhumekwa rinabafasha kubona amafaranga, ibiti byo kubakisha, imbaho, ibiti byo gucana, imiti n’ibindi.
Ikigo gishinzwe amazi n’amashyamba (RWFA) kigaragaza ko mu mashyamba igihugu gifite ateye ku buso busaga 28% by’ubutaka bwose, 68% ari ay’abaturage, 27% ari aya Leta, amashyamba acungwa n’Uturere angana na 2% n’aya sosiyete sivile angana na 3%.
Muri ayo y’abaturage habarurwamo ishyamba riherereye mu Karere ka Rusizi mu Ntara y’Uburengerazuba, mu nkengero z’ikiyaga cya Kivu, ryihariye guhingwamo ibiti bitunganywamo imiti ariko rigasarurirwa muri Repubulika iharanira Demokarasi ya Congo (RDC).
Umuyobozi wa koperative y’abakorera ubukerarugendo bushingiye ku burobyi mu kiyaga cya Kivu bo mu Murenge wa Gihundwe (Abagi), Nzeyimana Phenias, yabwiye IGIHE ko kuva cyera abona iryo shyamba risarurwamo ibitunganywamo imiti bigapakirwa ubwato bikajyanwa muri RDC.
Ati “Bahaguze cyera bateramo ibinini, birera bagasarura bagatera n’ibindi kuko ni ubutaka bunini bujya kungana nk’Utugari nka tubiri. Bahingamo ibihingwa byitwa Quinquina bahonda bakabikuraho ibihu, bakabijyana mu ruganda kubikoramo imiti.”
Nzeyimana yasobanuye bishoboka ko abazungu bene ryo baba baratangiye kurikoresha ku mwaduko w’abazungu mu Rwanda.
Ati “Pharmakina [Sosiyete y’Abadage ihinga ikanatunganya quinquina] ifite ubutaka bunini ihingaho mu Rwanda, i Bukavu na Uvila muri RDC..Icyo bakora, bahinga bakanatunganya imiti irimo za quinine [wamamaye mu kuvura malaria]”.
Uyu mugabo asobanura ko cyera hahoze ari ubutaka bw’abaturage abo bazungu babugurira n’abaturage babaha umunyu n’ibindi batangira kububyaza umusaruro.
Ati “Baraguze, bafite n’ibyangombwa, bivuze ko banatanga imisoro ya buri kwezi. Uyu munsi abakozi barikoramo n’ababacunga ni abanyarwanda..Bimeze nk’ibihuru ariko winjiyemo ni ahantu heza usanga biteye ku murongo.”
Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yabwiye IGIHE ko iryo shyamba ari umtungo w’Umudege witwa ‘Gebber Horst’ yahawe na Leta y’u Rwanda ku wa 1 Nzeri 1970.
Uyu mugabo [Gebber] uri no mu bashinze Pharmakina, ngo ubwo hatangiraga gahunda yo kubarura ubutaka kuri bene bwo, ku wa 21 Gicurasi 2014 yongeye guhabwa ibyangombwa by’ubwo butaka busaga hegitari 180.
Igice kimwe cy’iryo shyamba kiri mu Murenge wa Nkanka, Akagari ka Ngazi kikangana na hegitari 149, ikindi kiri mu Murenge wa Gihundwe, Akagari ka Gihaya rifite hegitari 28 naho irindi rifite hegitari 3.1 riherere mu Murenge wa Gihundwe, Akagari ka Kagara.
Ngabonziza ati “Umwihariko w’aya mashyamba ni uko yatewe afitiwe gahunda yo kubyazwa umusaruro, bivugwa ko yaba avamo imiti. Yarabikoze ariko akanabikorera mu gihugu cya RDC duturanye.”
Ngabonziza yasobanuye ko bizwi ko abibyaza uwo musaruro ariko adasarura amashyamba mu buryo bwo kuyatema ngo ayajyane muri RDC cyangwa ahandi.
Ati “Afite uko asarura ariko ishyamba rihora rihari nta biti atema, ntabwo byangiza ibidukikije, ntibihungabanya ubuso buteyeho amashyamba. Ikindi ntekereza kandi nzi ni uko akomeza kugira akamaro gasanzwe ko kugabanya imyuka mibi yangiza ikirere, gutanga imvura.”
Nubwo Pharmakina itagaragaza ingano ya Quinquina isarura kuri ubwo butaka bwo mu Rwnada, urubuga rwayo rugaragaza ko 60% by’umusaruro bikorwamo imiti ivura malaria ucuruzwa mu bihugu birimo n’u Rwanda.
Urwego rw’amashyamba by’umwihariko aya Leta arimo kwegurirwa abikorera, mu 2017 rwinjije miliyari zisaga 67Frw, bikaba biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/article/ibyo-wamenya-ku-ishyamba-rihingwamo-imiti-mu-rwanda-rigasarurirwa-muri-congo,Environment
U Rwanda rugeze he rushaka igisubizo kirambye cy’inda zibasira amashyamba?,"Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Guhera 2013 mu Rwanda hagaragaye udusimba twitwa inda z’ishyamba, turya amababi y’inturusu bigatuma zidakomeza gukura nk’uko bisanzwe, biha umukoro Leta n’abandi bafite amashyamba mu nshingano wo gushakisha umuti ubasha guhangana nazo.
Utu dusimba tuzwi nka nka ‘Thaumastocoris Peregrinus’ ngo dufite inkomoko mu bihugu inturusu zaturutsemo birimo Australie n’ahandi higanje amashyamba menshi yazo.
Bizumuremyi Faustin wo mu Karere ka Gisagara yabwiye IGIHE ko ‘ziriya nda ziracyahari mu biti by’inturusu gusa ntabwo zikiri nyinshi nk’uko byari bimeze mu minsi yashize kuko hari igihe wajyaga mu ishyamba zikakuzuraho, ukabona inturusu ziri kuma zihagaze’.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko ubushakashatsi bwerekanye ko ziriya nda ziterwa no kudakorera ishyamba nk’uko n’abantu barwara inda kubera umwanda.
Ati “Twafasheho duke muri turiya dusimba dukorana n’Ikigo cy’Ubushakashatsi cyabaga muri RAB tubyohereza mu mahanga, baturebera aho inturusu zaturutse babona turiya dukoko batuzi, batugira inama ko duterwa n’uko amashyamba afashwe.”
Ubwo bushakashatsi bwerekanye ko ziterwa n’amazi make ari aho ibiti biba biteye, uko bikoreye n’ibindi kandi ko kuzirwanya hakoreshejwe umuti wuhirwa byagira izindi ngaruka ku bidukikije nk’amazi, imyaka n’ibindi.
Ati “Batubwira ko kuzana umuti wo gufuhera muri ayo mashyamba byateza ikibazo gikomeye kurusha utwo dukoko duterwa n’uko amashyamba afashwe. Batugira inama yo gukorera amashyamba, hagacibwamo imiringoti ifata amazi, ibiti bikabona ahagije.”
Yakomeje agira ati “Ibyo bamaze kubitubwira twatangiye kubikora, tuganira n’abaturage n’uturere hari aho byagiye bicika. Uko byari bimeze mu 2014, ubu ntabwo ariko bimeze. N’aho uzibona ni nko mu ishyamba ry’umuturage usanga ridafashwe neza.”
Indwara y’inda yibasiye inturusu yagaragaye bwa mbere mu bihugu bya Australie, Afurika y’Epfo, Zimbabwe, Eritrea no muri Uganda.
Inturusu zibasirwa n’izi nda zihariye ubuso bunini bw’ahateye amashyamba mu Rwanda kuko ziteye ku buso bungana na 55% by’ubuso bwose buteyeho amashyamba.
Ubusanzwe u Rwanda rufite ubuso bungana na kilometero kare 26 336. Muri ubwo buso bwose, 28.3% hateyeho amashyamba.
U Rwanda rwihaye intego ko mu 2020 amashyamba azaba ari kuri 30% by’ubuso bwose bw’igihugu hagamijwe kugira ikirere kitabangamiye umusaruro w’igihugu n’abagituye.
",https://m.igihe.com/ibidukikije/article/u-rwanda-rugeze-he-rushaka-igisubizo-kirambye-cy-inda-zibasira-amashyamba,Environment
Amashyamba ya leta amaze kwegurirwa abikorera ku kigero cya 30%,"Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Guverinoma y’u Rwanda ikomeje ibikorwa byo kwegurira abikorera amashyamba ya Leta no gushishikariza abaturage bayafite kwibumbira muri koperative mu kunoza imicungire n’imikoreshereze yayo no kongera umusaruro uyakomokaho.
Politiki y’amashyamba yo mu 2010, iheruka kuvugururwa mu 2018 iteganya ko abikorera bagomba kugira uruhare rukomeye mu kongera umusaruro n’agaciro by’amashyamba kuko igenzura ryakoze ryagaragaje ko ashobora gucungwa neza mu gihe yeguriwe abikorera.
Mu kiganiro cyihariye yahaye IGIHE, Umuyobozi Mukuru w’Ikigo gishinzwe amazi n’amashyamba (RWFA), Prime Ngabonziza, yavuze ko kugeza uyu munsi amashyamba ya Leta amaze kwegurirwa abikorera ku kigero cya 30% hatabariwemo za Pariki.
Ati “Muri iyi gahunda tumaze kwegurira abikorera amashyamba ya Leta agera kuri 30% ariko ntabwo mbariyemo amapariki kuko iyo rimaze kwitwa pariki ryegurirwa ikigo gishinzwe iterambere (RDB), rikabyazwa umusaruro mu rwego rw’ubukerarugendo.”
Mu bafatanyabikorwa bigeze kuvugwa muri iyi gahunda yo kwegurira amashyamba abikorera harimo Inganda z’icyayi, ibigo bikora imirimo yo gusatura no gutunganya imbaho birimo icyitwa New Forest Company, gikorera muri Afurika y’Iburasirazuba, ikitwa Sawmill East Africa cyo muri Lithuania gikora ibikorwa byo gusatura imbaho zifashishwa n’ibigo by’ubwubatsi n’ububaji.
Ngabonziza ati “Dufite abafatanyabikorwa bo mu gihugu n’abaturuka hanze, baza bagashyira imari yabo mu mashyamba. Urabona nk’aya mapoto y’amashanyarazi, ni ibiti byo mu Rwanda.”
Yasobanuye ko hari abandi batunganya imbaho mu mashyamba ya Leta n’abiyemeje gukora ubushakashatsi bushobora gutuma amwe atunganywamo imiti.
Ati “Hari abandi babonye muri ayo mashyamba iryo bazakoreramo ubushakashatsi, tubona ko bakazakuramo imiti. Ni ukuvuga ngo gahunda ya Leta ni ukwegurira amashyamba ya Leta abikorera kugira ngo afatwe neza.”
Ngabonziza yakomeje agira ati “Icyayi gitunganywa hakoreshejwe inkwi ziva mu mashyamba yo mu Rwanda. Baraza bagakorana amasezerano na Leta, ikabegurira amashyamba bagasarura amashyamba ariko batera n’ayandi.”
RWFA igaragaza ko mu mashyamba igihugu gifite 68% ari ay’abaturage, 27% ari aya Leta.
Ati “Twatangiye gahunda yo guhuriza hamwe abaturage, bagafashwa mu kwigishwa gushyira hamwe uwo mutungo wabo, bakigishwa uko ufatwa neza.”
Nyuma yo kwishyira hamwe bakagira ishyamba rigari babishaka bakaryegurira abikorera cyangwa bakaribyaza umusaruro ubwabo bakurikije inama bagirwa n’ababishinzwe. Iyi gahunda imaze gukorerwa mu Karere ka Rwamagana, Gicumbi, Gakenke na Rulindo.
Urwego rw’amashyamba kandi ni rumwe mu zifatiye runini ubukungu bw’u Rwanda kuko nko mu 2017 rwinjije miliyari zisaga 67Frw. Biteganyijwe ko nyuma yo kuyegurira abikorera azinjiza asaga miliyari 200Frw ku mwaka.
",https://m.igihe.com/ibidukikije/ibungabunga/article/amashyamba-ya-leta-amaze-kwegurirwa-abikorera-ku-kigero-cya-30,Environment
Imiterere y’ikigo cya Ellen DeGeneres mu Rwanda yagaragajwe (Video),"Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
Muri Gashyantare uyu mwaka, mu Karere ka Musanze hashyizwe ibuye ry’ifatizo ahazubakwa ikigo cy’umunyamerika Ellen DeGeneres kigamije kubungabunga ingagi zo mu birunga.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Icyo kigo ni impano yahawe n’umufasha we Portia de Rossi (bombi babana ari abagore) umwaka ushize ubwo yuzuzaga imyaka 60 y’amavuko.
Ellen usanzwe yarihebeye kubungabunga inyamaswa, amaze guhabwa iyo mpano yahise aza mu Rwanda kwirebera ibikorwa bya Dian Fossey mu kubungabunga ingagi zo mu mu birunga.
Yahise atangira ibikorwa byo gukusanya inkunga igamije gushinga ikigo mu Rwanda kizibanda ku bushakashatsi bugamije kubungabunga ingagi zo mu misozi miremire ziri gukendera ku Isi.
Ikigega The Ellen Fund cyerekanye imiterere ya The Ellen DeGeneres Campus izafasha mu bikorwa by’umuryango witiriwe Dian Fossey wita ku ngagi, Dian Fossey Gorilla, kivuga ko intego bafite ari uguha amahirwe abanyeshuri b’abanyafurika n’abashakashatsi bafite inyota yo kwita ku rusobe rw’ibinyabuzima.
The Ellen Fund irimo gufasha mu kubaka ikigo kizafasha mu bikorwa bya Dian Fossey Gorilla Fund, kizaba kiri ku buso bwa metero kare zirenga 4600, gifite laboratwari, isomero, ibyumba by’inama, ahazajya habera imurikabikorwa, amashuri n’amacumbi y’abashakashatsi n’abanyeshuri.
Inyubako zizaba zirimo amacumbi, aho kwigira, ibigo by’ubushakashatsi ndetse n’aho kumurikira ibihangano by’ubugeni bijyanye no kubungabunga ibinyabuzima.
Iki kigega kivuga ko “Intego ni ugufasha umuryango witiriwe Dian Fossey wita ku ngagi, Dian Fossey Gorilla Fund, mu bikorwa byawo byo kurengera ingagi. Ni no kubera icyitegererezo buri wese uyisuye mu bijyanye no kwita ku ngagi ndetse no kuzibungabunga”.
“Icy’ingenzi cyane, iki kigo kizafasha mu kwigisha abanyafurika b’igisekuru cy’ahazaza ibijyanye no kubungabunga urusobe rw’ibidukikije.”
Muri iki kigo nta ngagi zizahaba ahubwo hazaba abanyeshuri n’abashakashatsi. Mu kubaka iki kigo abaturage 1500 bazahabwa imirimo. Ibuye ry’ifatizo ryashyizweho tariki 12 Gashyantare 2019.
Muri icyo kigo ni naho hazaba hari ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Ikigega Dian Fossey Fund ni kimwe mu miryango mpuzamahanga ikomeye mu bijyanye no kubungabunga ingagi.
Iki kigo kizashimangira ubushake bw’u Rwanda mu kubungabunga urusobe rw’ibinyabuzima no guteza imbere ubumenyi. Biteganyijwe ko ikigo gishya kizafungura imiryango ku mugaragaro mu ntangiriro za 2021.
Amateka avunaguye ya Ellen Lee DeGeneres
Ellen Lee DeGeneres ni umunyarwenya, umukinnyi n’umuyobozi wa film, umwanditsi, umukozi wa televiziyo wavukiye i Metairie muri leta ya Louisiana, imwe mu zigize Leta Zunze Ubumwe za Amerika.
Yatangiye kuba umunyarwenya wabigize umwuga mu ntangiriro za 1980, aho yazengurutse igihugu cyose akora ibitaramo byo gusetsa, byaje gutuma mu 1982 ahabwa igihembo nk’umuntu wa mbere uzi gutera urwenya.
Kuva mu 1994-1998 yagaragaye mu kiganiro ‘The Ellen’, mu 2003 aza gutangira ikiganiro ‘The Ellen DeGeneres Show’, kigikunzwe n’uyu munsi, kikaba kigaragaramo ibyamamare ndetse n’abantu bakomeye ku Isi.
DeGeneres umaze kwandika ibitabo bine, no kwegukana ibihembo byinshi birimo n’ibya Emmy Awards 30, mu 2016 yashimiwe na Barack Obama wari Perezida wa Amerika, ahabwa umudali uzwi nka ‘Presidential Medal of Freedom’, uza ku rwego rwo hejuru mu mashimwe ahabwa abasivili.
Mu 1997 nibwo yatangaje ko aryamana n’abo bahuje ibitsina (Lesbian), ndetse mu 2008 ashakana n’umukinnyi wa film, Portia de Rossi bari bamaze igihe kinini bakundana. Afite umutungo ubarirwa muri miliyoni 380 z’amadolari.
Take a look at what The Ellen DeGeneres Campus of the Dian Fossey Fund will look like! Our goal is to create opportunities for African students and researchers who are dedicated to protecting #wildlife. #Africa #Rwanda #education #conservation @massdesignlab @savinggorillas pic.twitter.com/yYh7s2Fiio
— The Ellen Fund (@TheEllenFund) August 22, 2019
",https://m.igihe.com/ibidukikije/article/imiterere-y-ikigo-cya-ellen-degeneres-mu-rwanda-yagaragajwe-video,Environment
Havumbuwe ko hari indi mibumbe aho ubuzima bushoboka kurusha ku Isi,"Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Ubushakashatsi bushya bwagaragaje ko mu isanzure hari indi mibumbe ishobora kuba yabonekaho ubuzima bwiza kurusha ku Isi.
Mu nama izwi nka Goldschmidt Geochemistry Congress yabereye i Barcelone muri Espagne, abashakashatsi bayobowe na Dr Stephanie Olson bamuritse ubushakashatsi bari bamazemo iminsi bureba niba hari imibumbe mu isanzure ishobora kubonekaho ubuzima nk’uko Isi imeze.
Ubushakashatsi bwabo bwasanze hari imibumbe myinshi ahubwo aho ubuzima bushoboka cyane kurusha ku Isi.
Hashize imyaka inzobere mu by’isanzure zivumbura imibumbe yindi iri mu isanzure myinshi ariko bakayibona kure cyane ku buryo bigoye kuyigeraho ndetse no kureba neza ibiyiriho hakoreshejwe indebakure (telescope) bikaba ingorabahizi.
Mu gukora ubwo bushakashatsi, ababukoze bifashishije porogaramu yakozwe na NASA, ibafasha kwinjira imbere mu miterere y’iyo mibumbe iri kure cyane y’Isi. Bifashishije iyo porogaramu, babashije kwiga neza no kwinjira mu miterere n’imimerere y’ibihe n’inyanja ziri kuri iyo mibumbe.
Baje gutungurwa no kubona hari imwe muri iyo mibumbe ifite imiterere ishobora guturwaho ubuzima bukaba bwiza kurusha uko bimeze ku Isi.
Mu byo bashingiyeho bareba harimo kubanza kumenya uburyo ubuzima ku Isi bushoboka bitewe n’inyanja, bakagereranya niba bakurikije inyanja babonye kuri iyo mibumbe naho ubuzima bwashoboka.
Abakozi ubushakashatsi bagize bati “Akazi kacu kibanze ku kumenya inyanja ziri kuri iyo mibumbe ifite inyanja zifite byinshi mu bituma ubuzima bwo mu Nyanja zo ku Isi bubaho. Ubuzima mu Nyanja bushoborwa n’intungabuzima zizamurwa zivuye mu mwijima wo ku ndiba y’inyanja, zikazamuka hejuru ku gice cy’inyanja kigerwaho n’izuba aho zishobora guhumeka. Izo mbaraga zo kuzamura intungabuzima uko ziyongera, niko n’intungamubiri ziyongera, bisobanuye ko no kororoka byiyongera.”
Ubwo buryo bakoresheje bwaberetse ko hari indi mibumbe myinshi ubuzima bushoboka ndetse neza cyane kurusha Isi.
Icyakora abakoze ubushakashatsi bavuga kubera ibikoresho bidahagije, hari ibyo batabashije kubona ku buryo bemeza ko hari n’ibindi byatuma ubuzima bushoboka cyane kuri iyo mibumbe batabashije kubona.
Dr Olson yavuze ko ubwo bushakashatsi ikindi buzabafasha ari ukumenya uburyo bwo kubaka indebakure nshya zizafasha kureba cyane ibiri kuri iyo mibumbe ya kure, ku buryo abantu bajya guturayo.
",https://m.igihe.com/ibidukikije/article/havumbuwe-ko-hari-indi-mibumbe-aho-ubuzima-bushoboka-kurusha-ku-isi,Environment
Inkongi yibasiye ishyamba rya Amazon yahagurukije abakomeye ku Isi,"Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Igice giherereye muri Brésil cy’ishyamba rya Amazon, rifatwa nk’igihaha cy’Isi kubera akamaro rifite mu guha Isi umwuka mwiza cyafashwe n’inkongi y’umuriro.
Ikigo gishinzwe Ubushakashatsi mu by’isanzure muri Brésil cyatangaje ko umubare w’inkongi muri iki gihugu wazamutse ku kigero cya 80% ugereranyije n’umwaka ushize, kimwe cya kabiri cy’izi nkongi zibasira agace ka Amazon ibintu bikomeza gushyira mu kaga ibidukikije.
Abashyirwa mu majwi kuba inyuma y’iyi nkongi ni abakorera imirimo y’ubuhinzi n’ubworozi muri iri shyamba nk’uko bitangazwa n’Umuryango udaharanira inyungu ushinzwe kureberera Amazon.
Abahinzi n’aborozi barashinjwa gutwika iri shyamba nk’uburyo bwo gushaka ubutaka bwo gukoreraho imirimo yabo.
Perezida w’u Bufaransa, Emmanuel Macron, yavuze ko uyu muriro wibasiye Amazon ari ikiza mpuzamahanga, asaba ko ikibazo cy’iri shyamba cyazaganirwaho mu nama itaha ya G7 kigashakirwa umuti.
Abantu b’ibyamamare ku Isi mu ngeri zitandukanye batanze ibitekerezo byabo kuri iyi nkongi y’umuriro, basaba ko hakorwa ibishoboka byose iri shyamba rikabungabungwa kuko ari umutungo ukomeye ku Isi.
Muri abo harimo umukinnyi Cristiano Ronaldo, umuhanzi Madonna, n’abandi benshi.
Notre maison brûle. Littéralement. L’Amazonie, le poumon de notre planète qui produit 20% de notre oxygène, est en feu. C’est une crise internationale. Membres du G7, rendez-vous dans deux jours pour parler de cette urgence. #ActForTheAmazon pic.twitter.com/Og2SHvpR1P
— Emmanuel Macron (@EmmanuelMacron) August 22, 2019
The Fires Are Raging and The Amazonia continues to burn.........This is a devastation to Brazil—to the indigenous people who live there and the-plant and animal species that make this the most important bio-diverse Forest!!! President Bolsonaro please... https://t.co/YbxldYw8HY pic.twitter.com/lex4UIwHcg
— Madonna (@Madonna) August 22, 2019
The Amazon Rainforest produces more than 20% of the world’s oxygen and its been burning for the past 3 weeks. It’s our responsibility to help to save our planet. #prayforamazonia pic.twitter.com/83bNL5a37Q
— Cristiano Ronaldo (@Cristiano) August 22, 2019
Iri shyamba rya Amazon ritanga 20% by’umwuka mwiza wo guhumeka ku Isi hose.
 Don’t pray for Brazil or the Amazon. Pray for yourself . The amazon provides 20% of our oxygen every year and it’s burning at a record rate right now and for the past 18/19 days. This is a WORLD emergency and affects all of our security. Please post and tag @unitednations .
A post shared by  Miguel (@miguel) on Aug 21, 2019 at 8:31am PDT
 #Regram #RG @rainforestalliance: The lungs of the Earth are in flames. 🔥 The Brazilian Amazon—home to 1 million Indigenous people and 3 million species—has been burning for more than two weeks straight. There have been 74,000 fires in the Brazilian Amazon since the beginning of this year—a staggering 84% increase over the same period last year (National Institute for Space Research, Brazil). Scientists and conservationists attribute the accelerating deforestation to President Jair Bolsonaro, who issued an open invitation to loggers and farmers to clear the land after taking office in January.⁣ ⁣ The largest rainforest in the world is a critical piece of the global climate solution. Without the Amazon, we cannot keep the Earth’s warming in check. ⁣ ⁣ The Amazon needs more than our prayers. So what can YOU do?⁣ ⁣ ✔ As an emergency response, donate to frontline Amazon groups working to defend the forest. ⁣ ✔ Consider becoming a regular supporter of the Rainforest Alliance’s community forestry initiatives across the world’s most vulnerable tropical forests, including the Amazon; this approach is by far the most effective defense against deforestation and natural forest fires, but it requires deep, long-term collaboration between the communities and the public and private sectors. ✔ Stay on top of this story and keep sharing posts, tagging news agencies and influencers. ⁣ ✔ Be a conscious consumer, taking care to support companies committed to responsible supply chains.⁣ Eliminate or reduce consumption of beef; cattle ranching is one of the primary drivers of Amazon deforestation. ✔ When election time comes, VOTE for leaders who understand the urgency of our climate crisis and are willing to take bold action—including strong governance and forward-thinking policy.⁣ ⁣ #RainforestAlliance #SaveTheAmazon #PrayForAmazonia #AmazonRainforest #ActOnClimate #ForestsResist #ClimateCrisis 📸: @mohsinkazmitakespictures / Windy.com
A post shared by  Leonardo DiCaprio (@leonardodicaprio) on Aug 22, 2019 at 7:12am PDT
",https://m.igihe.com/ibidukikije/article/inkongi-yibasiye-ishyamba-rya-amazon-yahagurukije-abakomeye-ku-isi,Environment
Ibiteye amatsiko ku rugendo n’amateka bya Richard Kandt mu Rwanda,"Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Dr Richard Kandt, umuvumbuzi uzwi cyane mu mateka y’Akarere ka Afurika y’Iburasirazuba, yageze mu Rwanda mu 1898 aje mu bikorwa by’ubushakashatsi birimo gushakisha isôoko y’uruzi rwa Nile.
Nubwo avugwa cyane muri Afurika y’Iburasirazuba, amateka ye azwi cyane mu Rwanda rw’imisozi 1000 ruri mu bihugu yazengurutse igihe kirekire.
Yinjiriye mu Burasirazuba bwarwo, agera mu Majyaruguru, mu Burengerazuba, mu Majyepfo ahingukira i Kigali agirwa Rezida warwo ku ngoma y’Abakoloni.
Urugendo rwe kuva mu Budage kugera muri Afurika ntabwo rwose iyi nkuru igiye kuruva imuzi, iragaruka cyane ku guhera yinjiye mu Rwanda kugeza arusohotsemo, by’umwihariko inzira yanyuzemo n’amateka yahasize.
Uyu mugabo wari umusirikare, akaba n’umuganga wavukiye mu Mujyi wa Posen muri Pologne mu 1867, yagiriye bihe bitandukanye mu Rwanda, amateka ye arigishwa hirya no hino ku Isi, ndetse aho yanyuze mu Rwanda ni hamwe mu duce nyaburanga dukurura abakerarugendo.
Amateka agaragaza ko mbere y’uko aza muri Afurika Dr Kandt yakunze gusoma cyane ibitabo bivuga ku mateka n’umuco byayo, ndetse ajya no kwiga ururimi rw’igiswahile i Berlin mu Budage.
Ibyo byamufashije kuza mu Rwanda akurikiye abazungu ba mbere bahageze b’Abadage, Von Gotzen na Dr Oscar Baumann. Urugendo rwe yinyira muri Afurika yarutangiye mu 1897 afite imyaka 30, aje mu bikorwa by’ubushakashatsi ku giti cye.
Ibitabo yanditse bigaragaza ko muri Afurika y’Iburasirazuba yageze i Dar-es-Salaam yinjiriye Zanzibar muri Tanzania mu 1897, ahamara amezi hafi atatu ategura urugendo rwe, yifuzaga kugera mu Rwanda.
Icyo gihe ngo yaje yitwaje imodoka zikururwa [Rumoroki] zisaga 140, abayobora mukerarugendo batatu, abasirikare batanu n’abagaragu barindwi n’ibindi byari kumufasha muri gahunda ye.
Kuwa 7-10 Kanama 2019, Umunyamakuru wa IGIHE kimwe n’abafite ibigo bifasha ba mukerarugendo mu Rwanda, basuye ibice bitandukanye bigaragaza inzira Dr Richard Kandt yanyuzemo mu Rwanda.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, hagamijwe gutangiza inzira nshya y’ubukerarugendo bushingiye ku muco n’amateka.
Umushakashatsi mu kigo cy’igihugu cy’ingoro z’Umurage, Mugabowagahunde Maurice, yabwiye IGIHE ko Dr Kandt yinjiye mu Rwanda mu 1898 aturutse i Burundi, mu rugendo rugamije gushakisha isôoko nyakuri y’uruzi rurerure ku Isi, rwa Nile.
Uyu mugabo ngo yinjiriye ku kiyaga cya Rweru , ubu ni mu Karere ka Bugesera, akomereza mu bice bitandukanye by’igihugu.
Mugabowagahunde yasobanuye ko kugeza uyu munsi hari uduce tugera ku 10 Kandt yasizemo amateka ariko hari utw’ingenzi dusurwa n’abakerarugendo umunsi ku wundi.
Ati “Yazengurutse igihugu cyose, yinjira mu gihugu yahereye mu Bugesera ku kiyaga cya Rweru, akomereza ku Kagera aho umugezi wa Nyabarongo uhurira n’Akanyaru arimo gushakisha isôoko ya Nile.”
Asobanura ko Dr Kandt yakomereje i Gatagara hafi y’i Bwami agiye kumenyesha umwami ko ari mu gihugu, ajya gushaka isôoko ya Nile, amaze kuyibona akomereza mu Majyaruguru gupima ibirunga, ahasanga Inkima zifite ibara rya zahabu.
Yakomereje ku Gisenyi ahamara iminsi itatu, urugendo rwe rukomereza ku nkengero z’ikiyaga cya Kivu aho yaje gutura i Shangi yise ku murwa w’amahoro, ubu ni mu Karere ka Nyamasheke, ashushanya ikarita ya Kivu, ahava aza gutura i Kigali, ubwo yagirwaga Rezida.
Uko yaharuye inzira y’ubukerarugendo
Mu Birunga
Pariki y’Ibirunga iherere mu Majyaruguru y’igihugu, Dr Richard Kandt yayivumbuyemo Inkima[Golden Monkies], zifite ibara rya zahabu, azandikaho inyandiko nyinshi ndetse zihabwa izina ry’ubushakashatsi rya ‘Cercopithecus kandti.
Uyu munsi ni zimwe mu nyamaswa zitangaje zikunzwe n’Abakerarugendo mu Rwanda.
I Shangi
Nubwo uyu munsi habaye mu itongo, i Shangi mu Karere ka Nyamasheke ni hamwe mu duce nyaburaganga dufite amateka akomeye y’u Rwanda ndetse dusurwa n’abakerarugendo.
Ku wa 24 Werurwe 1899 nibwo Dr Richard Kandt yahubatse inzu y’ibyatsi, ayituramo akajya ayikoreramo ibikorwa bye by’ubushakashatsi. Nyuma yo kuzenguruka ikiyaga cya Kivu, niho yicaye ahashushanuriza ikarita yacyo.
Muri uru rugo habereye imishyikirino itandukanye hagati y’Abadage n’Ababiligi, igamije kumvikana uburyo bigabanya u Rwanda na Congo.
Muri uru rugo kandi niho Abamisiyoneri ba mbere bari baturutse i Burundi bacumbitse bagiye kugisha inama Kandt y’uko ibikorwa byabo byazatanga umusaruro, abagira iyo kubanza kwiyegereza umwami. Aha ni naho hasomewe misa ya mbere y’Abazungu.
Nyungwe
Uyu mugabo yaturutse i Burayi afite intego yo kuvumbura isôoko nyakuri ya Nile nyuma y’imyaka 40 umwongereza John Speke atangaje ko ikomoka mu kiyaga cya Victoria muri Uganda ariko ntiyanyurwa, yiyemeza gukurikirana imigezi yose iroha muri icyo kiyaga akareba uturuka kure kurusha iyindi.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Iyi pariki iri mu ishya kimeza ry’inzitane rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere, ibarizwamo isôoko Nile ku bwa Richard Kandt ni imwe mu bice nyaburanga cyane bisurwa cyane mu Rwanda. Ibi yaje kubihererwa n’igihembo nk’umuntu w’intwari ubwo yari asubiye iwabo mu 1902.
Rubavu
Mugabowagahunde yasobanuye ko Dr Richard Kandt yageze ku Gisenyi, ubu ni mu Karere ka Rubavu ari mu bushakashatsi bwo gupima ikiyaga cya Kivu, ndetse yubaka inzu y’ibyatsi ahazwa ku izina rya Tamu Tamu ariko iyo nzu yaje gusenywa. Muri uyu mujyi uhana imbibi na RDC, niwe wahubatse ibiro by’iposita.
Aka gace gakunda gusurwa n’abakerarugendo cyane bitewe n’amateka gafite arimo n’indake zacukuwe n’abasirikare b’u Budege mu gihe cy’intambara ya mbere y’Isi, Labolatwari y’amatungo yubatswe n’Abadege n’imva y’umusirikare w’umudage wahapfiriye.
Kigali
Dr Kandt wabaye igihe kirekire mu bikorwa by’ubushakashatsi i Shangi, nyuma akaza gusubira mu Budage, agarutse mu Rwanda yakomeje ibikorwa by’ubushakashatsi ariko aza no kugirirwa icyizere, agirwa Rezida w’u Rwanda, ahita yimukirayo akazwi nk’Ingoro yo kwa ‘Richard Kandt’.
Iyi nzu ifatwa nk’imwe mu zigezweho zimaze igihe kirekire mu Rwanda, ni imwe mu zisurwa cyane n’abakerarugendo, inihariye ku amateka yaranze Abadage n’Abanyarwanda.
Mu 1913, Dr Kandt yiyemeje gusubira mu Budage kubera impamvu z’uburwayi ntiyongera kugaruka mu Rwanda. Nyuma intambara ya mbere y’Isi yahise itangira yasize u Rwanda rukuwe mu maboko y’Abadage.
Muri iyo ntambara Kandt yari umuganga w’ingabo z’Abadage aho yaje gupfa ku wa 29 Mata 1918 azize ibyuka bihumanya yatewe ku wa 2 Nyakanga 1917.
",https://m.igihe.com/ibidukikije/ibungabunga/article/ibiteye-amatsiko-ku-rugendo-n-amateka-bya-richard-kandt-mu-rwanda,Environment
Ibiteye amatsiko ku ngoro ndangamurage y’ibidukikije yihariye muri Afurika iherereye i Karongi (Amafoto),"Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Mu 2015 nibwo ingoro ndangamurage y’ibidukikije ibitse ibikorwa bitandukanye by’urusobe rw’ibinyabuzima ya mbere mu Rwanda no mu karere ko munsi y’ubutayu bwa Sahara yafunguwe mu Murenge wa Bwishyura mu Karere ka Karongi, mu Ntara y’Uburengerazuba.
Icyo gihe ifungurwa yibandaga ku kumurika ibijyanye n’ingufu (Renewable and non renewable energy), urugendo rukorwa ngo zitange amashanyarazi n’ingaruka zigira ariko nyuma yaje kongerwamo ibijyanye n’inyamaswa n’amabuye y’agaciro byabaga i Kigali mu Ngoro y’Amateka kamere izwi nko kwa “Kandt”
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye iyi ngoro ndangamurage y’ibidukikije, mu rugendo rugamije gutangiza inzira nshya y’ubukerarugendo bushingiye ku muco n’amateka.
Muri uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye rwibanze ku bifitanye amateka n’umuvumbuzi Dr Richard Kandt, basobanuriwe ibice by’ingenzi bigize iyi ngoro.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile, aza no kugirwa Rezida w’u Rwanda mu 1907.
Iyi ngoro igizwe n’ibice bitatu bimurikwa birimo ikijyanye n’ingufu, ikigizwe n’inyamaswa n’ubucukuzi bw’amabuye y’agaciro ndetse n’igice kirimo ubusitani bugizwe n’ibiti n’ibyatsi gakondo bitandukanye bya kinyarwanda kugira bidacika ahubwo abantu bajye bahakura imbuto.
Ikimurikirwamo amabuye y’agaciro agaragaza ubukungu bw’u Rwanda n’aho aherereye nka gasegereti, almunium, colta, wolfram n’ayandi. Iyi ngoro igaragaramo ibuye ryo mu bwoko bwa Meteorite[amanuka mu kirere ashyushye, abantu bakunze kwita kibonumwe], ryaguye mu Rwanda mu Karere ka Burera mu 1976.
Hari nyiramugengeri igaragara mu bice bitandukanye by’igihugu n’ubundi bwoko bw’amakara bugereranywa nayo ariko buba mu Budage gusa, amakara y’ibiti n’acukurwa.
Iyi ngoro kandi igaragaramo ubwoko butandukanye bw’ingufu zikoreshwa mu Rwanda zirimo izitangwa n’amazi, Gaz Méthane igaragara mu kiyaga cya Kivu, izituruka ku muyaga, ku mashyuza, ku zuba n’izindi. Hari n’igice kimurikirwamo ingufu za Iranium u Rwanda rurimo kwiga uburyo zakoreshwa.
Muri iyi ngoro hamurikirwamo ibisigazwa by’ingagi, imwe mu zavumbuwe bwa mbere muri Pariki y’Ibirunga. Muri iyi ngoro unasangamo ubwoko butandukanye bw’inyamaswa zumishije mu buryo bwa gihanga, ushobora kureba utitegereje neza ntubashe kuzitandukanya n’inzima.
Muri izo harimo inzoka, impala, ingona, isiha, ingwe, urusamagwe, inkima n’amoko y’inyoni atandukanye adakunze kugaragra aho ariho hose.
Uretse ibi bice, hari n’ikindi kimurikirwa ubwoko butandukanye bw’ibimera bifite amateka yihariye mu muco wa Kinyarwanda birimo n’ibyifashishwaga mu migenzo ya Kinyarwanda n’ubuvuzi bw’indwara zitandukanye aho abakozi bashinzwe gusobanurira abayisura bagufasha ku buryo utaha amatsiko yashize.
Ikigo cy’ingoro ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ibiteye-amatsiko-ku-ngoro-ndangamurage-y-ibidukikije-yihariye-muri-afurika,Environment
"Ikaze ku Isôoko ya Nile, yavumbuwe na Richard Kandt muri Pariki ya Nyungwe","Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Nubwo waba warabyibagiwe, umuntu wese wagize amahirwe yo kwiga cyangwa gusoma ibitabo by’amateka n’ubumenyi bw’Isi, yumvise nibura ko Isôoko y’umugezi wa Nile, ufitiye akamaro gakomeye ibihugu bitandukanye, yavumbuwe mu Rwanda n’umushakashatsi w’Umudage, Dr Richard Kandt.
Umugezi wa Nile utemba mu bice bitandukanye by’Amajyaruguru ashyira Uburasirazuba bwa Afurika, niwo muremure ku Isi, ureshya na Kilometero 6,650. Gusa hari ibitabo bimwe bivuga ko ari uwa kabiri nyuma y’uwitwa Amazon ariko Wikipedia igaragaza ko ureshya na Kilometero 6400.
Uyu mugezi ufatiye runini Isi, cyane cyane Afurika mu bijyanye no kubona amazi abayituye bakoresha. Hari ibihugu bimwe biwufata nk’inka imwe birimo nka Misiri na Sudan n’ibindi, kuko ubifasha guhangana n’ingaruka z’ubutayu, bawifashisha mu bikorwa bya buri munsi nko kuhira imyaka n’ibindi.
Kuwa 7-10 Kanama 2019, umunyamakuru wa IGIHE kimwe n’abafite n’abakorera ibigo bifasha ba mukerarugendo mu Rwanda, basuye Isôoko na Nile yavumbuwe na Dr Richard Kandt muri Pariki ya Nyungwe, mu rugendo rugamije gutangiza inzira nshya y’ubukerarugendo bushingiye ku muco n’amateka.
Uru rugendo ikigo gishinzwe Ingoro z’Umurage w’u Rwanda n’Umushinga w’Abadage wita ku iterambere (GIZ) byabageneye, rwibanze ku mateka y’Ubukoloni bw’Abadege mu Rwanda by’umwihariko urugendo rwa Dr Richard Kandt wari ubahagarariye.
Dr Richard Kandt, umuvumbuzi uzwi cyane mu mateka y’u Rwanda no mu Karere ka Afurika y’Uburasirazuba yageze mu Rwanda mu 1898 aje mu bikorwa by’ubushakashatsi birimo gushakisha Isôoko y’uruzi rwa Nile.
Ubushakashatsi bugaragaza ko Dr Kandt yavumbuye Isôoko ya Nile mu ishyamba rya Pariki ya Nyungwe hagati ya Nyakanga na Kanama 1898 nyuma y’Ukwezi ageze mu gihugu, ahasiga ikimenyetso cy’uko ariyo Isôoko ya kure mu migezi yiterateranya ikawubyara.
Pariki ya Nyungwe ni ishyamba cyimeza ry’inzitane rimaze igihe kirekire muri Afurika, rikora ku Turere twa Nyaruguru, Nyamagabe mu Ntara y’Amajyepfo, Rusizi na Nyamasheke mu Ntara y’Uburengerazuba.
Ni Pariki yabayeho mbere y’izindi mu gihe cyiswe icy’ubutita (ice age) ikize ku runyurane rw’ibimera, ishyamba rigizwe n’amoko arenga 1068 y’ibimera, urwunge rw’ibiti by’indabyo zirimo ubwoko bw’ibiti n’iby’inganzamarumbo bya lobelia. Harimo n’ibiti bivamo imiti ya Kinyarwanda.
Iyi pariki ifite umwihariko wo kuba ariho hari amasôoko y’inzuzi nini muri Afurika. Harimo isôoko y’uruzi rwa Nile mu burasirazuba n’iy’uruzi rwa Congo mu Burengerazuba.
Kugera aho Dr Richard Kandt yemeje ko ariho Isôoko ya Nile iherereye, bigusaba urugendo rw’amasaha hagati y’atatu n’ane uturutse ku ishami rya Gisakura rishinzwe kwakira abakerarugendo mu Karere ka Nyamasheke, ukanyura muri Nyungwe hagati, ugatunguka mu Gasarenda muri Nyamagabe.
Kuva mu Gasarenda ugera ku Isôoko ya Nile harimo intera ya Km 42 ariko harimo izigera kuri 4.5Km umuntu agenda mu ishyamba rya Pariki ya Nyungwe rigizwe n’ubwoko bw’ibiti 250, ibimera 1068, inyamaswa 84 n’inyoni 299 burimo 27 bw’umwihariko mu Karere.
Nk’ibisanzwe mbere yo kwinjira muri Pariki, Umukozi ushinzwe kuyobora abakerarugendo muri Pariki ya Nyungwe witwa Ntoyinkima Claver, yatubwiye ko urugendo tugiye gukora ari rurerure, dusabwa kwitwaza amazi n’ibindi biribwa ariko twirinda kugira icyo dutamo cyangwa dukuramo, kwitwaza imyenda y’imvura n’inkweto ziturinda icyatubangamira.
Ni inzira y’inzitane inyura ahantu hameze nk’umuhora ariko ibiti n’ibyatsi biyuzuyemo ku buryo bisaba kugenda ubyegura cyangwa aho bibaye ngombwa ugasimba. Ni umurambi, n’ahaterera si cyane ku buryo hakubiza icyuya.
Ntoyinkima ati “Isôoko ya Nile tugiye kureba ni iyo yagezeho [Kandt] ya kure nubwo hari abandi bashakashashatsi bo muri New Zealand baje bakabona aharenzeho kilomotero mu 2006.”
Iyo Isôoko Kandt yavumbuye iri mu ishyamba hagati. Ni amazi macye azamuka mu butaka ku buryo no kuyavamo bitakorohera. Haruguru ikikijwe n’igishanga kirimo ibyatsi ukandagiraho ukumva hasukuma mu gihe ku rundi ruhande ari ibihuru bisanzwe.
Ati “Uko mureba kino gishanga, iyo imvura igwa amazi amanukamo, aka niko gasoko ka mbere atangira kuzamukamo...Ugenze nka metero 400 ugana hepfo ubona utundi dusoko twiyungaho, kakaba kanini kurushaho ku buryo ushobora kuyavomaho.”
Impamvu aho ariho hafatwa nk’Isôoko, Ntoyinkima asobanura ko ari uko ‘Iyo migezi yose upimye kuva ku nyanja ya Mediterane ukagera aho itangirira, aha niho usanga hari ibirometero byinshi’.
Nyuma y’uguhura k’utugezi two muri Nyungwe n’iyo sôoko yavumbuwe na Kandt, bikora umugezi witwa Rukarara, ugahura na Mwogo, nayo yahura n’uwitwa Mbirurume, bikabyara Nyabarongo.
Nyabarongo iyo imaze guhura n’Akanyaru bihinduka Akagera gasuka mu kiyaga cya Victoria ari nacyo umugezi wa Nile ufatiraho.
Ntoyinkima ati “Iri shyamba rifite akamaro kanini kuko navuga ko aricyo kigega cy’amazi y’u Rwanda kuko 70% by’akoreshwa mu Rwanda afata isoko muri iri shyamba.”
Igice cy’Uburasirazuba bw’ishyamba rya Pariki ya Nyungwe, Ntoyinkima yasobanuye ko kimena amazi mu kibaya cy’umugezi wa Nile naho igice cy’Uburengerazuba kikamena amazi mu kibaya cy’umugezi wa Congo.
Ikigo cy’igihugu ndangamurage kigaragaza ko kimaze gukora ubushakashatsi bugamije kugaragaza ibice nyaburanga by’u Rwanda abakerarugendo basura, bwagaragaje ibisaga 500 birimo 10 bifitanye isano n’urugendo rwa Dr Richard Kandt.
[email protected]
",https://m.igihe.com/ibidukikije/article/ikaze-ku-isooko-ya-nile-yavumbuwe-na-richard-kandt-muri-pariki-ya-nyungwe,Environment
Abanyarwanda batatu barinda pariki bagiye guhembwa ku rwego rwa Afurika,"Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Abanyarwanda barimo Mpumuje Leonidas, Nzuki Anthony na Jean Nepomuscene Musekura bari mu barinzi 50 ba Pariki bazashimirwa uyu mwaka mu bihembo bizwi nka ‘African Rangers Awards’ biteganyijwe kuwa 15 Ugushyingo 2019 i Accra muri Ghana.
Mpumuje akuriye itsinda rishinzwe kurinda no kwita ku Nkura muri pariki y’Akagera ari naho mugenzi we Nzuki akora nk’umukuru w’agashami k’abarinzi mu gihe Musekura ari umurinzi muri pariki y’Ibirunga.
The African Ranger Awards ni gahunda igamije gushimira abarinzi b’amapariki ku bw’umusanzu w’intagereranywa batanga mu kurinda inyamaswa n’urusobe rw’ibinyabuzima ku mugabane wa Afurika.
Iyi gahunda yatangijwe muri 2017 n’umuherwe w’Umushinwa akaba na nyiri Alibaba ikigo kimenyerewe mu bucuruzi bwo kuri Internet, Jack Ma, abinyujije mu muryango yashinze ushinzwe kubungabunga ibidukikije ‘Paradise Foundation’
Uyu muhango ugamije kuzirikana umurimo ukorwa n’abarinzi ba pariki no gukora ubukangurambaga ku rwego rw’Isi ku kamaro ko kurinda urusobe rw’ibinyabuzima biboneka muri Afurika.
Imibare igaragaza ko mu 2016, 82% by’abarinda pariki muri Afurika bahuye n’ibyago byashoboraga gutuma bapfa mu gihe abangana na 60% batewe na ba rushimusi.
Mu 2015 nibura abarinda pariki 107 barishwe ubwo bari mu kazi kabo naho hagati ya 2006 na 2016 abarinzi ba pariki barenga 1000 bemeye kubura ubuzima bwabo mu kazi ko kurinda inyamaswa.
Muri ibi bihembo by’uyu mwaka hahatanaga abagera ku 115, baturutse mu bihugu 17 byo muri Afurika.
Bimwe mu bigenderwaho hatoranywa uhabwa ibihembo harimo ubwitange n’umusanzu mu kurinda pariki, ibyago n’ingorane yabashije guhangana nabyo ndetse n’ubushobozi mu by’imiyoborere.
The New Times yanditse ko Jack Ma washinze umuryango utanga ibi bihembo yavuze ko aha agaciro akazi abarinda pariki bakora.
Ati “Ubwitange bw’abarinzi ba pariki bunkora k’umutima bukantera n’imbaraga, turizera ko abantu benshi bazaha agaciro kubungabunga inyamaswa n’ibidukikije karemano bikorwa n’abarinzi ba parike”
Umuyobozi Mukuru Ushinzwe ubukerarugendo mu Kigo cy’Igihugu cy’Iterambere (RDB), Belise Kariza, yavuze ko umurava w’abarinda pariki ari ingenzi mu rugendo rw’igihugu ruganisha ku bukerarugendo bushikamye.
Ati “Hatari akazi gakomeye n’ubwitange bigaragazwa n’abarinzi ba pariki bacu, iterambere ry’ubukerarugendo bw’u Rwanda ntiryari gushoboka, bari ku isonga mu kubungabunga urusobe rw’ibidukikije ari nayo mpamvu dushimira umuryango Paradise Foundation ku kuzirikana abarinzi b’amapariki muri Afurika n’akamaro kabo k’ingenzi”.
",https://m.igihe.com/ibidukikije/article/abanyarwanda-batatu-barinda-pariki-bagiye-guhembwa-ku-rwego-rwa-afurika,Environment
"Byinshi ku Nkura, imwe mu nyamaswa zikaze ku Isi zikundwa na ba mukerarugendo","Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura ni imwe mu nyamaswa nini zikundwa na ba mukerarugendo ku buryo pariki izifite iba yihariye icyo gikundiro. Pariki y’Akagera mu Rwanda, ni umwe mu zifite Inkura harimo izakuwe muri Afurika y’Epfo n’izavuye muri Repubulika ya Tchèque.
Inkura niyo nyamabere ya kabiri nini ku Isi nyuma y’inzovu. Ni imwe kandi mu zikaze. Ni zimwe mu nyamaswa zagiye zicika ahantu hatandukanye bitewe no kubangamirwa n’ibikorwa bya muntu ari yo mpamvu ababungabunga urusobe rw’ibinyabuzima barimo kugerageza kuzitaho ngo zigwire.
Mu kinyejana cyashize habarwaga inkura zirenga ibihumbi 500 ku Isi, ubu zirabarirwa mu bihumbi 30 ziba mu mashyamba bitewe na ba rushimusi. Inkura z’umukara zisigaye ku Isi zibarirwa mu 5500, izo mu bwoko bwa Javan ni 60, naho izo mu bwa Sumatran ni 100.
Ubuzima bw’inkura, imiterere yazo, ubunini bwazo n’ibindi zihariye, bituma benshi bazitangarira.
-Inkomo y’izina ‘Rhinoceros’ : Inkomoko y’izina Rhinoceros ari yo Nkura mu Kinyarwanda, rikomoka mu magambo abiri y’ururimi rw’Ikigiriki ariyo ‘Rhino’ bivuga izuru na ‘Keras’ bivuga ihembe, muri make iyo uhinnye izina ryayo ukayita Rhino gusa uba uvuze izuru.
-Imiterere: Ubwoko bw’Inkura buba bunini ni Inkura z’umweru dore ko ishobora kugira uburebure bwa metero hagati 3.7 n’ubuhagarike ( kuva ku kimono ugera ku rutugu) bwa metero 1.8 ikagira uburemere bwa toni ebyiri n’ibiro 300.
Inkura nto ni izitwa Sumatran zigira uburebure bwa metero eshatu n’ubuhagarike bwa metero 1.8 n’uburemere bw’ibiro 800, mu gihe Inkura ikivuka ipima hagati y’ibiro 40 na 64.
-Kororoka: Inkura ihaka amezi ari hagati 14 na 18, inkura nto yavutse imara ibyumweru bibiri itunzwe no konka nyina gusa nyuma ikagenda imenyera ihereye ku kurya ibyatsi byoroshye.
Inkura nto ivukana ubwoya ku mubiri buyirinda ubukonje cyangwa gutwikwa n’izuba. Inkura ntishobora kongera kubyara iyo icyana yabyaye kitarakura ibintu bishobora gufata hagati y’imyaka itatu n’itanu. Ibi bitera Inkura z’ingabo kuba rimwe na rimwe zakwica Inkura nto kugira ngo zibone uko zibangurira nyina.
-Inkura zahoranye ubuhagarike bwa metero hafi 5: ubwoko bw’Inkura butagiraga ihembe buzwi nka ‘paraceratherium’ bwazimiye ku isi mu myaka miliyoni 30 ishize nkuko Siyansi ibivuga, bwagiraga ubuhagarike bwa metero 4.8, igihagararo inkura z’ubu zitakigira, kuko nk’Inkura y’umweru ishobora kugira ubuhagarike bwa metero 1.8.
-Inkura y’umweru n’Inkura y’umukara byose birasa ku ibara: uramutse wumvise aya mazina ushobora gucyeka ko imwe ari umukara indi ikaba umweru mu ibara, gusa zose zifite ibara ry’urwirungu, hari abavuga ko iri zina ‘white rhinos’ bivuze inkura z’umweru ryakomotse ku Baholandi babaga muri Afurika bazitaga ’Wijd’ (Wide) bashaka kuvuga inyamaswa ifite umunwa munini bikaza kumvwa nabi n’abavuga Icyongereza bayita ‘white’.
-Umubano wazo n’inyoni zitwa Oxpecker: Inkura zikunze kugaragara zifite Inyoni ku mutwe cyangwa ku mugongo gusa abahanga ntibavuga rumwe kuri uyu mubano kuko hari abavuga ko Inyoni zikunda kuba ziri ku Nkura kubera ko zizitoraho imbaragasa n’ibirondwe, mu gihe abandi bavuga ko izi nyoni zizfasha kumenya ko umwanzi azisatiriye.
Biterwa nuko ubushakashatsi bwagaragaje ko Inkura iyo nta nyoni zifite ku mugongo amahirwe yazo yo kuvumbura ko hari umwanzi uzisatiye ari 23% mu gihe iyo ifite inyoni ku mugongo amahirwe azamuka akaba 97%.
-Iganga mu ntera ndende: Inkura ishobora kuganga mu ntera ya metero hafi eshanu bikaba umwihariko ku ngabo kuko zibikora kugira ngo zerekane amakare yazo.
-Amase ni isoko y’amakuru ku Nkura: mu gihe abantu tubona amase nk’umwanda, ku Nkura ni isoko y’amakuru. Inkura iyo yinukirije amase y’indi ishobora kumenya amakuru menshi kuri yo, nk’imyaka yayo, niba ari ingabo cyangwa ingore cyangwa andi ayo ariyo yose ajyanye n’imyororokere yayo.
-Umusuzi wazo unuka nk’ikinyabutabire cya Sulfur: Inkura izwiho kugira umusuzi unuka cyane ku buryo ugereranwa n’ikinyabutabire cya Sulfar.
Wakomotseho n’imvugo iyo umusemburo wifashishwa mu gukora inzoga binyuze mu gutara iyo utanze ikinyabutabire cya ‘Hydrogene sulfide’ bitewe no kunuka babyita umusuzi w’Inkura (Rhino Fart).
Ihembe: Inkura igira amahembe abiri ahagana ku zuru iry’imbere rikaba rirerire kurusha iry’inyuma kandi akaba agizwe na Keratin, yo mu bwoko bw’inzara z’umuntu. Inkura zifashisha aya mahembe mu kwirwanaho, mu gihe cy’izuba ry’inshi ziyakoresha zicukura imizi y’ibiti yo kurya cyangwa zikayakoresha zicukura isoko y’amazi
",https://m.igihe.com/ibidukikije/inyamaswa/article/byinshi-ku-nkura-imwe-mu-nyamaswa-zikaze-ku-isi-zikundwa-na-ba-mukerarugendo,Environment
U Rwanda rwashyizwe mu hantu heza 19 ku Isi watemberera muri iyi mpeshyi,"Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Ikinyamakuru CNN cyo muri Leta Zunze Ubumwe za Amerika, kizwiho gukora inkuru zicukumbuye ku Isi, cyashyize u Rwanda mu hantu heza 19 ku Isi buri muntu yakwifuza kujya muri iyi mpeshyi ya 2019 akaba yaharuhukira.
Iki kinyamakuru cyavuze ko niba uyu munsi waba urimo gutekereza aho wajya muri iyi mpeshyi, cyaguhitiyemo aha hantu kugira ngo uzahabone ibyo wifuza byose harimo u Rwanda.
Hamwe muri aha cyavuze ni Salar de Uyuni muri Bolivia, aka niko agace kanini ku Isi kagaragamo umunyu wafatanye gaherereye muri Bolivia muri Amerika y’Epfo.
Haza kandi Las Vegas iherereye muri Leta zunze Ubumwe za Amerika, aha CCN ivuga ko ari ahantu hazataramirwa n’abahanzi barimo, Lady Gaga Janet, Jackson n’abandi.
Harimo Nova Scotia agace ko muri Canada, hari kandi Londres mu Bwongereza, Grand Canyon, muri Leta Zunze Ubumwe za Amerika, Apollo 11 Anniversary Celebrations, Multiple US Cities, Tasmania, New York City, French Polynesia, Anchorage, Alaska, Singapore, Seattle, u Bufaransa, Churchill, Manitoba.
Iki kinyamakuru kandi kigaragaza u Rwanda nk’ahantu heza ho gutemberera muri iyi mpeshyi.
CNN ivuga ko iyo utekereje u Rwanda uhita utekereza Ingagi zo mu Birunga.
Kigaragaza kandi inyamanswa ziherereye muri Pariki y’Akagera nk’Intare, Ibisamagwe, Inkura, Inzovu n’Imbogo ko nabyo biri mu bikwiye gusurwa muri iyi mpeshyi.
Harimo kandi icumbi rigezweho, Magashi Camp riherereye muri iyi parike, aho abantu bashobora kuruhukira bakihera ijisho ibyiza bitatse u Rwanda.
Iri cumbi ryubatswe na Wilderness Safaris ryafunguwe mu Ukuboza 2018, ricungwa n’inzobere mu by’amacumbi muri Afurika y’Amajyepfo n’iy’Uburasirazuba.
Iri cumbi ry’ibyumba bitandatu byo gukambikamo, ryubatswe n’amahema, rikagira restaurant n’aho kuruhukira umuntu yicara yitegeye ubwiza bw’ikiyaga.
Aha hantu hihariye muri Pariki y’Akagera, abahakambitse bazajya babasha kwirebera ubwiza bw’inyamaswa amanywa n’ijoro, batemberejwe mu modoka cyangwa mu bwato.
Ikiyaga cya Rwanyakazinga cyubatsweho Magashi Camp, cyihariye ku mvubu nini muri Afurika, ingona ndende n’izindi nyamaswa zitandukanye mu gishanga kigikikije.
Imiterere y’imbere muri iri cumbi rigezweho n’imitako ihatamirijwe irimo iy’imigongo, ni iyo mu muco nyarwanda.
Abakunda koga, barisanzura muri piscine yabagenewe. Ibi bituma umunezero uba ari wose ku wagendereye Pariki y’Akagera, ifite inyamaswa eshanu zikomeye muri Afurika arizo intare, ingwe, inzovu, imbogo n’inkura.
Uri muri Pariki y’Akagera kandi ubona ibintu bitandukanye birimo amoko y’inyoni arenga 500.
Mu handi CNN yavuze heza ku Isi harimo Umujyi wa Washington, u Busuwisi, Kenya iherereye ku mugabane wa Afurika na Norvège.
Muri Gicurasi nabwo u Rwanda rwaje ku rutonde rwakozwe n’ikinyamakuru Business Insider, rugaragaza ahantu heza buri wese ufite amafaranga arimo gusura mu mwaka wa 2019, akaba yizeye kuba yahagirira ibihe byiza.
Ni urutonde rwakozwe nyuma yo kugenzura ibirebana n’ibishya biri aho hantu, ibikwiye gusurwa bitarakendera, ibizagusigira urwibutso n’impinduka zikomeye mu buzima bwawe.
",https://m.igihe.com/ibidukikije/ibungabunga/article/u-rwanda-rwashyizwe-mu-hantu-heza-19-ku-isi-watemberera-muri-iyi-mpeshyi,Environment
U Rwanda ruri kwiga uko rwakumira imodoka zishaje cyane zigurwa mu mahanga,"Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ikigo cy’Igihugu cyo kubungabunga Ibidukikije (REMA) cyatangaje ko hari kwigwa uko imodoka zishaje cyane zigurwa mu mahanga, zakumirwa kwinjizwa mu Rwanda mu kugabanya umwuka wanduye no kurinda ingaruka wagira ku baturage.
Ubushakashatsi bwa REMA bwagaragaje ko ibiza ku isonga mu guhumanya umwuka uhumekwa mu Rwanda, harimo umwotsi w’imodoka, imyotsi y’amakara n’inkwi n’ibindi.
Bwanagaragaje kandi ko 95,2% y’imodoka ziri mu Rwanda zimaze imyaka irenga 10 zikozwe; 56,6 % zakozwe mbere yo mu 1999 naho 77,2% zakozwe mbere ya 2000.
Bwagaragaje ko uduce duto duto tutabonwa n’amaso twivanga n’umwuka uhumekwa tubangamiye bikomeye ubuzima bw’abaturarwanda bishobora gutera indwara z’ubuhumekero n’umutima.
Mu bice bituwe hari ubwo naho ikigero cy’utwo tuvungukira kirenga urugero rwemewe, ahanini kubera imyuka ikomoka ku gukoresha ibicanwa bikomoka ku biti no gutwika ibyatsi, ibiyorero n’amashyamba.
Ubwo hizihizwaga umunsi mpuzamahanga wo kurengera ibidukikije kuri uyu wa 5 Kamena 2019, Umuyobozi ushinzwe gukumira no kurwanya indwara, Dr. Innocent Turate, yavuze ko buri mwaka hakirwa miliyoni eshatu z’abivuza indwara z’ubuhumekero barimo 13% bazitewe n’ihumana ry’ikirere.
Ati “Umuntu umwe kuri bane ku mwaka arwara indwara y’ubuhumekero, usanga harimo nk’ibicurane, asthma n’izindi.”
Umuyobozi Mukuru wa REMA, Eng. Collette Ruhamya, yavuze ko hari kwigwa uko imodoka zakozwe cyera zakumirwa kwinjira mu Rwanda.
Ntabwo yagaragaje neza icyo iyo nyigo imaze kugeraho ariko yavuze ko izareba uburyo hashyirwaho umwaka ntarengwa, izakozwe mbere yawo ntizemererwe kwinjira mu Rwanda.
Ati “Ku modoka zishaje, haracyigwa uko zagabanywa ndetse zikajya ku myaka runaka tuvuga ngo imodoka irengeje imyaka runaka ntiyinjire mu gihugu.”
Kugeza ubu mu Rwanda nta ruganda ruhari rukora imodoka uretse uruganda Volkswagen rw’Abadage ruzihateranyiriza.
Ati “Muziko tutazikora, tuzikura hanze, ntacyatubuza rero cyane cyane ko mu bihugu duturanye nabo bamaze kubigeraho, turagira ngo twirinde kuba abakira imyanda y’abandi banze.”
Umwaka ushize REMA yari yasabye Leta gushaka uburyo imodoka zipakira ibintu byinshi zinyura mu Mujyi zishakirwa inzira yihariye mu kubungabunga umwuka uhumekwa.
Ubwo yatangizaga imirimo ya Volkswagen mu Rwanda umwaka ushize, Perezida Kagame yavuze ko ‘Umugabane wa Afurika udakeneye gukomeza kuba ikimoteri cy’imoodka zishaje’.
Yavuze ko ‘Gutangiza imirimo yarwo mu Rwanda ari ikimenyetso cy’uko Abanyarwanda n’Abanyafurika muri rusange bakwiye ibyiza, aho guhora bahendwa n’ibyakoze’.
Yagize ati “Afurika ntikeneye kuba ikimoteri cy’imodoka zishaje cyangwa ikindi kintu cyakoreshejwe. Iyo ugiye no kureba usanga wishyuye igiciro kinini. Niba wishyura igiciro kinini ku byakoreshejwe, kuki utacyishyura ugura ikintu gishya. Afurika n’u Rwanda bakwiye ibyiza kandi ubu ni bumwe mu buryo bwo kwerekana ko bashobora kubigura.”
[email protected]

",https://m.igihe.com/ibidukikije/article/u-rwanda-ruri-kwiga-uko-rwakumira-imodoka-zishaje-cyane-zigurwa-mu-mahanga,Environment
Gutwikira kanyanga mu ruhame ntibyemewe –Eng Ruhamya,"Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Umuyobozi w’Ikigo cy’Igihugu gishinzwe kubungabunga Ibidukikije (REMA), Eng. Colette Ruhamya, yavuze ko gutwika kanyanga ku karubanda bitemewe kuko bihumanya ikirere.
Ingaruka ziterwa n’imyuka ihumanya ikirere ni kimwe mu bibazo bihangayikishije Isi. U Rwanda by’umwihariko ruri mu bihugu bishyize imbere ingamba zitandukanye zigamije kubungabunga ikirere hirindwa gukwirakwiza imyuka ihumanya ikirere.
Umuyobozi wa REMA, Eng. Colette Ruhamya, yasabye abanyarwanda kugira uruhare mu kubungabunga ibidukikije kuko iyo bidakozwe, ingaruka zabyo zigera kuri benshi.
Yabigarutseho mu kiganiro “Zinduka” yagiranye na Radio 10 kuri uyu wa 8 Gicurasi 2019 cyavugaga ku bijyanye no kwandura kw’ikirere, urusaku rubangamira ibidukikije, kubungabunga ibishanga hamwe no guca amacupa akoreshwa rimwe.
Mu byangiza ikirere harimo impamvu kamere nk’iruka ry’ibirunga, ibikorwa bya muntu, ibinyabiziga bikoresha mazutu bisohora imyuka y’umukara ihumanya. Muri make, ibyangiza ikirere bishobora kuba imyuka iboneshwa amaso n’itaboneshwa amaso.
Ati “Gutwika ibiyorero, gutwika imbagara hamwe no gutwikira imyanda ku gasozi ni bimwe mu bihumanya ikirere. Niyo mpamvu duhora tubwira abaturage kubyirinda. Imyanda ishyirwa mu gikoresho cyabugenewe ikajyanwa aho igomba gushyirwa ikabora, hanyuma ibiyorero n’imbagara nabyo birundwa hamwe bikabora bigatanga ifumbire. Iyo ubitwitse uba wangije ikirere.”
Umwe mu bari bakurikiye iki kiganiro yabajije Eng. Ruhamya igikorwa kugira ngo gutwikira ibiyobyabwenge ku karubanda nabyo bicike.
Ati “Avuze kurwanya gutwika nibuka ko Leta itwikira urumogi na kanyanga mu ruhame. Mbariza niba imyotsi yabyo itica agakingirizo k’imirasire y’izuba.”
Eng. Ruhamya yamusubije ati “Gutwika ni bibi. N’izo kanyanga batwika ntabwo byemewe, ubwo nyine baba bakoze amakosa nk’abandi ni ugushaka umwanya tukaganira nabo ndetse bakajya babisabira uruhushya.”
Yakomeje agira ati “Ubundi gutwika hari nibyo usabira uruhushya ukaba wabyemererwa kubera impamvu runaka ariko ntabwo upfa gutwika gusa.”
Ku bijyanye n’imyanda yo kwa muganga, uyu muyobozi yavuze ko itwikirwa ahantu habugenewe kandi ngo haba hari ubushyuhe buri ku gipimo cyo hejuru cyane ku buryo itagira ingaruka ku kirere.
[email protected]
",https://m.igihe.com/ibidukikije/article/gutwikira-kanyanga-mu-ruhame-ntibyemewe-eng-ruhamya,Environment
Ellen DeGeneres yashyize mu cyamunara inkweto ashaka inkunga yo kubaka ikigo mu Rwanda,"Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
Umunyarwenya Ellen DeGeneres yashyize mu cyamunara inkweto kugira ngo akusanye amafaranga yo kubaka ikigo kizita ku ngagi zo muri Pariki y’Ibirunga mu Karere ka Musanze.
DeGeneres ni umugore w’imyaka 61 wamamaye muri Leta Zunze Ubumwe za Amerika kubera ikiganiro cyamwitiriwe kuri Televiziyo kizwi nka ‘The Ellen DeGeneres Show’.
Kuri uyu wa Kabiri izi nkweto zashyizwe ku rubuga rwa interinet rwa eBay rugurirwaho ibicuruzwa bitandukanye. Rufite amabara y’umweru n’umukara, mu ruhande rwayo hashushanyijeho ingagi naho ku mupira handitseho “Ellen DeGeneres Wild Life Fund”.
Amafaranga azava muri iyi cyamunara yose azashyirwa mu kigega Ellen DeGeneres yatangije kigamije kubaka icyicaro cy’ikigo ‘Ellen DeGeneres Campus’, kibungabunga ingagi zo mu birunga mu Rwanda.
Iki kigo cyatangiye kubakwa mu Kinigi mu Karere ka Musanze ni impano Portia de Rossi yahaye DeGeneres bashyingiranwe bahuje ibitsina, ubwo yuzuzaga imyaka 60 y’amavuko.
Iki kigo kizunganira ibikorwa bisanzwe bikorwa n’Ikigega cyitiriwe Diana Fossey, bigamije gushyigikira intego za Leta y’u Rwanda mu kubungabunga ibidukikije n’umutungo kamere.
Ellen DeGeneres Campus niyo izaba irimo ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Kizaba kirimo laboratwari, ibyumba by’inama, ibyo kwigishirizamo n’inzu ndangamateka ivuga kuri Dian Fossey wishwe mu Ukuboza 1985.
Biteganyijwe ko ikigo gishya kizafungura imiryango ku mugaragaro mu ntangiriro za 2021, gitwaye miliyoni 10 z’amadolari.
Mu minsi ishize Ellen DeGeneres yateje mu cyamunara agapupe gakoze nk’ingagi umukunzi Portia De Rossi yakuye mu Rwanda. Icyo gihe bari bamaze gukusanya asaga miliyoni $5.
",https://m.igihe.com/ibidukikije/ibungabunga/article/ellen-degeneres-yashyize-mu-cyamunara-inkweto-ashaka-inkunga-yo-kubaka-ikigo-mu,Environment
"Igishanga cya Nyandungu kizashyirwamo ikiyaga, kigiye gushorwamo asaga miliyari 4Frw","Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Igishanga cya Nyandungu kiri ahazwi nko kuri 15 hagati y’Akarere ka Kicukiro n’aka Gasabo, kigiye gushorwamo asaga miliyari enye z’amafaranga y’u Rwanda, yo kugitunganya kugira ngo kibe cyakorwamo n’ibikorwa by’ubukerarugendo.
Gahunda yo gutunganya iki gishanga yatangiye mu 2017 ariko nyuma iza guhagarara mu buryo butunguranye.
Abatuye muri aka gace, babwiye Radiyo Rwanda ko bari bishimiye uburyo iki gishanga cyari cyatangiye gutunganywa cyane ko byari byanatumye bamwe muri bo babona akazi.
Umwe yagize ati “Aha hantu rero hasurwa n’abantu benshi akenshi n’abazungu baba barimo, batangiye imirimo bishimisha abantu benshi ibyo bakoraga ariko nyuma ntabwo bigeze bashaka kurangiza ibyo bari barimo, ntabwo twigeze tumenya niba ari ubushobozi bwababanye buke.”
Undi ati “Hariya hirya gatoya habaga icyapa mbese bavuga ko bagiye kuhashyira ibidendezi by’amazi (pond) umuntu wese yajya ahagera akabona ko ari nk’icyitegererezo ariko urabona ko igihuru cyabaye igihuru kandi hegeranye n’ikigo cy’amashuri.”
Ubuyobozi bw Ikigo cy’Igihugu gishinzwe kubungabunga ibidukikije (REMA) bwatanze isoko ryo gutunganya iki gishanga mu 2017, buvuga ko rwiyemezamirimo wari warahawe iri soko yananiwe kuzuza ibyo yari yasabwe bituma rihabwa undi ndetse iyo mirimo ubu imaze amezi atandatu isubukuwe.
Umuyobozi wa REMA, Eng Coletta Ruhamya, yemeza ko imirimo yo kugitunganya haterwamo ibiti n’inzira y’abanyamaguru, imitako n’ibidendezi by’amazi izarangirira ku gihe.
Yagize ati ‘Ubu kampanyi irimo ni nshya, impamvu twayifashe n’uko yerekanye ko ifite ubushobozi buruta ubw’ikompani ya mbere twari twabihaye biba ngombwa ko dushaka abandi bashya bashobora kubikora bijyanye n’icyerekezo cy’igihugu n’icy’Umujyi wa Kigali.”
Rwiyemezamirimo mbere wari waratsindiye isoko ryo gutunganya iki gishanga nyuma yo kunanirwa kuharangiza yishyuwe miliyoni 360, ndetse biteganyije ko gahunda yose yo kugitunganya izarangira hashowemo miliyari enye na miliyoni zikabakaba 530 z’amafaranga y’u Rwanda.
",https://m.igihe.com/ibidukikije/ibungabunga/article/igishanga-cya-nyandungu-kizashyirwamo-ikiyaga-kigiye-gushorwamo-asaga-miliyari,Environment
Guverinoma yashoye asaga miliyoni 900Frw mu bikoresho bizagenzura imyuka yoherezwa mu kirere,"Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Guverinoma y’u Rwanda yashoye miliyoni 927 z’Amanyarwanda mu bikoresho bizajya byifashishwa mu kugenzura imyuka ijya mu kirere, mu rwego rwo kureba ko ingaruka z’imyuka ihumanye.
Rwanda Today ivuga ko ibi bikoresho (air quality monitors), byashyizwe mu duce 10 hirya no hino mu gihugu, aho bizajya bigenzura imyuka ijya mu kirere ku mihanda minini, inganda n’ibindi bikorwa remezo nk’ingomero z’amashanyarazi, iminara n’imiturirwa.
Umuyobozi Mukuru w’Ikigo cy’Igihugu gishinzwe kubungabunga ibidukikije, REMA, Eng. Coletha Ruhamya, yavuze ko ibi bikoresho byinshi byamaze kugezwa ahatoranyijwe, ahasigaye n’aho bikazahagezwa vuba.
Ati “ Buri gihe tuzajya tubasha gutanga raporo irimo amakuru asesenguye ku miterere y’ubuziranenge bw’imyuka yoherezwa mu kirere mu gihugu hose”.
Yakomeje avuga ko aya makuru azatuma babasha gusesengura umusaruro w’ingamba za politiki iriho ubu, no gutanga ibitekerezo ku byarushaho kunozwa.
Icyemezo cyo kugenzura ibirebana n’imyuka ihumanye yoherezwa muri kirere kije mu gihe hirya no hino ku Isi ubwiza bw’umwuka bukomeje kwangirika ugereranyije n’ibipimo byemewe by’Ishami ry’Umuryango w’Abibumbye ryita ku Buzima, OMS.
Inyandiko yakozwe mu 2018 ku mvano y’ihumana ry’ikirere yagaragaje ko imyotsi irekurwa n’ibinyabiziga n’itwikwa rya ‘biomass’ biri mu bikomeje kwangiza ikirere cy’u Rwanda, by’umwihariko mu bice by’imijyi.
Umushakashatsi akaba n’Umunyamabanga Mukuru w’Urwego rushinzwe ubuziranenge muri Afurika, Hermogene Nsengimana, yavuze ko kuba hatabagaho ibikoresho byifashishwa mu kugenzura ibirebana n’imyuka yoherezwaga mu kirere, byatumaga bigorana gutanga impuruza igihe ingaruka zishobora kuba nyinshi ku baturage.
Ati “ Turizera ko u Rwanda rugiye kubera icyitegererezo ibindi bihugu nabyo bigafata iki cyemezo nka kimwe mu biganisha ku igerwaho ry’intego z’iterambere rirambye, no kugabanya umubare w’abahitanwa no guhumeka umwuka uhumanye”.
Ibi bikoresho bizakoreshwa mu kugenzura imiterere y’imyuka yoherezwa mu kirere byashyizwe mu duce turimo; Rusizi, Rubavu, Nyabihu, Gicumbi, Byimana, Kirehe, Kayonza, Nyagatare n’Umujyi wa Kigali.
",https://m.igihe.com/ibidukikije/article/guverinoma-yashoye-asaga-miliyoni-900frw-mu-bikoresho-bizagenzura-imyuka,Environment
Umushinga wa Dr Nsengimana wo kubungabunga imisambi wahembwe miliyoni 50 Frw,"Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Dr Nsengimana Olivier watangije umushinga wo kwita ku misambi yari iri gucika mu Rwanda yahawe igihembo mpuzamahanga cyo kubungabunga urusobe rw’ibinyabuzima kizwi nka ‘Future For Nature Award 2019’.
Uyu Munyarwanda w’imyaka 34 na Fernanda Abra ukomoka muri Brésil n’Umuhinde Divya Karnad batoranyijwe buri wese azahabwa 50,000 by’ama-euro, akabakaba miliyoni 50 Frw.
Dr Nsengimana yahembwe mu bagera ku 125 bagaragaje imishinga yo kubungabunga urusobe rw’ibinyabuzima. Umushinga we watsinze ni uwo guteza imbere imyororokere no kurinda imisambi igenda izimira.
Igihembo cya Future For Nature (FFN) yahawe azagishyikirizwa mu birori bizabera muri pariki nto ya ‘Royal Burgers’ Zoo’ mu Mujyi wa Arnhem mu Buholandi, ku wa 4 Gicurasi 2019.
Dr Nsengimana yabwiye IGIHE ko iki gihembo kizamufasha kongera imbaraga mu bikorwa byo kubungabunga urusobe rw’ibinyabuzima.
Yagize ati “Birashimishije cyane. Sinjye wahembwe ahubwo ni igihembo cy’umushinga, ni ishimwe ku bo dukorana n’igihugu kuko u Rwanda rufite umwihariko wo kwihutisha ibikorwa kubera imikoranire n’inzego kandi umusaruro ukagaragara mu gihe gito.’’
Yakomeje avuga ko “U Rwanda rufite ubushake bwo kubungabunga urusobe rw’ibinyabuzima. Kubona igihugu kivugwa birashimishije kandi bizamura isura yacyo.’’
Ibikorwa Dr Nsengimana amazemo imyaka ine byo kubungabunga ibinyabuzima abifatanya na leta harwanywa ubucuruzi bw’imisambi butumwa ihigwa, ikanagurishwa ku bashaka kuyitunga mu ngo zabo.
Yagize ati “Abayitunga batumaga igabanuka, imwe igapfa mu gihe bayihiga. Twaganiriye n’abayifite bemera kuyiduha tuyisubiza muri Pariki y’Akagera. Abanyamahanga batangazwa n’uburyo Abanyarwanda bakorana bakagera kuri iyi ntego.’’
Imishinga ihanzwe amaso mu kubungabunga imisambi
Dr Nsengimana wabaye umuganga w’ingagi yatangije Ikigo kirengera Inyamaswa zo mu Gasozi (RWCA) mu 2014 nyuma yo kubona ko hari inyamaswa ziri gucika zirimo n’imisambi.
Yagize igitekerezo cyo gutanga umusanzu we mu kubungabunga imisambi kubera iyapfuye bayihiga, iyagejejwe mu ngo z’abantu igakatwa amababa bigatuma itisanzura uko bikwiye.
RWCA ifite abakozi 15 n’abakorerabushake 55 bafasha mu kubungabunga imisambi yarimo ikendera mu gihugu no ku Isi muri rusange bitewe no kuyicuruza binyuranye n’amategeko.
Dr Nsengimana yavuze ko “Igihembo twahawe kizadufasha kongera ubushobozi bw’abo dukorana, bakaba ba ambasaderi b’ibikorwa byacu. Tukabaha smartphone, bakatugezaho amakuru mu gihe nyacyo, bakanakorana n’inzego z’ibanze. Turateganya no gukomeza kubarura imisambi no kubaka ikoranabuhanga rizadufasha kureba aho iri n’ibyo irya ku buryo tumenya aho kongera imbaraga.’’
Mu Rwanda habarurwa imisambi 500 iri mu gasozi, irimo iyari isanzwemo n’iyasubijweyo kuva mu 2016. Igikorwa cyo kuyibarura kirakomeje ndetse Abanyarwanda basabwa kukigiramo uruhare.
Uyu muganga yatanze inama yo kudatunga imisambi cyangwa izindi nyamaswa zo mu gasozi mu ngo.
Ati “Ntibyemewe keretse ababifitiye uburenganzira bwa leta. Inyamaswa zishobora kuzana uburwayi bwakwanduza imiryango. Abafite imisambi bataramenyekanisha, byaba byiza bayibaruje kuko yose igiye gukurwa mu ngo z’abantu. Abazaba bakiyifite bashobora kuzahura n’amategeko.’’
Mu 2017, Umuryango utera inkunga abantu bafite ibitekerezo by’ubuvumbuzi n’ubushakashatsi mu bijyanye n’Ubumenyi bw’Isi ‘National Geographic Society’, wahembye Dr. Nsengimana kubera ibikorwa bye byo guteza imbere imyororokere no kurinda imisambi igenda izimira mu rusobe rw’ibinyabuzima. Mu 2014, yari yatsindiye igihembo cya Rolex.
",https://m.igihe.com/ibidukikije/inyamaswa/article/umushinga-wa-dr-nsengimana-wo-kubungabunga-imisambi-wahembwe-miliyoni-50-frw,Environment
Kigali Marriott yabimburiye izindi hotel mu guca ikoreshwa ry’imiheha ya plastique,"Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Kigali Marriott Hotel yabaye iya mbere ibimburiye izindi mu gushyira mu bikorwa umwanzuro wafashwe na Marriott International wo kurengera ibidukikije binyuze mu guca ikoreshwa ry’imiheha ikozwe muri plastique.
Muri Nyakanga 2018 nibwo Marriott International yafashe umwanzuro wo kugabanya ikoreshwa ry’imiheha ya plastique muri hotel zayo zisaga 6500 ziri hirya no hino ku Isi.
Icyo gihe Umuyobozi Mukuru wa Marriott International, Arne Sorenson, yatangaje ko batewe ishema no kuba kimwe mu bigo binini muri Amerika bifasha umwanzuro wo guhagarika ikoreshwa ry’imiheha ya plastique mu mashami ari hirya no hino ku Isi.
Ati “Guhagarika ikoreshwa ry’imiheha ya plastique ni uburyo bworoshye abakiliya bacu bashobora gukoresha mu kugira uruhare mu kugabanya ikoreshwa rya plastique igihe bacumbitse iwacu. Igikorwa gisanzwe kibahangayikishije kandi batangiye gushyira mu bikorwa mu ngo zabo”.
Mu ntego iki kigo cyihaye ni uko kugera muri Nyakanga 2019, uyu mwanzuro uzaba wamaze gushyirwa mu bikorwa aho bateganya kujya bagabanya imiheha isaga miliyari imwe yakoreshwaga buri mwaka.
Iyi gahunda yo guhindura ubwoko bw’imiheha ikoreshwa yahise itangira gushyirwa mu bikorwa na hotel zirimo Kigali Marriott, ni imwe mu bikorwa byinshi Marriott International ikomeje gukora mu rwego rwo kurushaho kubungabunga no kurengera ibidukikije.
Mu ntangiriro za 2018, Marriott yatangiye gusimbuza ubwoko bw’amacupa arimo ibikoresho by’isuku byifashishwa mu bwiherero, igikorwa cyitezweho kugabanya amacupa asaga miliyoni 35 buri mwaka.
Uyu mwanzuro ushyizwe mu bikorwa mu gihe Inama y’Abaminisitiri idasanzwe yateranye ku wa 28 Mutarama 2019, yemeje umushinga w’Itegeko ryerekeye kubuza ikorwa, itumizwa mu mahanga, ikoreshwa n’icuruzwa ry’ibikoresho bikozwe muri plastique bikoreshwa inshuro imwe.
Minisitiri w’Ibidukikije, Vincent Biruta, yasobanuye ko uyu mushinga ugamije guca ibikoresho bya plastique bitari amashashi bigenda bikwira hose nk’imiheha, udukombe, amacupa, amasahani, amakanya, ibiyiko n’ibindi bikoreshwa rimwe ugasanga birajugunywe kandi bitazabora.
Yavuze ko bazahera ku dukombe n’imiheha ya plastique kuko abantu batabikoresheje ntacyo baba, iyi miheha yo bikaba bishoboka ko yasimbuzwa indi ikozwe mu mpapuro zishobora kubora ari nayo kuri ubu Kigali Marriott ikoresha.
Iri tegeko rigiye kujyaho nyuma y’imyaka isaga 10 Leta y’u Rwanda iciye ikoreshwa ry’amashashi aho yanashyizeho itegeko rihana ababirenzeho, ibi byatumye ruza mu bihugu 40 ku Isi byateye intambwe mu kurengera ibidukikije.
[email protected]
",https://m.igihe.com/ibidukikije/article/kigali-marriott-yabimburiye-izindi-hotel-mu-guca-ikoreshwa-ry-imiheha-ya,Environment
Minisitiri Biruta yagaragaje uko kubungabunga ibishanga byafasha mu guhangana n’inzara,"Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Minisitiri w’Ibidukikije mu Rwanda, Dr. Vincent Biruta, yavuze ko ibishanga bibungabunzwe neza byafasha mu guhangana n’ibibazo by’imyuzure, amapfa n’inzara.
Yabigarutseho kuri uyu wa Kane mu ijambo yagejeje ku bitabiriye umunsi mpuzamahanga w’ibishanga, ufite insanganyamatsiko igira iti “Tubungabunge ibishanga duhangana n’ingaruka z’imihindagurikire y’ibihe”.
Uyu munsi wahuriranye no gusoza icyumweru cyahariwe kubungabunga ibishanga mu Rwanda, cyibanze ku bikorwa byo gukangurira abaturage kumenya akamaro k’ibishanga ku mibereho yabo n’abatuye Isi.
Hari kandi kubibutsa kubibungabunga, kubigarurira isura byari bifite no kuvanamo ibikorwa byagiye bibyangiza bikanatera ingaruka zitandukanye.
Minisitiri Biruta yavuze ko mu myaka 35 ishize ibiza byikubye kabiri kandi 90% bifite aho bihuriye n’amazi. Mu Rwanda ahanini ibiza biterwa n’imvura.
Yakomeje avuga ko mu igenzura riherutse gukorwa mu turere 15, by’umwihariko ibiza bituruka ku mwuzure mu Majyaruguru n’Amajyepfo n’ibituruka ku mapfa mu Ntara y’Iburasirazuba, byagize ingaruka za miliyari 204 z’amafaranga y’u Rwanda. Avuga ko ibishanga bicunzwe neza byafasha mu guhangana n’ibi bibazo byose.
Ati “Ayo mafaranga yose hamwe aruta ingengo y’imari igenda ku buhinzi bw’igihugu, ibi rero bigiye biba buri mwaka ntabwo dushobora guterera iyo ndetse byagira n’ingaruka nyinshi n’inzara yabaho.”
“Ibishanga rero bifite akamaro gakomeye mu buryo bwo guhangana n’imihindagurikire y’ibihe, mu kurwanya imyuzure bikagira uruhare no kuba twahangana n’amapfa n’inzara.”
Ibarura ry’ibishanga mu Mujyi wa Kigali ryakozwe na REMA, mu mpera za 2018, ryagaragaje ko ibikorwa bigera ku 7 222 bikorerwa mu bishanga, icyanya cy’inganda i Gikondo hatarimo.
Imirenge ya Remera, Gisozi, Gatsata, Kinyinya na Kacyiru ifite ibikorwa byinshi mu bishanga birimo; insengero, ubworozi, amasoko, amagorofa, gare, ubucuruzi n’ibindi.
Iyi mibare ikomeza igaragaza ko 78%, ari amazu atuwemo, naho 9.44%, ni ubucuruzi. Inyubako 3.18% ni izo abantu batuyemo kandi banacururizamo, naho ibiraro byo kororeramo ni 2.85%.
Mu bafite ibikorwa mu bishanga abagera kuri 51% ntabwo bafite ibyangombwa birimo iby’ubutaka, iby’ubugure n’ibindi.
Umuyobozi Mukuru wa REMA, Eng. Coletha Ruhamya, yavuze ko igenzura ryakozwe ryagaragaje ko hari ibintu byinshi bikeneye gushyira imbaraga hamwe by’umwihariko ibijyanye no kwigisha abantu amategeko n’impamvu zo kurengera ibishanga.
Itegeko rirengera ibidukikije rishyira ubutaka bungana na metero 50 uvuye kubiyaga, metero 20 uvuye ku bishanga na metero 10 uvuye ku migezi mu butaka rusange bwa Leta, bivuze ko nta muntu wemerewe kubwiyandikishaho no gushyiramo ibikorwa.
",https://m.igihe.com/ibidukikije/ibungabunga/article/minisitiri-biruta-yagaragaje-uko-kubungabunga-ibishanga-byafasha-mu-guhangana-n,Environment
Kigali: Abafite ibikorwa mu bishanga basabye guhabwa aho kwimukira n’ingurane,"Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Abaturage batuye n’abafite ibikorwa by’ubucuruzi n’inganda mu bishanga byo mu Mujyi wa Kigali, basabye ubuyobozi kubashakira aho kwimukira bagahabwa n’ingurane ku butaka bwabo kuko hari ababufitiye ibyangombwa.
Aba baturage batangaje ibi nyuma y’ubugenzuzi buri gukorwa n’Umujyi wa Kigali, ufatanyije Ikigo cy’Igihugu gishinzwe kubungabunga Ibidukikije (REMA).
Ni ubugenzuzi buri gukorerwa mu bishanga biri mu turere tw’Umujyi wa Kigali, aharebwa niba ibikorwa byagombaga kuvanwamo byaramaze kuvamo. Uyu munsi ubugenzuzi bwakorewe mu Karere ka Nyarugenge.
Bavukiyehe Eugène ufite ububiko bw’ibishyimbo n’ibigori mu gishanga kiri mu Murenge wa Muhima, Akarere ka Nyarugenge yavuze ko n’ubwo ibyo ari gusabwa n’ubuyobozi yabyumvise kandi abishyigikiye ariko afite impungenge z’aho azimurira ibikorwa bye.
Yagize ati “Ahubwo bagombye gutekereza niba bashaka ko tuhava, twashoye amafaranga muri banki baduhe amafaranga y’ingurane tugende tugure ahandi tubone ubwimura ibikorwa dufite aho tubijyana.”
“Kuko ntabwo wabwira umuntu washoye miliyoni akarangura ibintu warangiza ukamusaba kubyikorera adafite aho abijyana. Twifuza baduhe ingurane dushake aho twimukira.”
Mbarushimana Ibrahim uzwi ku izina rya Braaza, na we ufite ibikorwa birimo amacumbi, resitora n’igaraje mu gishanga cya Nyabugogo yagize ati “Igishanga ndacyumva kandi gukoreramo ibintu byangiza ibidukikije si byiza ahubwo nibagenzure metero mfite kuva ku gishanga nasize metero 50 izindi nzikoramo ubusitani.”
Braaza avuga ko yumvise amabwiriza kandi nawe yiteguye kubungabunga igishanga.
Kugeza ubu ibishanga byo mu mujyi bibarizwaho ibikorwa bitemewe birenga 2,000 birimo 1,600 by’ubwubatsi.
Umuyobozi w’Umujyi wa Kigali, Rwakazina Marie Chantal, yavuze ko hashize umwaka urenga abaturage bakabaye baramaze kuvana ibikorwa byabo mu bishanga ari nayo mpamvu hongeye kubaho iri genzura.
Rwakazina yavuze ko abari gusaba guhabwa ingurane ahanini barimo “Abafitemo ibikorwa badafitiye uruhushya na rumwe, ari urwo kubaka, gukoreramo cyangwa ibyangombwa by’ubutaka.”
Yakomeje agira ati “Abo rero ni nabo twari tugendereye kuko ingurane uko bigaragara izakorwa ariko bisaba kugira ngo habeho ubwumvikane. Mu gihe batarahabwa ingurane bakamenya ko iki ari ikibazo nabo kibafitiye ingaruka bakatwemerera kuvamo tugacunga igishanga neza nyuma bakazahabwa ingurane.”
Ikijyanye no guhabwa aho bimurira ibikorwa, Rwakazina, yavuze ko Kigali ari ngari kandi ubuyobozi bwiteguye kubafasha kugira ngo bubahirize amabwiriza yo kubungabunga ibishanga.
Mu Rwanda habarizwa ibishanga 935, bigize ubuso bungana 10.6% ku butaka bw’igihugu. Bifite uruhare rukomeye mu buhinzi butunze Abanyarwanda barenga 70%.
Kuva mu 1900, ibishanga birenga 64% byarasibamye mu gihe 50% y’ibiri mu Mujyi wa Kigali byazamuweho ibikorwa bitandukanye.
Umuyobozi Mukuru wa REMA, Eng. Coletha Ruhamya, yavuze ko ibishanga bifite akamaro mu kurengera ibidukikije, ubuzima bw’abantu n’imihindagurikire y’ikirere.
Yagize ati “Ibishanga akamaro kanini bifite, ni uko byakira ayo mazi kandi ayo mazi aho akenewe bya bishanga birayarekura agafasha kuhira no kugaburira indi migezi. Ikindi ni uko bifite umwihariko wo kuyungurura ayo mazi, kandi ibishanga ni umwihariko wo kuba iwabo w’ibinyabuzima bitandukanye.”
Iri genzura ribaye mu gihe u Rwanda rwitegura kwifatanya n’Isi mu kwizihiza umunsi mpuzamahanga w’ibishanga ku wa 31 Mutarama 2019 mu birori bizabera muri Kigali Serena Hotel. Uyu munsi usanzwe wizihizwa ku wa 2 Gashyantare buri mwaka.
",https://m.igihe.com/ibidukikije/ibungabunga/article/kigali-abafite-ibikorwa-mu-bishanga-basabye-guhabwa-aho-kwimukira-n-ingurane,Environment
Amasezerano ku kayunguruzo k’izuba yaraje ijoro ibihugu 200 i Kigali yatangiye kubahirizwa,"Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Kwinjira mu mwaka wa 2019 byahuriranye n’uko kuri uyu wa 1 Mutarama, hatangiye gushyirwa mu bikorwa ibyavuguruwe mu masezerano ya Montréal agamije kurinda akayunguruzo k’imirasire y’izuba, byabereye i Kigali ku wa 15 Ukwakira 2016.
Hari mu nama ya 28 yahuje ibihugu 197 byayashyizeho umukono. Ibyavuguruwe bigamije ko ibyuma bikonjesha nka za frigo n’ibitanga ubuhehere mu nyubako bikoresha ibinyabutabire bya Hydrofluorocarbons (HFCs), bisimbuzwa ikoranabuhanga rishya ritifashisha iyo myuka yangiza ikirere.
Amavugurura ya Kigali agena ko ibihugu bikize bigomba kugabanya ikoreshwa rya HFCs ku gipimo cya 85% hagati y’umwaka wa 2019 na 2036; ibihugu biri mu nzira y’amajyambere bikagabanya iyo myuka kuri 80% hagati ya 2024 na 2045.
Uyu muhigo wemejwe nyuma y’uko ayo masezerano yari amaze imyaka irindwi aganirwaho, yemeranyijweho mu rukerera rwo kuwa 15 Ukwakira 2016 ubwo abari mu biganiro byabasabaga kurara ijoro muri Kigali Convention Centre bajya impaka.
Kugira ngo ibyavuguruwe kuri aya masezerano bitangire gushyirwa mu bikorwa hari hakenewe ibihugu 20 bibyemeza burundu, bikaba byarabonetse mu Ugushyingo 2017. Ubu bimaze kugera kuri 65.
Minisitiri w’Ibidukikije, Dr Biruta Vincent, yabwiye IGIHE ko nyuma y’imbaraga ibiganiro ku kwemeranya amavugurura byatwaye, kubishyira mu bikorwa bitazagorana kuko guca ibinyabutabire bya Hydrofluorocarbons ari amahirwe mashya y’ubucuruzi.
Ati “Ziriya gaz zirakorwa zikagurishwa, biriya byuma bikonjesha nabyo ni ibintu bicuruzwa. Iyo ikoranabuhanga rishya rije rigashyirwa ku isoko rigenda risimbura iryari rishaje, ariko bisaba ko buri gihugu kigira gahunda yo kugenda gisimbuza ibikoresho bya kera ndetse n’imyuka bikoresha.”
Yavuze ko nko ku Rwanda gahunda yamaze gukorwa ndetse ibikoresho bikonjesha bitarimo ibinyabutabire byangiza akayunguruzo k’izuba, byatangiye kugera ku isoko.
Ati “Ubu turimo gukora igenzura ry’ibigomba gusimburwa byose uko bingana, hanyuma dutangire kureba niba ibyinjira mu gihugu byuzuza neza ibipimo bishya, ari nako tugenda dusimbura ibyari bihasanzwe kugira ngo bihuze n’ariya masezerano.”
Dr Biruta avuga ko indi ngingo itanga icyizere ku ishyirwa mu bikorwa ry’ibyavuguruwe mu masezerano ya Montreal, ariko uko aya masezerano muri rusange ari amwe mu yabashije kugera ku ntego ku Isi.
Amasezerano ya Montréal muri rusange bibarwa ko amaze kugabanya 98% by’imyuka yangizaga akayunguruzo kagabanya ubukana bw’imirasire y’izuba iza ku isi, Ozone, irimo nka chlorofluorocarbons (CFCs) na hydrochlorofluorocarbons (HCFCs), ku buryo katangiye kugaragaza ibimenyetso byo kwisubiranya.
Nubwo HFCs zo zitangiza Ozone, zifite ingaruka inshuro ibihumbi mu gushyushya uyu mubumbe kurusha ‘dioxide de carbone,’ CO2.
Gusimbuza ibi bikoresho ku Rwanda ngo bishobora kutazaba akazi gakomeye kuko ingano yabyo ari nke, bitandukanye n’uko bimeze mu bihugu nka Arabie Saoudite, igira n’ibyuma bikonjesha inzu yose.
Mu itangazo Umuryango w’Ibihugu by’u Burayi, EU, washyize ahagaragara kuri uyu wa Kabiri, watangaje ko ibihugu biwugize byatangiye neza urugendo rwo guca HFCs.
Amasezerano ya Montreal yuzuzanya n’aya Paris 

Amasezerano ya Paris yerekeye imihindagurikire y’ibihe, yemeranyijweho mu Ukuboza 2015, agena uburyo bwo gushyira mu bikorwa ingamba zitandukanye kugira ngo igipimo mpuzandengo cy’ubushyuhe bw’Isi kigume munsi ya dogere calcius 2, intego ikaba ko kigera hasi ya dogere 1.5.
Dr Biruta avuga ko guca HFCs no guteza imbere ikoreshwa ry’ibyuma bikoresha ingufu nkeya kandi zitangiza ibidukikije, byombi byuzuzanya.
Mu nama ya 24 ku mihindagurikire y’ibihe yabereye Katowice muri Pologne ku wa tariki 3-14 Ukuboza 2018, ibihugu byemeranyije ku mabwiriza ngenderwaho mu gushyira mu bikorwa amasezerano ya Paris.
Gusa Amerika nk’igihugu kinarekura imyotsi myinshi mu nganda zacyo, cyivanye mu masezerano ya Paris ndetse Perezida Donald Trump ntahwema kuyanenga.
Minisitiri Dr Biruta avuga ko mu 2020 ibihugu bizongera kugaragaza ukwiyemeza kwabyo, igikorwa kizajya kiba buri myaka itanu.
Yakomeje agira ati “Kuba Guverinoma ya Amerika itemera ariya asezerano, nabyo ni ukubishyira mu cyiciro cyabyo muri politiki, ariko nubwo guverinoma nkuru ivuga biriya, hari leta zo muri Amerika zishyira mu bikorwa ibikubiye mu masezerano ya Paris, kandi twizera n’abandi ko hari igihe bazagera aho bakabyumva neza.”
“Ikindi ni uko ibimenyetso byerekana ko ihindagurika ry’ibihe rihari kandi rituruka ku bikorwa bya muntu. Ikindi gituma tugira icyo cyizere ni uko ikoranabuhanga ririmo kugenda riganisha ku ntego zihawe mu masezerano ya Paris.”
Yatanze ingero ku buryo mu bihugu byinshi barimo kwitabira kubyaza umusaruro ingufu z’imirasira y’izuba, uburyo ikoreshwa ry’ibicanwa nk’amakara bigabanyuka n’uburyo inganda z’imodoka zirimo izamaze gukoresha amashanyarazi, zitarekura imyotsi ihumanya ikirere.
Ati “Iyo ikoranabuhanga ryafashe umurongo nk’uwo, wabyemera utabyemera, ufata umurongo isoko riguhaye. Ni cyo kintu kiduha icyizere, natwe nubwo tudakora imodoka hari imyaka izagera nushaka imodoka ya mazutu ntuyibone kuko ntawe uzaba akiyikora.”
Ibipimo bigaragaza ko mu Rwanda ubushyuhe bwazamutse ku gipimo mpuzandengo cya dogere celcius 1.4 kuva mu 1970, kandi mu gihe nta gikozwe, cyazamuka kugera kuri dogere celcius 2.5 bitarenze umwaka wa 2050.
",https://m.igihe.com/ibidukikije/article/amasezerano-ku-kayunguruzo-k-izuba-yaraje-ijoro-ibihugu-200-i-kigali-yatangiye,Environment
Hatagize igikorwa tumwe mu duce tw’Iburasirazuba twahinduka ubutayu,"Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Tumwe mu duce two mu Ntara y’Iburasirazuba, twugarijwe n’izuba mu buryo bukomeye ku buryo hatagize igikorwa hamera nko mu butayu.
Mu myaka ya 2002 kugeza 2006 abigaga mu mashuri abanza hirya no hino mu gihugu baribuka imfashanyo zatangwaga n’abanyeshuri, insengero n’imiryango itandukanye hagamijwe gufasha abaturage bari batuye mu Bugesera bitewe n’izuba ryahavaga bahinga bikuma.
Icyo gihe Bugesera inzara yavuzaga ubuhuha biturutse ku zuba ryahavaga ari ryinshi cyane kubera uburyo hari ubutayu, nta biti byaharangwaga. Byatumaga abaturage bari bahatuye basuhukira hirya no hino mu gihugu.
Icyo gihe leta yagerageje uko ishoboye ihashya inzara muri aka gace maze Bugesera itahwamo amahoro biturutse ku ngamba zafashwe zirimo ko buri muturage atera igiti akakivomerera, abanyeshuri bikaba uko ubu Bugesera ntiwamenya ko inzara yahigeze.
Aya mateka sinyagaruye kugira ngo nibutse abantu izuba ryavuye icyo gihe, ahubwo mbigaruye kugira ngo twibukiranye ibyatumaga ya mvura ibura mbona na n’ubu tudafatiranye bya bihe byagaruka mu batuye Kirehe, Ngoma na Kayonza.
Maze iminsi ngenderera utu turere ndi mu modoka z’abagenzi, twahagera nkabona abagenzi bose bafite agahinda bitewe n’ibishyimbo n’ibigori byumiye mu mirima kubera kubura imvura.
Iyo unaganiriye n’abaturage bahatuye wumva agahinda ari kose kuko imvura igwa hakurya Tanzania, igahita yambuka ikagwa Rwamagana n’ahandi nyamara igice kinini cya Kayonza, Ngoma na Kirehe ntihagwe ikahasimbuka.
Bamwe mu baturage iyo muganira batebya bagira bati “Impamvu tutabona imvura ni aba bashinwa bari kubaka uyu muhanda kuko no mu 1974 ubwo bubakaga uyu muhanda inaha nabwo twari twarabuze imvura”.
Nyamara iyo utereye amaso mu bigaragara ukirengagiza ibyo abaturage bavuga, usanga ikibitera ari ukutagira amashyamba menshi muri aka karere, imisozi myinshi yaho yambaye ubusa uraterera ijisho ku musozi rigahingukira hakurya ku buryo wagira ngo ni mu butayu.
Benshi mu batuye aka gace bavuga ko bijya gutangira, abari abayobozi bigabije amashyamba ya leta yarari muri ibi bice bagurisha ibiti byose ibindi babitwikamo amakara abanya-Kigali, barayarangura biratinda Kayonza iramamara mu Rwanda mu kugira amakara meza.
Icyo gihe uwashakaga amakara meza bamurangiraga kugura ayaturutse Kayonza, nyamara uko batemaga ibiti niko n’udusozi badusigaga ku gasi twambaye ubusa.
Mu 2016 ibi bice byateje gusuhuka ku banyarwanda bitewe n’izuba ryinshi

Mu 2016 izuba ryinshi ryavuye mu Rwanda, ryatumye bamwe mu batuye Iburasirazuba basuhuka, aho bavugaga ko bahunga inzara nyamara bamwe mu bayobozi bo bavugaga ko atari inzara ari amapfa.
Icyo gihe Minisitiri w’ubuhinzi n’ubworozi , Dr Gerardine Mukeshimana, yavuze ko izuba ryavuye cyane ryangije hegitari ibihumbi 17 z’ibihingwa, ingaruka z’ibiza zikaba zaratumye imiryango ibihumbi 47 360 yugarizwa n’ibura ry’ibiribwa.
Mu turere twa Kayonza, Kirehe na Ngoma hegitari zigera ku bihumbi 9000 z’imyaka yavuze ko zumye kubera izuba ryinshi. Gusa ahakana ko nta nzara yariri mu Rwanda ko igihari ari amapfa.
Abashinzwe ubumenyi bw’ikirere barabisobanura

Mu mibare ituruka mu kigo cy’Igihugu gishinzwe ubumenyi bw’ikirere (Meteo Rwanda), igaragaza ko mu mezi ya Nzeri n’Ukwakira utu duce aritwo twabonye imvura nke mu gihugu ariko mu kwezi k’Ugushyingo n’iminsi makumyabiri y’Ukuboza 2018, hakaba haraguye imvura ingana na 75-100mm n’imvura nke izagwa mu kwezi kwa Mutarama 2019 iri hagati ya mm 30-40.
Umuyobozi w’agateganyo mu ishami ry’iteganyagihe mu kigo cy’Igihugu cy’ubumenyi bw’Ikirere Mbiti Mugunga Mathieu, yabwiye IGIHE ko impamvu biriya bice bibura imvura ari uko nta biti biharangwa.
Yagize ati “Iyo urebye imiterere ya hariya hantu ntabwo yafasha imvura kugwa kuko nta mashyamba na make ahagaragara ,hambere nagiyeyo nsanga uretse no kuba nta mashyamba nta n’ibiti bihagaragara. Nabajije abayobozi baho impamvu badatera ibiti bambwira ko babitera rimwe na rimwe abaturage bakabitema bikiri bito bakajya kubicana ibindi ngo bikuma kubera kubura imvura.”
Yakomeje agira ati “Muri kariya gace imvura nziza baheruka niyo babonye mu kwezi kwa kane naho nyuma yaho babona nke cyane. Imvura izayo iturutse mu mashyamba ya Tanzaniya yahagera ikabura ibiti n’amashyamba biyikomeza igaca hejuru ikajya kugwa za Kabarondo n’ahandi”.
Mugunga yagiriye inama leta yo kuhafatira ingamba kuko biri kugenda biba bibi ati “Inama natanga nuko leta yakwita kuri kiriya gice bakahatera amashyamba menshi nibwo abaturage bakongera kubona imvura neza.”
Umuyobozi w’Ikigo gishinzwe kubungabunga amazi n’amashyamba Ngabonziza Prime, yabwiye IGIHE ko bafite gahunda yihariye yo kwita ku Ntara y’Iburasirazuba kuko icyo kibazo nabo bakibonye.
Yagize ati “Icyo kibazo turakizi ni nayo mpamvu twatangiye gahunda yihariye yo kwita ku Ntara y’Iburasirazuba cyane cyane Kirehe, Kayonza, Ngoma na Nyagatare. Iyi ntara tuyishoramo 70% by’amafaranga yose tubona ariko sinzi aho ikibazo kikiri. Mu igenamigambi rya 2018/2019 ni rya 2019/2020, tuzahashora 70% by’amafaranga yose duhabwa na leta.”
Yakomeje avuga ko hari n’indi gahunda bahafite izatangira muri Nzeri umwaka utaha izibanda cyane cyane muri ibi bice byangiritse cyane kubera kutagira amashyamba.
Ngabonziza yibaza impamvu nta gihinduka mu turere tuba twabonye amafaranga menshi anasaba inzego zibanze kubafasha gukangurira abaturage kwita ku biti biba byatewe.
Ati “Siniyumvisha uburyo nka Kirehe ntampinduka zihaba nyamara uyu mwaka ariko Karere twahaye amafaranga menshi cyane, twagahaye miliyari imwe mu gihe utundi turere twabahaye nka miliyoni 30. Icyo dusaba rero inzego zibanze nizidufashe gukangurira abaturage kwita ku biti biba byatewe nibatabyitaho ntacyahinduka nibumve ko igiti kitabwaho nk’ibindi bihingwa byose.”
Muri gahunda Ikigo gishinzwe kubungabunga amazi n’amashyamba giteganya gukora muri utu turere twa Kayonza, Ngoma na Kirehe bigaragara ko hazaterwa ibiti byinshi byitezweho kuzahura ibi bice byakunze kurangwa n’igisa n’ubutayu.
Akarere ka Ngoma hateganyijwe guterwa ibiti bivangwa n’imyaka kuri hegitari 2 668, amashyamba ku misozi angana na hegitari 228 hasazurwa amashyamba hegitari 18 hanaterwe ibiti by’imbuto 9155.
Akarere ka Kayonza hateganyijwe guterwa ibiti bivangwa n’imyaka hegitari 7065, Amashyamba kumisozi hegitari 1511 hazasazurwa hegitari 5 haterwe ibiti by’imbuto kuri hegitari 9500.
Akarere ka Kirehe hateganyijwe guterwa ibiti bivangwa n’imyaka huri hegitari 1582 hazasazurwa hegitari 5,4 hazaterwa amashyamba angana na hegitari 675 ndetse haterwe n’ibiti by’imbuto kuri hegitari 5141.
Karekezi Godfrey utuye muri aka gace avuga ko izuba riri kwibasira aka gace ryatumye insina ze zuma nyamara mbere yarapakizaga imodoka akajyana kugurisha.
Ati “Mbere izuba ritaraba ryinshi napakizaga imodoka ibitoki nkajyana i Kigali, ariko ubu no kubona icyo ndya ntibinyorohera hashize nk’imyaka itatu tuvusha izuba kuva mu kwa Gatanu kugera mu kwa cumi n’abiri, leta ikwiye kugira icyo ikora hakiri kare.”
Karekezi akomeza asaba leta kubashyiriraho uburyo bwiza bahingamo, kuko iyo bakurikije ibihe by’ihinga ibyo batera bikunda gupfira mu mirima kubera izuba ryinshi.
Minisitiri w’ubuhinzi n’ubworozi, Dr. Gerardine Mukeshimana, yabwiye IGIHE ko babibonye ko mu myaka itatu ishize igihembwe cya mbere cy’ihinga kitakunze kugenda neza muri ibi bice, gusa akavuga ko hari ingamba bafashe zirimo no kuhira imyaka.
Ati “Mu mirenge ya Mpanga na Mahama twatangiye gukorerayo imishinga yo kuhira imyaka ku buryo bwagutse hegitari ibihumbi 5000, ariko na Kayonza mu murenge wa Ndego dufiteyo umushinga uzatangira umwaka utaha turi kugenda twagura ibikorwa byo kuhira muri iyi mirenge ikunda guhura n’ibibazo”.
Yakomeje avuga ko hari nabo bazi bateye bikumira mu murima kubera izuba ryinshi ariko ko bababaruye kugira ngo babafashe hakiri kare, yijeje abatuye muri ibi bice kubagezaho ibikoresho by’ingenzi hakiri kare mu rwego rwo kwitegura igihembwe cya kabiri cy’ihinga.
",https://m.igihe.com/ibidukikije/article/hatagize-igikorwa-tumwe-mu-duce-tw-iburasirazuba-twahinduka-ubutayu,Environment
Icyuho mu guca ibikoresho byonona amashanyarazi bikanasohora imyuka yangiza ibidukikije muri EAC,"Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu byo muri Afurika y’Uburasirazuba ntibirahuriza ku ngamba zigenga ikoreshwa ry’ibyuma bikonjesha nka frigo, ibyohereza umwuka mu nyubako n’amatara akoresha amashanyarazi bisohora imyuka yangiza ibidukikije n’ingufu z’amashanyarazi.
Ibihugu biri muri EAC bifite ingamba zo gukumira ibi bikoresho ariko ntiziranozwa ngo zishyirwe mu bikorwa.
Kenya yashyizeho amabwiriza mu 2012 ariko ntacyo yahinduye mu iyinjizwa ry’ibi bikoresho. Uganda nayo yayashyizeho ariko ntiyashyizwe mu bikorwa.
U Rwanda ruri mu nzira yo gushyiraho amabwiriza mu gihe u Burundi, Tanzania na Sudani y’Epfo, intambwe yabyo ikiri hasi.
Umuyobozi w’Ikigo gishinzwe Kubungabunga Ibidukikije (REMA), Eng. Coletha Ruhamya, yasabye ko EAC na Afurika yose ikwiye guhuza ingamba mu gukumira ibi bikoresho.
Yabigarutseho ku wa 29 Ugushyingo 2018 mu kiganiro cyahuje abayobozi baturuka muri Afurika cyabereye mu Ihuriro rya mbere Nyafurika ku Bukungu butangiza Ibidukikije riteraniye i Kigali.
Insanganyamatsiko yacyo yibanze ku “Kwihutisha ingamba zo gukumira ibikoresho bikonjesha byangiza ingufu z’amashanyarazi bikanangiza ibidukikije muri Afurika.’’
Bigamije gushyira mu bikorwa amavugurura ya Kigali ku masezerano ya Montréal yerekeye ibintu byangiza akayunguruzo k’imirasire y’izuba. Yemejwe burundu muri Mata 2017.
Umuyobozi wa Gahunda ya Rwanda Cooling Initiative, Kayitare Morris, yasobanuye ko hazashyirwaho ibipimo ntarengwa bizagenderwaho ku bikoresho nka frigo n’ibyuma bitanga ubukonje mu nzu (air conditioners), harebwa umuriro bitarenza ku mwaka n’imyuka bikoresha (Refrigerant) igomba kuba itangiza ibidukikije ari byo byitwa Minimum Energy Performance Standards (MEPS).
Yagize ati “Muri uyu mushinga turareba ingufu z’amashanyarazi n’imyuka ibyo bikoresho bikoresha. Hari frigo zigomba gukurwaho zifite imyuka ya Hydrochlorofluorocarbons (HCFCs) kuko ihumanya ikirere, naho izikoresha hydrofluorocarbons (HFCs) zikagabanywa nkuko amavugurura ya Kigali abiteganya.”
Amasezerano ya Montréal yemeje ikurwaho ry’ibikoresho bifite imyuka ya HCFCs, bisimbuzwa ibisohora iya HFCs ariko na byo ubushyuhe bwabyo buguma ku Isi bikangiza ibidukikije.
Amavugurura y’i Kigali yemeje ko bihagarikwa. Agena ko ibihugu bikize bizagabanya ikoreshwa rya HFCs ku gipimo cya 85% hagati ya 2019 na 2036; ibiri mu nzira y’amajyambere bikayigabanya kuri 80% hagati ya 2024 na 2045.
 Kayitare yavuze ko “Mu Rwanda hari ibikoresho bifite ubushyuhe bukenewe, hari n’ibirengeje urugero. Frigo zizanwa mu gihugu zizajya zisuzumwa, izitujuje ibisabwa ngo zinjire zikumirwe.”
Frigo nyinshi ziza mu Rwanda zituruka mu Bushinwa. Ubu izigezweho ku isoko ni izikoresha imyuka ya HFO (hydrofluoro-olefin) itangiza Ozone.
Biteganyijwe ko aya mabwiriza azemezwa mu 2019, agatangira kubahirizwa mu myaka ibiri.
Impuguke mu Kigo cya Afurika y’Uburasirazuba cyita ku Ngufu zisubira (EACREEE), Michael Kiza, yavuze ko hakenewe kongera ubukangurambaga mu bihugu bya EAC bitarashyiraho amabwiriza.
Yagize ati “Ikigo cyacu cyita ku gushyiraho ingamba zihuriweho mu Karere kuko turi ku isoko rimwe aho ibicuruzwa bihererekanywa byoroshye mu bihugu bitandatu.”
Yavuze ko hakiri imbogamizi mu bushobozi kuko ibi bikoresho bihenda ndetse ibyiganje ku isoko biba byarakoreshejwe.
Amahirwe ari mu guhuza amabwiriza arimo kubaka isoko rimwe ritumizwaho ibikoresho byifuzwa, kugabanya ibiciro, kurwanya magendu no gushyiraho laboratwari igenzurirwamo ubuziranenge bw’ibikoresho.
Amavuvurura ya Kigali azashyirwa mu bikorwa muri Mutarama 2019. Ni nyuma y’Inama mpuzamahanga yiga ku mihindagurikire y’Ikirere (COP 24) izabera Katowice muri Pologne.
Eng. Ruhamya yavuze ko iyi nama Afurika ikwiye kuyijyamo ifite intego imwe ku guhangana n’iyangirika ry’ibidukikije.
Yanasabye ko habaho inyandiko ihuriweho na Afurika igaragaza ko yiyemeje gukumira ibikoresho byangiza ibidukikije n’ingufu z’amashanyarazi, ikazaganirwaho muri iyo nama.
Ibyuma bitanga ubukonje na frigo bizikuba hafi inshuro ebyiri bigere kuri miliyari ebyiri mu 2030, mu bihugu biri gutera imbere. Ingufu zikoreshwa na zo ziziyongera kuko mu 2050, 2/3 by’inyubako zose zizaba zirimo ibyuma bitanga amahumbezi.
Muri Werurwe 2018, Ishami ry’Umuryango w’Abibumbye ryita ku Bidukikije (UN Environment) ritera inkunga umushinga wa Rwanda Cooling Initiative, ryaganiriye na EAC ku ishyirwaho ry’ingamba zihuriweho.
",https://m.igihe.com/ibidukikije/ibungabunga/article/icyuho-mu-guca-ibikoresho-byonona-amashanyarazi-bikanasohora-imyuka-yangiza,Environment
Ibyemezo bya Trump ku kubungabunga ibidukikije bizahombya Amerika miliyari $500 ku mwaka,"Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Muri Kamena 2017, Amerika yivanye byeruye mu masezerano ya Paris arebana n’imihindagurikire y’ibihe yashyizweho mu rwego rwo guhangana n’imihindagurikire y’ikirere ihangayikishije Isi.
Ni icyemezo, Perezida wa Amerika, Donald Trump yavuze ko kigamije kuzuza inshingano ze zo kurinda Amerika n’abayituye.
Ibiro bye bya White House byasohoye inyandiko igaragaza ko ibyemezo bye birebana no kubungabunga ibidukikije bizatwara abenegihugu miliyari $500.
Ni imibare yatangajwe nyuma ya raporo y’impapuro 100 yasohowe ku wa Gatanu nyuma y’ibirori bizwi nka “Thanksgiving.”
Ivuga ko “Hari ibihamya ko imihindagurikire y’ikirere igira ingaruka ku muntu yiyongera ubutitsa. Ingaruka z’imihindagurikire y’ikirere ziteye inkeke mu gihugu cyose ndetse impungenge ku buzima bw’Abanyamerika, imibanire n’ubukungu ntibigarara.”
Itsinda rya Trump ryirinze kugaragaza ko politiki yo kureberera ibyangiza ikirere izoreka igihugu.
Abahanga mu by’ubumenyi bw’Isi bahuriye mu Kigo cyita ku Bidukikije cya National Climate Assessment (NCA) batanze impuruza ko kuba nta gikorwa bizagira ingaruka ndetse bigatwara Abanyamerika miliyari $500 ku mwaka bitewe n’ubwiyongere bw’indwara n’impfu, iyangirika ry’inyubako, igabanuka ry’umusaruro w’abakozi n’ibindi.
Ni ubusesenguzi bushingiye ku nyandiko ikubiye mu mpapuro 600 yakozwe kuva mu 2017, igaragaza ingaruka ibyemezo bya Trump bifite ku Banyamerika.
Ikinyamakuru Thinkprogress cyanditse ko White House yabonye raporo ariko yirengagiza ibyayivuyemo.
Raporo ivuga ko uburemere buterwa no kuba ubutegetsi bwa Trump ntacyo bukora buzagira ingaruka zikomeye ku bazadukomokaho mu myaka 50 iri imbere.
Ku butegetsi bwa Obama nibwo Amerika yemeye amasezerano ya Paris yashyizweho umukono n’ibihugu hafi 200 mu Ukuboza 2015. Yasabaga ko igabanya imyuka ihumanya ikirere yoherezwa, nibura kuri 30% bitarenze 2025.
Amerika ni iya kabiri ku Isi mu bihugu byohereza Carbon nyinshi mu kirere nyuma y’u Bushinwa.
U Rwanda ku wa 20 Ukwakira 2016 rwinjiye mu mubare w’ibyageraga kuri 80 byari bimaze kwemeza burundu amasezerano y’i Paris. Agena ishyirwa mu bikorwa ry’ingamba zo gukumira izamuka ry’igipimo mpuzandengo cy’ubushyuhe bw’Isi, kikaguma hasi ya dogere Celcius ebyiri ariko intego ikaba ko kigera hasi ya dogere Celcius 1.5.
",https://m.igihe.com/ibidukikije/article/ibyemezo-bya-trump-ku-kubungabunga-ibidukikije-bizahombya-amerika-miliyari-500,Environment
Ingagi zo mu misozi zavanywe mu cyiciro cy’inyamaswa ziri mu byago bikomeye byo gukendera,"Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
Ihuriro Mpuzamahanga ryo kubungabunga ibidukikije (IUCN), ryemeje ko ingagi zo mu misozi zikomeje kwiyongera ku rwego rushimishije, ku buryo zitakiri mu mubare w’inyamaswa zigeramiwe ndetse zishobora gucika ku Isi.
IUCN ikurikirana urwego inyamaswa n’ibimera bibungabunzweho ku Isi yose, hashingiwe ku bimenyetso n’isesengura ry’abahanga.
Nk’uko yabitangaje kuri uyu wa Gatatu, ingagi zo mu misozi ziganje mu Rwanda, Uganda na Repubulika Iharanira Demokarasi ya Congo zavanwe mu cyiciro ziri cya ‘critically endangered’ zishyirwa mu cyiciro cya “endangered’ hagendewe ku rwego rw’ibyago bikizibuza kororoka.
Mu myaka 40 ishize nibwo Dr Diane Fossey wamenyekanye mu Rwanda mu kwita ku ngagi n’amahanga ashishikazwa no kwita ku bidukikije, bashavujwe n’uko umuryango w’ingagi wari uzwi nka ‘Group 4’ wamazwe n’ibikorwa bya ba rushimusi.
Group 4 niwo muryango wa mbere w’Ingagi wakoreweho ubushakashatsi n’ikigo Karisoke Research Center cyashinzwe na Dr. Fossey.
Mu 1978 ingagi enye zari zigize Group 4 zishwe na ba rushimusi, izindi eshatu zipfa zizize ingaruka zishingiye ku ihungabanywa ry’umuryango wazo. Kugeza mu Ukuboza uwo mwaka, imiryango itatu y’ingagi muri 11 yabarurwaga niyo yari ikiba hamwe.
Nyuma y’isenywa rya Group 4 ingagi zigasigara ari 240 gusa, Fossey yatangiye kugira ubwoba ko ingagi zizazimira bitarenze umwaka wa 2000.
Gusa bijyanye n’imbaraga nyinshi zashyizwe mu kubungabunga ingagi mu birunga, zarongeye ziba nyinshi ku buryo zavuye kuri 240 mu myaka 30 ishize, zigera kuri 604 muri Kamena 2016. 
Iyi mibare kandi ntirimo iziri mu ishyamba rya Bwindi muri Uganda kuko ho ubushakashatsi bugikorwa, ariko ibarura ryaho mu 2011 ryerekanye ko harimo ingagi zigera kuri 400. Bivuze ko ubu ingagi zibarurwa muri iki gice zirenga 1000.
Umuyobozi wa Fossey Fund, Dr. Tara Stoinski yavuze ko iyi ari inkuru ikomeye ku rugendo rwo kubungabunga ibinyabuzima.
Ati “Ni umusaruro w’ibikorwa bimaze imyaka myinshi byo kurengera ingagi ndetse hari n’abantu babisizemo ubuzima, n’igihamya cy’imbaraga zikomeje gukoreshwa na Guverinoma y’u Rwanda, Uganda na Repubulika Iharanira Demokarasi ya Congo, aho izi ngagi ziba.”
Umuyobozi ushinzwe u Rwanda muri Fossey Fund, Felix Ndagijimana, we yavuze ko ibi ari ari urugero rwiza rw’ubufatanye bwa za Guverinoma, imiryango irengera ibidukikije n’abaturage.
Yashimangiye ko biteguye kongera imbaraga mu gufatanya na Guverinoma y’u Rwanda mu kurengera umurage w’ibinyabuzima.
Dr. Stoinski yavuze ko nubwo hari intambwe ikomeye imaze guterwa, bikwiye kuzirikanwa ko ibibazo byugarije ingagi ntaho byagiye, birimo icyanya zituyemo.
Zose hamwe zisaranganya ubuso bungana na metero kare miliyoni 2.5, zigakomeza kwibasirwa n’indwara, ibikorwa bya muntu n’ihindagurika ry’ibihe, byose bikazifatanye n’umubare muto wazo.
Uretse ingagi zo mu misozi ziganje cyane mu Rwanda zikomeza kwiyongera, andi moko y’ingagi yo yagumye mu cyiciro cy’inyamaswa zugarijwe, akomeje gukendera.
Fossey Fund ivuga ko ikomeje kongera imbaraga mu kurengera ingagi z’ubwoko bwa Grauer buba muri Repubulika Iharanira Demokarasi ya Congo. Nibura 80% by’ubwo bwoko bw’ingagi zishwe mu myaka 20 ishize.
N’andi moko y’ingagi nka ‘Cross River gorilla’, Western lowland gorilla n’andi atandukanye, nayo agenda agabanyuka kubera indwara zirimo na Ebola.
Ingagi zo mu misozi zaherukaga gushyirwa mu cyiciro cya ‘critically endangered’ ubwo zari nke cyane, munsi ya 250.
Guverinoma y’u Rwanda iheruka gutangaza gahunda yo kwagura Pariki y’Igihugu y’Ibirunga ikava ku buso bwa kilometero kare 160, ikongerwaho ¼ bitarenze imyaka itanu.
Muri Gicurasi 2017 Ikigo cy’Igihugu cy’Iterambere (RDB) cyakubye kabiri igiciro cy’abajya gusura ingagi mu birunga kiva ku madolari 750 kigera ku 1500$ ku bantu bose, hagamijwe gushaka ishoramari ryo gushyira mu mishinga yo kuzibungabunga.
Mu mwaka ushize umusaruro u Rwanda rukura mu bikorwa by’ubukerarugendo wageze kuri miliyoni $438, wiyongeraho miliyoni $34 ugereranyije na 2016.
",https://m.igihe.com/ibidukikije/ibungabunga/article/ingagi-zo-mu-misozi-zavanywe-mu-cyiciro-cy-inyamaswa-ziri-mu-byago-bikomeye-byo,Environment
"Imishinga myiza y’ubuzima no kubungabunga ibidukikije muri Afurika igiye guhatanira $50,000","Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Ba rwiyemezamirimo mu ikoranabuhanga bashyiriweho irushanwa ry’inkorokoro mu guhanga udushya two kubaka uburyo bwo guhangana n’ibibazo bitandatu by’ingutu biri mu buzima n’ibidukikije muri Afurika.
Iri rushanwa ryateguwe na Sosiyete y’Abanyamerika ya Johnson & Johnson ikora mu bijyanye na serivisi zo kwa muganga, yashinzwe mu 1886.
Ryiswe Champions of Science Africa Innovation Challenge 2.0, ni irushanwa rya kabiri rikomeye mu yahuza abahanga mu ikoranabuhanga muri Afurika binyuze mu kugaragaza ibitekerezo by’udushya n’ingamba zakomeza kuzanzamura umugabane.
Abazaryitabira bazatanga ibitekerezo mu byiciro bitandatu. Birimo kwita ku bafite ikibazo cy’uburwayi bwo mu mutwe; abari hagati ya 75-85% barwaye mu mutwe muri Afurika ntibagerwaho na serivisi z’ubuvuzi.
Ikindi kijyanye no kubyaza umusaruro ibikoresho byakoreshejwe (Packaging Innovations). Izamuka ry’imyanda iterwa n’ibisigazwa by’ibikoresho riteye inkeke muri Afurika.
Icya gatatu ni ugukora imiti ivuye mu byatsi n’ibiti (Botanical Solutions). Ingo ziri hagati ya 60 na 80% muri Afurika zikoresha imiti gakondo mu buvuzi.
Hari n’uburyo bwunganira abakora kwa muganga bagorwa no gukurikirana indwara z’ibyorezo n’imbogamizi ziri mu buvuzi. Ni uburyo buzafasha abaganga n’abaforomo gutanga serivisi nziza.
Ubuvuzi kandi bukeneye ikoranabuhanga rigezweho ryafasha Afurika guhangana n’indwara nka Sida, Igituntu, Ebola, ubuzima bwo mu mutwe n’ubw’umubyeyi, byibasira cyane abagore. Haziyambazwa application n’ubundi buryo bwakoroshya ihanahana ry’amakuru mu kwihutisha ubuvuzi.
Afurika kandi ikeneye abahanga mu kubaga kuko hari indwara zivurwa abarwayi banyujijwemo icyuma mu gihe ibitaro byinshi bidafite izo serivisi.
Ibi ni byo bishakirwa ibisubizo birambye binyuze mu mishinga izatoranywa.
Ba ny’ir’imishinga izatoranywa bazahabwa $50,000, akabakaba miliyoni 44Frw, banahugurwe n’abahanga bakorana Johnson & Johnson ku kuyishyira mu bikorwa.
Umuyobozi ushinzwe Ikoranabuhanga muri Johnson & Johnson Consumer Inc. Josh Ghaim, yavuze ko iri rushanwa rigiye kuba ku nshuro ya kabiri rigamije kwagura ba rwiyemezamirimo no kubafasha guhanga ibisubizo by’ibibazo bihari.
Yagize ati “Izamuka ry’ibigo byo guhanga udushya muri Afurika riragaragaza ba rwiyemezamirimo bashya bafite inyota yo gushaka inzira nshya zo gushaka ibisubizo bya sosiyete zabo.”
Johnson & Johnson Family igizwe n’ibigo bikomeye mu by’ubuzima ndetse imaze imyaka 85 ikorana na Afurika mu bihugu birenga 25.
Ibitekerezo by’imishinga bishobora gutangwa n’umuntu ku giti cye cyangwa ikigo. Ushobora gusura urubuga rwa Africa Innovation Challenge ku bindi bisobanuro.
Igikorwa cyo kwakira imishinga izatoranywa kizasozwa ku wa 16 Mutarama 2019, ari nawo mwaka uzatangarizwamo iyatoranyijwe.
",https://m.igihe.com/ibidukikije/ibungabunga/article/imishinga-myiza-y-ubuzima-no-kubungabunga-ibidukikije-muri-afurika-igiye,Environment
Ubuso bungana na 30% bw’u Rwanda buzaba buteyeho amashyamba mu 2020,"Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Leta y’u Rwanda yiyemeje ko mu 2020 ubuso buteyeho amashyamba buzaba bungana na 30 % bw’ubugize igihugu ukuyemo uburiho inzuzi ibiyaga n’imigezi.
Kugeza ubu ubuso buteyeho amashyamba mu Rwanda, bungana na 29.6%, mu gihe kitageze ku myaka ibiri bukazaba bungana na 30% hagamijwe kubungabunga urusobe rw’ibinyabuzima.
Byatangajwe na Minisitiri ushinzwe Imirimo y’Inama y’Abaminisitiri, Marie Solange Kayisire, mu muganda usoza ukwezi k’Ukwakira 2018 wahuriranye no kwizihiza ku nshuro ya 43 umunsi w’amashyamba, wizihirijwe mu karere ka Kicukiro mu Murenge wa Gatenga, ahatewe ibiti by’inturusu ku buso bwa hegitari zisaga 20.
Umuyobozi Mukuru w’Ikigo gishinzwe kubungabunga amazi n’amshyamba mu Rwanda, Ngabonziza Prime, yavuze ko muri iki gihembwe bahariye gutera amashyamba hazaterwa ibiti bivangwa n’imyaka ku buso bwa hegitari ibihumbi 38 hamwe n’ibiti by’ishyamba kuri hegitari hafi ibihumbi bitanu, bakazanaha abaturage ibiti by’imbuto ibihumbi 225.
Mu Rwanda, abaturage 500 batuye kuri kilometero kare imwe, bamwe muri bo batuye ku misozi ihanamye aho bagiye batema amashyamba yari ahateye.
Ibi bishobora gushyira ubuzima bwabo mu kaga kuko bashobora kwibasirwa n’isuri ndetse n’ibiza.
Mu 2011, Guverinoma y’u Rwanda yihaye intego ko mu 2030, ubuso bungana na hegitari miliyoni ebyiri buzaba buteyeho amashyamba, kugeza ubu hamaze hegitari zisaga 600 z’amashyamba yari ashaje.
[email protected]
",https://m.igihe.com/ibidukikije/article/ubuso-bungana-na-30-bw-u-rwanda-buzaba-buteyeho-amashyamba-mu-2020,Environment
Icyogajuru BepiColombo cyatangiye urugendo rujya ku mubumbe wa Mercure ,"Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
Icyogajuru BepiColombo cyoherejwe mu bushakashatsi ku mubumbe wa Mercure, urugendo rwa kilometero miliyari zirinzdwi rwitezweho kuzafata imyaka irindwi.
BepiColombo yoherejwe mu kirere iturutse muri Amerika y’Epfo, yitwaje ibikoresho bibiri bizwi nka ""sondes’ birimo icyakorewe mu Kigo gishinzwe ibirebana n’ibyogajuru mu Burayi, ESA na Jaxa yo mu Buyapani.
Iki cyogajuru gifite ubushobozi bwo kubaho imyaka 8.5, cyitezweho kohereza ku Isi amakuru atandukanye ku bibazo byibazwa ku mubumbe wa Mercure uzwiho gushyuha cyane.
Prof Dave Rothery wo muri Open University mu Bwongereza yabwiye BBC ko nta byinshi bizwi ku buryo umubumbe wa Mercure wabayeho, kandi igihe cyose batarawusobanukirwa bigoye kumenya ukuri kuzuye ku birebana n’Isi.
U Burayi n’u Buyapani byohereje icyogajuru kuri Mercure, nyuma y’aho mu 1970, Leta Zunze Ubumwe za Amerika zoherejeyo icyitwa Mariner.
Mariner yatumye haboneka amakuru make kuri Mercure arimo kuba uyu mubumbe uriho amazi ariko yahindutse urubura, ndetse n’ibuye risa n’irikoreshwa mu ikaramu y’igiti (graphite).
Umubumbe wa Mercure uherereye mu kilometero miliyoni 58 uvuye ku Izuba. Abahanga mu bumenyi bw’ikirere bavuga ko Izuba rihagera rikubye inshuro 10 irigera ku Isi.
[email protected]
",https://m.igihe.com/ibidukikije/article/icyogajuru-bepicolombo-cyatangiye-urugendo-rujya-ku-mubumbe-wa-mercure,Environment
