Title,Body,Url,Category
Coronavirus ni mbi cyane yankoronije ubwonko: Imibereho ya Papa Sava muri ibi bihe ,"Igihe Leta yatanze cyo kuguma mu rugo mu rwego rwo kwirinda coronavirus kirakomeje,umukinnyi wa filime Niyitegeka Gratien uzwi nka Papa Sava avuga ko byamugizeho ingaruka nyinshi zikomeye ariko ko byari bikwiriye kuko ari ukurengera ubuzima bw’Abanyarwanda.
Igihe Leta yatanze cyo kuguma mu rugo mu rwego rwo kwirinda coronavirus kirakomeje,umukinnyi wa filime Niyitegeka Gratien uzwi nka Papa Sava avuga ko byamugizeho ingaruka nyinshi zikomeye ariko ko byari bikwiriye kuko ari ukurengera ubuzima bw’Abanyarwanda.
Uyu mukinnyi wa Filime uzwi cyane mu Rwanda avuga ko Coronavirus yabangamiye cyane ibikorwa bye ariko ikanamwica mu mutwe kuko inganzo ye yahazahariye.
Yagize ati “Nyuma y’ibi bihe ni ukuzahura uruganda rwanjye rw’ubuhanzi! Coronavirus ni mbi cyane yanankoronije ubwonko,nari nzi ko wenda nzaba nduhutse nkahimba ariko ntibikunda nabyo.”
Yunzemo agira ati “Nk’umuntu wari umenyereye kubyuka saa kumi n’imwe natinda sindenze saa moya za mu gitondo ngiye mu kazi akenshi kajyanye no gukina, biragoye kumva ko ntaho ndibujye icyumweru kigashira.”
Ikindi Coronavirus yabangamiyeho Papa Sava ni siporo yajyaga akora buri mugoroba azenguruka ahantu hatandukanye mu mujyi wa Kigali n’amaguru ubu atakibasha gukora.
Papa Sava avuga ko imishinga ye yose iri kuhadindirira. Ati “Imishinga yanjye yose yaradindiye, nta gufata amashusho, nta kwamamaza, nta studio, urumva ni ibibazo nyine.”
Niyitegeka yagiriye Abanyarwanda inama yo kumvira ubuyobozi baguma mu rugo.
Ati “Abagera aho bakirara ndabibutsa ko icyorezo cyo kitirara, kirekereje uwo kigutura!”
Kugeza ubu imirimo yo gufata amashusho ya Filime nka Seburikoko na Papa Sava zose akinamo yarahagaritswe kugeza igihe amabwiriza mashya azatangirwa.
",https://m.igihe.com/imyidagaduro/article/coronavirus-ni-mbi-cyane-yanankoronije-ubwonko-imibereho-ya-papa-sava-muri-ibi,Entertainment
Abatishoboye bagiye gufashwa nyuma y’ubukangurambaga bwatangijwe na Bruce Melodie,"Icyiciro cya mbere cy’abatishoboye kigiye gushyikirizwa ubufasha bwakusanyijwe mu bukangurambaga bwatangijwe na Itahiwacu Bruce [Bruce Melodie] bwo kugoboka abagizweho ingaruka n’ibihe bya Coronavirus.
Icyiciro cya mbere cy’abatishoboye kigiye gushyikirizwa ubufasha bwakusanyijwe mu bukangurambaga bwatangijwe na Itahiwacu Bruce [Bruce Melodie] bwo kugoboka abagizweho ingaruka n’ibihe bya Coronavirus.
Mu minsi ishize binyuze mu kiganiro The Choice gica kuri Televiziyo ya Isibo hanyuze ikiganiro Bruce Melodie yatangirijemo ubukangurambaga bugamije gufasha abatishoboye by’umwihariko abana bo ku muhanda mu bihe bya Coronavirus.
Ubu bukangurambaga bwakiriwe neza ndetse aba mbere bagiye gushyikirizwa imfashanyo izava mu gikorwa cyo gukusanya amafaranga kizahagarara ku wa Kane tariki 2 Mata 2020.
Phil Peter ukora mu kiganiro The Choice yabwiye IGIHE ko bakomeje gukusanya amafaranga yo gufasha abatishoboye nyuma y’ubukangurambaga bwatangijwe na Bruce Melodie.
Ati ”Twagiye dushaka ko abahanzi bagira ubutumwa batanga babinyujije mu kuririmba ariko dusanga afite [Bruce Melodie] igitekerezo kindi kirimo gufasha abatishoboye barimo n’abana bo ku muhanda muri ibi bihe byo kwirinda Coronavirus bashobora kuba batabayeho neza.”
Yakomeje avuga ko bahise binjira muri ubu bukangurambaga babinyujije mu gukora itsinda rya WhatsApp bishyira hamwe bagamije gukusanya inkunga.
Phil Peter avuga ko kugeza ubu bamaze kugira arenga ibihumbi 500 Frw mu gihe hari benshi bataratanga ariko bemeye ’kudutera ingabo mu bitugu’.
Uyu munyamakuru yashimiye abarimo Mimi Mirage witanze 250 000 Frw; Ishimwe Clement watanze 50 000 Frw n’abandi muri rusange ariko by’umwihariko Bruce Melodie watangiye ubu bukangurambaga agahita atanga ibihumbi 100 Frw.
Abazafashwa muri ibi bihe bazashyikirizwa inkunga ku wa Gatandatu tariki 4 Mata 2020 ubwo bazaba bamaze guteranya amafaranga yabonetse no kujya inama ku bo bazafasha.
Nyuma yo gushyikiriza aba inkunga izaba yabonetse, Phil Peter yavuze ko bazaba basubitse ibi bikorwa bishingiye ku bukangurambaga bwatangijwe na Bruce Melodie ariko batazahagarika gufasha abatishoboye muri rusange cyane ko ari ibintu basanzwe bakora.
Ikiganiro na Phil Peter uri mu bayoboye ubukangurambaga bwo gufasha abatishoboye
",https://m.igihe.com/imyidagaduro/article/abatishoboye-bagiye-gufashwa-nyuma-y-ubukangurambaga-bwatangijwe-na-bruce,Entertainment
Senderi yakoze indirimbo igaragaza ibihombo Coronavirus imaze guteza abantu,"Senderi International Hit yashyize hanze indirimbo nshya ‘Corona Gezaho’ ivuga ku bihombo Coronavirus imaze guteza abantu batandukanye mu Rwanda no ku Isi yose.
Senderi International Hit yashyize hanze indirimbo nshya ‘Corona Gezaho’ ivuga ku bihombo Coronavirus imaze guteza abantu batandukanye mu Rwanda no ku Isi yose.
Uyu muhanzi yabwiye IGIHE ko yahimbye iyi ndirimbo nyuma yo gutekereza agasanga hari ibintu byinshi iki cyorezo cyahinduye mu buzima rusange bw’abantu ndetse ikanabahombya.
Hari nk’aho agira ati “Corona waturaje rwantambi, uhombya ibihugu karahava. Watumye abagabo bari baramenyereye agahiye banyarukira ku gikoma, watumye abakobwa benshi babura amafaranga yo kuganira n’inshuti…”
Yavuze ko yayitekereje nyuma yo gusanga hari ibintu byinshi Coronavirus imaze gukora mu buzima bw’abantu.
Yagize ati “Natekereje iyi ndirimbo kubera ko iki cyorezo hari ibintu bitandukanye cyagiye gikora mu buzima bwacu, kandi byose byagiye bigira ingaruka zitari nziza.”
Iyi ndirimbo yakorewe muri Monster Records na Producer Knox uri mu bari kwigaragaza muri iki gihe.
Senderi tariki 27 Gashyantare 2020 yahawe igihembo n’Akarere avukamo ka Kirehe mu Ntara y’Uburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ry’igihugu.
Uyu muhanzi yatangiye kuririmba mbere gato ya 1994. Umuziki we wiganjemo indirimbo zivuga kuri politiki y’iterambere ry’igihugu, isuku, kwirinda ibyorezo nka Sida na Malariya, ubukungu, urukundo, umutekano n’ibindi.
Senderi kandi akunda no kwibanda ku ndirimbo zihumuriza abarokotse Jenoside yakorewe Abatutsi mu 1994 n’izamagana abahembera amacakubiri.
",https://m.igihe.com/imyidagaduro/article/senderi-yakoze-indirimbo-igaragaza-ibihombo-coronavirus-imaze-guteza-abantu,Entertainment
"Video: Sobanukirwa inkomoko y’umutungo wa Jay-Z, Umuraperi wa mbere utunze miliyari y’amadolari","Jay-Z w’imyaka 50 y’amavuko, niwe muraperi wa mbere ku Isi utunze miliyari y’amadolari ya Amerika, yakuye mu bikorwa bitandukanye by’ubucuruzi no muri muzika.
Jay-Z w’imyaka 50 y’amavuko, niwe muraperi wa mbere ku Isi utunze miliyari y’amadolari ya Amerika, yakuye mu bikorwa bitandukanye by’ubucuruzi no muri muzika.
Uyu mugabo afite sosiyete zifasha abahanzi, izicuruza muzika, izicuruza inzoga, inzu z’agahebuzo n’ibindi byinshi.
Muri aya mashusho, urabasha gusobanukirwa inkomoko y’ubutunzi bwe n’incamake mu rugendo rwe rwa muzika.
",https://m.igihe.com/imyidagaduro/article/video-sobanukirwa-inkomoko-y-umutungo-wa-jay-z-umuraperi-wa-mbere-utunze,Entertainment
Aba DJ b’igitsinagore bahesheje ikuzo uyu mwuga ku isoko ry’umuziki w’u Rwanda,"Benshi mu mpera z’icyumweru mu bihe bisanzwe usanga basiganwa bashaka aho kwidagadurira, bafata kamwe kaba gaherekejwe n’ibindi bintu birimo umuziki uryoha cyane iyo uhuye n’abamaze kwizihirwa.
Benshi mu mpera z’icyumweru mu bihe bisanzwe usanga basiganwa bashaka aho kwidagadurira, bafata kamwe kaba gaherekejwe n’ibindi bintu birimo umuziki uryoha cyane iyo uhuye n’abamaze kwizihirwa.
Aba-DJ ni abantu b’ingenzi cyane bafasha benshi kuryoherwa no gukomeza gusunika amasaha bumva ari ukwihuta cyane mu buryo bukomeye.
Utubyiniro n’utubari dutandukanye muri Kigali no hanze yayo dukunda kugira ubushyuhe usanga tubifashisha mu kongera icyanga no kutarambirwa ku baba badusohokeyemo.
Umwuga wo kuvanga imiziki ntabwo ukiri uw’abagabo gusa kuko ku Isi yose n’ab’igitsinagore bawuhagurukiye ndetse no mu Rwanda ntibatangwa cyane ko umubare munini usigaye wiganje mu bawukora.
Nko ku mugabane wa Afurika hari abakobwa batandukanye bamaze kubaka izina mu mwuga w’ubu-Dj biganjemo abo muri Afurika y’Epfo. Abo twavugamo nka DJ Zinhle, DJ Cuppy n’abandi bamaze kuba ibimenyabose banitabira ibihembo bitandukanye bikomeye.
Muri Afurika y’Iburasirazuba hazwi cyane uwitwa DJ Sinyorita wo muri Tanzania uzwi mu bitaramo byinshi by’abahanzi bakomeye muri iki gihugu ndetse uherutse no gutumirwa mu Rwanda mu cyo gusoza umwaka wa 2019, uyu anacuranga kuri Radiyo Clouds Fm ikomeye muri iki gihugu.
Hari n’abandi bamaze kubaka izina ku Isi yose ndetse bagezweho muri iki gihe barimo Charlotte de Witte wo mu Bubiligi, Alison Wonderland wo muri Australie, Dj Rezz wo muri Canada n’abandi.
Mu Rwanda ntabwo nabo batanzwe! IGIHE yakusanyije ab’igitsinagore bakora uyu mwuga mu Rwanda umunsi ku wundi, barimo n’abahisemo kubanziriza abandi bari baratinye kuwukora kuko ari umwuga ugoranye dore ko akenshi ukorwa mu masaha y’ijoro.
DJ Tatiana
Uyu mukobwa abarizwa muri Fata DJs abanamo n’undi musore witwa DJ Drizzy, iri n’itsinda rya ba DJ rituruka muri Fatakumavuta Entertainment.
Ubusanzwe yitwa Iradukunda Tatiane, yiga muri Kaminuza ya UTB. Yatangiye kwiga ibijyanye no kuvanga imiziki mu 2015 mu ishuri ryagiye rifasha benshi rya Scratch Music Academy riherereye mu Mujyi wa Kigali.
Kuvanga imiziki mu buryo bw’umwuga yabyinjiyemo mu 2019 aho akorera ahantu hatandukanye hazwi n’abanyabirori muri Kigali nka Tequila Paradise Kicukiro, i Remera muri Sky Luxy Lounge hagezweho cyane muri iki gihe, Quilan, Gisenyi Tamu Tamu, Roxy Club hazwi nko kwa Nyanja, Gisara Montana hotel n’ahandi.
DJ Princess Flor
Nyirimbabazi Hilde Flora umaze kwamamara i Burayi nka DJ Princess Flor, ni umwe mu banyarwandakazi bamaze kubaka ibigwi muri uyu mwuga ndetse akunze kuzenguruka mu bihugu bitandukanye ari ko kazi agiyemo.
Yabwiye IGIHE ko yatangiye kuvanga imiziki mu 2010, mu 2011 agatangira abikora nk’akazi ko mu biruhuko ubwo yabaga avuye ku ishuri nyuma biza kumuviramo akazi ka buri munsi kanamutunze kugeza ubu.
Uyu mukobwa wabuze ababyeyi akiri muto avuga ko musaza we akurikira ariwe wagiye amufasha akamushyirira indirimbo ku ma CD. Aterwa ishema no kuba akora aka kazi nk’umwuga kandi ariko kamutunze by’umwihariko nk’umukobwa.
Urondoye ibitaramo amaze gucurangamo urutonde rwaba rurerure kuko yacuranze mu iserukiramuco ryo mu Bubiligi rya bomboclat, Guinness festival Cameroun Douala, Nyamacoma Festival Dar es Salaam, Avant première cya Eddy Kenzo muri Guinée Conakry, igitaramo cyahuriyemo Davido na Ali Kiba, ibitaramo bya Meddy byazengurutse mu Bwongereza, Festival Waka Waka Danemark, muri Rwanda Day, igitaramo cya Tekno mu Budage, Festival Antigel Suisse, Kigali Summer Fest n’ibindi.
DJ Sonia
Afite imyaka 21 y’amavuko ubusanzwe yitwa Sonia Kayitesi, yavutse ku wa 11 Nzeri 1998. Yiga muri Christian University of Rwanda mu Mujyi wa Kigali mu mwaka wa Kabiri mu ishami rya Business Management.
Yatangiye ibyo kuvanga imiziki mu 2019. Avuga ko abikora nk’umwuga ndetse bikaba n’akazi kamutunze.
Ati “Mbikora nk’umwuga n’akazi numva ko ntacyo kantwaye, nta soni kantera cyangwa kumva ko naba nkakora nk’uwishimisha. Birantunze hari byinshi kamaze kungezaho kandi ni byinshi nshaka kuzageraho mbikuye muri aka kazi.”
Yacuranze ahantu hatandukanye harimo White Club, akanacuranga mu bitaramo ngarukakwezi bikunze kuhategurirwa bizwi nka Silent Disco.
Yakoze muri Silent disco yabereye i Musanzwe kuri Noheli yari yateguwe na Descent Entertainment ya Muyoboke Alex, akorera i Huye mu kabari kitwa Upendi Pub, akora mu bitaramo byinshi byabereye ku bwogero birimo iby’i Musanze kuri Fatima Hotel, Kigali Sports View na Tour du Rwanda After Party y’uyu mwaka Musanze.
Ni umu-DJ uhoraho kandi ahitwa Plazzo Resto & Bar ndetse akorana na Anitha Pendo muri Bauhaus mu bitaramo byahariwe igitsinagore biba kuwa Gatandatu.
DJ Ira
Ubusanzwe yitwa Iradukunda Divine mu mwuga wo kuvanga imiziki azwi cyane nka ‘DJ Ira’. Afitanye isano na DJ Bisosso umaze kubaka ibigwi muri uyu mwuga. Ira yaje i Kigali aturutse mu Burundi, yaje muri Kanama 2015 ubwo yari arangije amashuri yisumbuye ndetse nibwo yatangiye kubyiga abifashijwemo na DJ Bisosso.
Yatangiye kwifuza gukora nk’ibya DJ Bisosso akiri muto gusa abo mu muryango baramwangira bamusaba ko yazabyinjiramo arangije kwiga.
Ni umwe mu bacuranga mu birori bitandukanye bikomeye bibera mu Mujyi wa Kigali. Yacuranze mu bitaramo bitandukanye bya Silent Disco muri White Club, yacuranze mu bitaramo byinshi bya Miss Rwanda, Primus Guma Guma, Iwacu Muzika Festival n’ahandi.
Uyu mukobwa ni nawe wavangiye umuziki abitabiriye ibirori byo gutora Nyampinga w’u Rwanda mu ntangiriro z’uyu mwaka, ubwo Nishimwe Naomie yegukanaga ikamba.
DJ Fabiola
Amazina asanzwe yitwa Uwakayumba Fabiola amaze kwamamara ku mazina ya DJ Fabiola mu tubari dutandukanye, utubyiniro ndetse no mu bindi birori bihuza abantu batandukanye. Yagiye yitabira ibi bikorwa mu gihugu hose.
Yiga mu mwaka wa kabiri wa kaminuza. Yize ibyo kuvanga imiziki mu ishuri rimaze kwamamara ryagiye riba isoko y’ubumenyi ku ba-DJ benshi tuzi muri iki gihe rya Scratch Music Academy rikorera mu Mujyi wa Kigali rwagati.
Ubu uyu mukobwa yifashishwa kuri Magic FM ya RBA mu kiganiro Juice & The Mix.
 DJ Brianne
Yitwa Gateka Brianne, yavutse mu 1996. Yavukiye muri Kenya nyuma yongera kuza mu Rwanda ari umwana, akurira ku Kimihurura. Yasoje amashuri yisumbuye mu 2013.
Yatangiye kwiga ibijyanye no kuvanga imiziki mu 2019 muri Mata. Yari yarabanje kubyigira muri Kenya, nyuma aje mu Rwanda afashwa n’uwitwa DJ Yolo na DJ Theo.
Yakoze mu bitaramo bya Silent Disco; mu tubyiniro nka People, Sky Luxy, muri Fuchsia Lounge y’i Remera hazwi cyane nko “Kwa Jules”, Bahaus na Sandauna ku Kimihurura.
Yacuranze mu bindi bitaramo birimo Valentine’s Pool Party n’ibindi bitandukanye. Yanabaye umu-DJ ku Isango Star mu kiganiro cyitwa ‘The Hands Up’.
DJ Anitha Pendo
Anitha Pendo ni umwe mu bavanga imiziki bakomeye b’abagore mu Rwanda abikomatanya no kuba ari umunyamakuru ukundwa na benshi, umushyushyarugamba (MC), umubyinnyi muri Mashirika n’izindi mpano zitandukanye.
Ni n’umu-DJ mu tubyiniro dutandukanye two mu Mujyi wa Kigali. Uyu mwuga avuga ko yawinjiyemo mu rwego rwo kwerekana ko mu Rwanda naho hari ab’igitsinagore bawushobora ndetse yaranabihuguriwe. Mu 2010 nibwo yatangiye kugira intekerezo zo gukora uyu mwuga.
Ati “Naravuze nti nta mukobwa n’umwe mu Rwanda ukora umwuga wo kuvanga imiziki. Mbikora ari ukurwanira ishyaka abakobwa, hari haje umukobwa wavuye muri Kenya ari DJ, murebye ndavuga nti ‘ni gute Flida ashobora gukora uyu mwuga njye bikananira’ ndavuga nti ‘Oya’ . Gufata mixer ukazamura no gutoranya indirimbo nsanga byose bitananira, mpita mfata amafaranga njya kwiga muri Kenya.”
Anitha Pendo yacuranze mu tubyiniro turimo White Club, Bahause igezweho muri Nyamirambo, Envy Night Club n’ahandi hatandukanye.
DJ Cyusa
Uwiringiyimana Ange Cyusa yavutse mu 1997 mu Ntara y’Amajyaruguru mu karere ka Gicumbi. Yize amashuri abanza ku Rwesero, icyiciro rusange acyiga ku Rwunge rw’Amashuri rwa Apac Byumba Inyange mu gihe yasoreje amashuri yisumbuye muri GS Aspeka Kayenzi.
Yatangiye uyu mwuga muri Kamena 2019. Acuranga ahantu hatandukanye harimo muri People iherereye Kacyiru, Sandauna ku Kimihurura, Active Pub y’i Remera, LG Equator Remera na Down Town Club.
Buri Cyumweru acuranga mu kiganiro gica kuri TV1 kuva saa yine z’ijoro cyitwa The Close up.
Mu ndoto ze ashaka kuzaba umu-DJ mpuzamahanga ndetse guhera muri Gicurasi arateganya kujya gukorera muri Repubulika Iharanira Demokarasi ya Congo.
 DJ Makeda
Makeda yavukiye muri Leta Zunze Ubumwe za Amerika mu 1987. Uyu mukobwa yakuriye muri Jamaica ari naho yigiye kugeza muri kaminuza avanayo impamyabumenyi y’icyiciro cya kabiri cya Kaminuza mu Buvanganzo bw’Icyongereza.
Ni umukobwa wabyawe n’Umunya-Jamaica Ann Marie Witter na se w’Umunyarwanda Aloys Karamuheto wamamaye mu Rwanda nka Bongoman ari umuhanzi akaba n’umu DJ mu njyana ya Reggae.
Makeda agitangira kwinjira mu byo kuvanga imiziki yahereye mu kabyiniro kitwaga DMH Club [ubu kafunze imiryango] kabaga i Nyamirambo.
Yabyinjiyemo nyuma y’uko icyo gihe aho yasohokeraga hose yabangamirwaga n’uko aba DJ bariho icyo gihe bacurangaga.Yarabyize ubu abikora nk’umwuga ndetse atumirwa mu bitaramo bitandukanye bikomeye.
Hari n’abandi bakobwa basoje amasomo muri Scratch Music Academy barimo DJ Iris, DJ Ariane ucuranga muri +250 iherereye Sonatube na DJ K.C gusa bo ntabwo baramenyakana cyane kuko batajya bacuranga mu tubyiniro twinshi nka bagenzi babo.
",https://m.igihe.com/imyidagaduro/article/aba-djs-b-igitsinagore-bakomeje-gukukuza-ngo-baheshe-ikuzo-uyu-mwuga-ku-isoko,Entertainment
Cyusa yahishuye ibye n’umukobwa uba muri Canada wamwibarukiye imfura n’iby’indi nkumi bari gukundana,"Umuhanzi w’indirimbo gakondo Cyusa Ibrahim mu masaha make ashize nibwo yahishuye ko yibarutse umwana we w’imfura yahise yita Cyusa Ayan Rwego, icyakora umukobwa babyaranye we atuye muri Canada mu gihe uyu muhanzi afite undi mukunzi bari gukundana muri iki gihe.
Umuhanzi w’indirimbo gakondo Cyusa Ibrahim mu masaha make ashize nibwo yahishuye ko yibarutse umwana we w’imfura yahise yita Cyusa Ayan Rwego, icyakora umukobwa babyaranye we atuye muri Canada mu gihe uyu muhanzi afite undi mukunzi bari gukundana muri iki gihe.
Cyusa yahoze afite umukobwa w’umunyarwandakazi bakundanaga usigaye aba muri Canada, gusa urukundo rwabo rwaje kujya ku iherezo baratandukana.
Uyu mukobwa atifuje gutangaza amazina, yabyariye muri Canada ku mu ijoro ryo ku wa Mbere, umwana w’imfura kuri Cyusa.
Iyi mfura isanze se yaratandukanye na nyina kuko Cyusa afite undi mukobwa basigaye bakundana muri iki gihe uba muri Kigali, gusa avuga ko azakomeza kubahiriza inshingano ze nk’umubyeyi.
Ati “Uwo twabyaranye twaratandukanye, ntabwo byakunze ko dukomezanya. Byabaye ngombwa ko duhagarika ariko ntibikuraho ko yari amfitiye umwana niyo mpamvu navuze ko umwana ari umugisha. Ubu ntabwo ndi njye nyine mfite umukunzi twaje gukundana nyuma yo gutandukana n’uwa mbere.”
Bigenze neza, Cyusa ateganya ko umwaka utaha cyangwa mu 2022 ashobora gushyingiranwa n’uwo bari kumwe.
Cyusa Ibrahim ni umwe mu bahanzi bari gukorana imbaraga nyinshi mu guteza imbere umuziki gakondo. Aherutse gushyira hanze indirimbo yise “Imparamba” yaririmbwaga mu matorero ya kera.
Uyu muhanzi yaherukaga mu gihugu cy’u Bubiligi aho yari yagiye mu bitaramo bizenguruka u Burayi ariko biza gusubikwa kubera icyorezo cya COVID-19, ibintu avuga ko byamuteje igihombo ariko na none ntacyo yari kubikoraho kuko ari icyorezo kandi gihangayikishije Isi.
Reba ikiganiro twagiranye na Cyusa
Indirimbo nshya Cyusa yari aherutse gushyira ahagaragara
",https://m.igihe.com/imyidagaduro/article/cyusa-yahishuye-ibye-n-umukobwa-uba-muri-canada-wamwibarukiye-imfura-n-iby-indi,Entertainment
DJ Pius yasohoye indirimbo “Ubuzima bushira” yanditse akomoye inganzo ku rupfu rwa Mowzey Radio ,"Rickie Pius Rukabuza wamenyekanye nka DJ Pius yashyize hanze indirimbo yise ‘Ubuzima bushira’ iri kuri album yashyize hanze mu 2018, yanditse nyuma y’urupfu rwa Mowzey Radio wari inshuti ye magara akaba icyamamare mu muziki wa Uganda banakoranye indirimbo bise ""Play it again"".
Rickie Pius Rukabuza wamenyekanye nka DJ Pius yashyize hanze indirimbo yise ‘Ubuzima bushira’ iri kuri album yashyize hanze mu 2018, yanditse nyuma y’urupfu rwa Mowzey Radio wari inshuti ye magara akaba icyamamare mu muziki wa Uganda banakoranye indirimbo bise ""Play it again"".
Iyi ndirimbo irimo ubutumwa bwo kwereka abantu ko ubuzima bugira iherezo bityo nta n’umwe ukwiriye kubwiratana ahubwo akwiriye kubukoresha neza uko bikwiriye kandi agasabana na buri wese.
Hari aho agira ati “Burya umwenda mutirano ntabwo ujya umara imbeho, niyo wakorera duke terwa ishema n’uko ari utwawe n’ukorera ayawe uko yaba angana kose ntukabure kwishimira ubuzima utagura. Waba motari cyangwa umushoramari, waba umuhinzi cyangwa umucuruzi”.
DJ Pius yavuze ko iyi ndirimbo yayikoze nyuma y’uko Mowzey Radio wari mu itsinda rya Good Life yitabye Imana ku ya Mbere Gashyantare 2018.
Ati “Ni indirimbo nakoze nyuma y’uko Radio yitabye Imana, irimo ubutumwa bwafasha bukanigisha uwayumvise wese. Nyisohoye iki gihe kuko ibi bihe turimo muri iyi minsi byongeye bikatwereka ko abantu bose aho bava bakagera ari bamwe. Ibiza ntibirobanura, dukwiye kumenya ko icyahutaza undi nawe cyakubabaza.”
DJ Pius uhagarariye ikompanyi yitwa 1K Entertainment isanzwe ifasha abahanzi n’aba DJ banyuranye mu mwaka ushize yari yasohoye indirimbo yise “Mfate moto”.
Tariki ya 4 Kanama 2018 muri Camp Kigali nabwo yamuritse album ye ya mbere yise ‘Iwacu’ nyuma yo kuva mu itsinda yahozemo rya Two4Real yari ahuriyemo na TK Aidan. 
Yashyigikiwe n’abahanzi bakomeye barimo Dr Jose Chameleone, Weasel, Pallaso, Bruce Melodie, Farious, Charly & Nina, Uncle Austin, Jules Sentore, Jack B na Babou.
Umva indirimbo nshya ya DJ Pius yise “Ubuzima bushira”
",https://m.igihe.com/imyidagaduro/article/dj-pius-yasohoye-indirimbo-ubuzima-bushira-yanditse-akomoye-inganzo-ku-rupfu,Entertainment
Gaël Faye yahishuye ko amaze iminsi arwaye COVID-19,"Umwanditsi w’ibitabo akaba n’umuraperi Gaël Faye yatangaje ko amaze iminsi arwaye COVID-19 iterwa n’agakoko ka Coronavirus, ashimira umuganga wamufashije agakira adashyizwe mu bitaro, bitandukanye n’ibyabaye kuri bagenzi be bakoranaga kuri filime Petit Pays.
Umwanditsi w’ibitabo akaba n’umuraperi Gaël Faye yatangaje ko amaze iminsi arwaye COVID-19 iterwa n’agakoko ka Coronavirus, ashimira umuganga wamufashije agakira adashyizwe mu bitaro, bitandukanye n’ibyabaye kuri bagenzi be bakoranaga kuri filime Petit Pays.
Gaël ni Umufaransa ufite inkomoko mu Rwanda, umaze kwamamara ku rwego mpuzamahanga. Aheruka kwandika igitabo yise ’Petit Pays’, ndetse amaze iminsi mu bikorwa byo kumenyekanisha filime yagikozweho.
Mu butumwa yanyujije kuri Instagram, Gaël Faye yavuze ko mu bikorwa byo kumenyekanisha iyo filime ariho yanduriye Coronavirus.
Ati ""Mu byumweru bibiri ubwo nari mu bikorwa byo kumenyekanisha filime Petit Pays nanduye COVID-19. Nagize amahirwe yo kutajyanwa mu bitaro, bitandukanye n’ibyabaye kuri bamwe mu bagize itsinda dukorana kuri filime. Namaze iminsi 15 mu kato.""
Yavuze ko muri iyo minsi 15 yari afite ibimenyetso birimo gucika intege, kubabara umutwe, gukorora no kugira ibibazo by’ubuhumekero, akababara mu bihaha no mu gituza.
Yakomeje ati ""Kuva ejo nagize amahirwe yo kongera guhura n’umuryango wanjye. Ndashimira muganga wanyitayeho kandi akamvura. Ndabifuriza mwese kugira umuhate no kwiyitaho no kwita ku bandi muri ibi bihe bikomeye.""
Gaël Faye aheruka mu Rwanda mu ntangiriro z’uku kwezi mu bikorwa byo kwerekana bwa mbere filime Petit Pays, yatangiye gukorwa ku wa 14 Mutarama 2019, n’Umufaransa Eric Barbier biciye muri studio yitwa Jerico.
Iyi filime ishingiye ku nkuru y’ubuzima bw’umwana wavukiye i Burundi abyarwa n’Umunyarwandakazi w’impunzi n’umuzungu w’Umufaransa. Uwo mwana avuga uko yabonaga ubuzima muri icyo gihe, ibibazo by’amoko y’Abahutu n’Abatutsi.
Uwo mwana uba ufite hagati y’imyaka 10 na 15, aba yibuka uburyo ubuto bwe bwaje kwicwa n’ibibazo bya politiki zo muri aka karere. Anavuga ku kibazo cyo kuvuka ku babyeyi badahuje uruhu.
Nyuma yaje guhungishirizwa i Burayi ari nabwo yaje kubona ko kuba imvange bigoye kuko haba i Burundi no mu Burayi, hose abantu bamufataga nk’umunyamahanga.
Amaze gukura yiyemeje kugaruka muri Afurika kuko ariho nibura yumvaga ari iwabo. Filime ‘Petit Pays’ ivuga no ku mateka yaranze u Burundi n’u Rwanda, mu myaka ya za 90 na nyuma yaho.
U Bufaransa ari nacyo gihugu Gaël Faye abamo, icyorezo cya Coronavirus kimaze gufata abantu 44.550, naho abamaze gupfa ni 3.024.
 Il y a 2 semaines lors de la promotion de #petitpayslefilm j'ai attrapé le covid 19. J'ai eu la chance de ne pas être hospitalisé contrairement à d'autres personnes de l'équipe du film. J'ai passé 15 jours en isolement total. 15 jours de courbatures, maux de tête, quintes de toux et surtout problèmes respiratoires (comme si j'avais de la colle dans les poumons et des hauts fourneaux en activités dans la cage thoracique 🥵). Depuis hier je peux à nouveau côtoyer ma famille. Merci au médecin qui m'a pris en charge et admirablement bien soigné. . Je vous souhaite à toutes et à tous beaucoup de courage et de prendre soin de vous et des autres durant cette période si étrange❤️🌼🕊️ #covıd19
A post shared by  Gaël Faye (@gaelfaye) on Mar 31, 2020 at 6:28am PDT
",https://m.igihe.com/imyidagaduro/article/gael-faye-yahishuye-ko-amaze-iminsi-arwaye-covid-19,Entertainment
Yasiragiye igihe kinini: Ibyo utamenye ku rugendo rwa Yvanny Mpano muri muzika,"Yvanny Mpano uri mu bahanzi bari kuzamuka neza bakunzwe muri iki gihe yavuye imuzi ubuzima bwe n’uko yamaze imyaka myinshi asiragira mu muziki bikaza kumukundira nyuma y’igihe avuye kuwiga ku Nyundo.
Yvanny Mpano uri mu bahanzi bari kuzamuka neza bakunzwe muri iki gihe yavuye imuzi ubuzima bwe n’uko yamaze imyaka myinshi asiragira mu muziki bikaza kumukundira nyuma y’igihe avuye kuwiga ku Nyundo.
Uyu musore ubusanzwe yitwa Mutangana Yves ariko mu muziki yiyita Yvanny Mpano. Yavukiye mu Karere ka Nyarugenge tariki ya 1 Nyakanga 1989.
Mu mashuri yisumbuye yize Amateka, Ubukungu n’Ubumenyi bw’isi [HEG].
Ni imfura mu muryango w’abana babiri b’abahungu. Mu 2011 ubwo yari yitabiriye irushanwa rya Talent Detection nibwo yahuye na Lick Lick wari umwe mu bagize Akanama Nkemurampaka muri iryo rushanwa, wamukunze akamukorera indirimbo ye yambere yise ""Wagiye he"".
Mu 2013 yinjiye mu ishuri rya muzika ryo ku Nyundo aharangiza mu 2017, anatangira kwigisha muzika mu mashuri abanza. Mu 2019 yagarutse muri muzika. Uyu musore azi gucuranga guitar.
Kuri ubu ni umwe mu bahanzi birahirwa na benshi kubera ubuhanga buri mu ndirimbo ze yaba mu myandikire, imiririmbire ndetse n’uko yitwara mu mashusho.
Ibihangano bye bikora ku mitima ya benshi bakazamura amarangamutima kubera amagambo aryoheye amatwi ndetse umusore cyangwa inkumi wayifashisha atera imitoma umukunzi we nta kabuza arahirwa.
Yari ifite inzozi zo kuba umukinnyi w’umupira w’amaguru ukomeye aza kugira imvune
Kuva mu 2008 uyu musore yakundaga umuziki ariko akabikomatanya no gukina umupira w’amaguru.
Ati “Natangiye gukunda umuziki mu 2008 niga mu mashuri yisumbuye mu cyiciro rusange, mbere nakundaga umupira w’amaguru ndetse narakinaga, gusa umuziki uza kunganza. Natangiye kubyiyumvamo buhoro ndirimba mu rusengero, niga guitar. Nasohoye indirimbo ya mbere mu 2011 nyikorewe na Lick Lick yitwaga ‘Wagiye he?’.
Mu mupira w’amaguru avuga ko atawukinaga yishimisha kuko yakinaga imyanya ibiri yose kandi akabikora neza kuko yari impano yemeze ko yakuraga kuri se.
Ati “Ntabwo nishimishaga mu mupira w’amaguru, nakinaga mu izamu ndetse ndi n’umwataka kandi byose nkabikora neza. Nakuze mbona amafoto ya papa nawe wakinaga uyu mukino ari umunyezamu nkura mbikunda nza no gusanga mbishoboye. Naje kugira imvune y’ukuguru kw’iburyo turi mu mikino ihuza amashuri nza kugira ubwoba gusa na none umutima wanjye wansunikiraga mu muziki.”
“Nari nziko bizakunda ku ndirimbo ya mbere. Hari Group y’abana bari baturutse i Kayonza, bumva ukuntu ndirimba bansaba kubashyiriramo inyikirizo bampa 15 000 Frw mbona umuziki ushobora kuba urimo akantu.”
Umuziki waramusiragije, duke abonye akawumenamo ariko bikanga
Ati “ Nabaye umuhanzi wo mu byiciro bibiri cyane ko nakoze umuziki mbere y’uko njya kwiga ku Nyundo, ndabyibuka 2011-2013 nibwo nagiye guhatana nshaka kujya kwiga umuziki ariko nari mfite indirimbo eshatu. Mu 2014 nibwo nagiye kwiga ndangiza mu 2017, nize kuririmba.”
Akirangiza amashuri yisumbuye ntabwo yatekereje kujya kwiga muri kaminuza ahubwo yatekereje ikintu yakora kikajya kimuha amafaranga yo gushora mu muziki .
Ati “Nakoraga akazi ko kwakira abantu, nakoze aka kazi imyaka itatu. Amafaranga nakuraga hariya niyo nashoraga mu muziki kandi nanahembwaga make ariko nkakora icyo nakwita kubiba, nkavuga nti hari umunsi aya mafaranga azagaruka.”
Uyu musore yari asanzwe afite akazi ubwo yafataga umwanzuro wo kujya kwiga umuziki, ahitamo kukareka ngo ajye kugerageza mu muziki yari yarimariyemo arebe ko bikunda.
Ati “Njya kwiga ku Nyundo nagiye nsize akazi nakoraga. Ndavuga nti reka njye kureba ukuntu bimeze nimbona ari byiza nzakomeza. Inyota nari mfite ni ukureba igisobanuro cy’umuziki. Ikintu cya mbere nakuyeyo nabaye umunyamuziki wuzuye numva ko ikintu mfite nagisobanurira umuntu.”
Mu 2014 yararambiwe akora indirimbo ya nyuma avuga ko nidakundwa azahita areka umuziki ariko ku bw’amahire yumva itangazo risaba abashaka kujya kwiga umuziki kwiyandikisha ahita ajya kuwiga atyo, atangira gukabya inzozi ze.
Ati “Mu muryango bageze aho bararambirwa, hari ukuntu batabyumvaga neza gusa nyuma bageze aho barabyumva. Bakambwira bati ibintu ukoze imyaka ine bitarakunda urabona bizavamo? Urumva utamaze gukura? Nakoze iyitwa Karahanyuze mu 2014 numva ariyo ya nyuma, naka inguzanyo ku kazi nkora ibishoboka byose ariko nayo iranga. Nyuma y’ukwezi nibwo nahise njya kwiga ku Nyundo.”
Indirimbo ye yamamaye cyane yise ‘‘Ndabigukundira” avuga ko kwamamara kwayo bitamutunguye kuko ajya kuyikora yarebye icyo atari afite akagishyiramo imbaraga, yanasohoka akabona umuntu wishyura ikorwa ryayo mu buryo bw’amashusho.
Ati “ Haje umuntu ansaba ko nayikorera amashusho kandi njye narumvaga nta gahunda yabyo mfite. Yishyuye ibintu byose.”
Ubu Yvanny Mpano akora umuziki mu buryo bw’umwuga ndetse yemeza ko kuva muri Kanama 2019 yatangiye kubona ibiraka ahantu hatandukanye mu bukwe abikesheje indirimbo yise ‘Ndabigukundira’.
Uyu musore ateganya gushyira hanze album ye ya mbere, ndetse amaze gukora muri studio indirimbo enye zizaza zisanga izindi yamaze gukora zikanakundwa cyane.
Mu buhanzi bwe abahanzi afatiraho icyitegererezo cyane Kidum aza imbere kubera ukuntu aririmba ubuvanganzo bw’Ikirundi ariko akanakunda cyane indirimbo zo mu rurimi rw’Igifaransa.
Ikiganiro IGIHE yagiranye na Yvanny Mpano
",https://m.igihe.com/imyidagaduro/article/yarasiragiye-igihe-kinini-ibyo-utamenye-ku-rugendo-rwa-yvanny-mpano-muri-muzika,Entertainment
Umuhanzi Cyusa Ibrahim yibarutse imfura ,"Umuhanzi Cyusa Ibrahim uri mu bagezweho mu muziki gakondo yibarutse imfura ye yabyaranye n’umukobwa uba muri Canada.
Umuhanzi Cyusa Ibrahim uri mu bagezweho mu muziki gakondo yibarutse imfura ye yabyaranye n’umukobwa uba muri Canada.
Mu kiganiro kigufi Cyusa yagiranye na IGIHE yemeye ko yibarutse umwana w’umuhungu mu ijoro ryo kuri uyu wa Mbere tariki 30 Werurwe 2020.
Uyu muhanzi yagize ati ""Nibyo nabyaye imfura yanjye, nyina aba muri Canada twarakundanaga aza kugenda.""
Cyusa yavuze ko uyu mukobwa babyaranye atari we bakiri mu rukundo muri iyi minsi.
Abajijwe ku kuba abyaye atarashaka yagize ati ""Umwana ni umugisha, wenda sinabanye na nyina kubera amatage ariko nishimiye kwibaruka imfura yanjye.""
Cyusa Ibrahim ni umwe mu bahanzi bagezweho mu muziki gakondo. Aherutse i Burayi aho yari afite igitaramo cyakomwe mu nkokora n’icyorezo cya Coronavirus.
Cyusa yavutse tariki 13 Nyakanga 1989; avukira i Nyarugenge mu Mujyi wa Kigali. Uyu musore uri gusatira imyaka 31 amaze kwamamara mu bihangano bitandukanye bigaruka ku muco nyarwanda.
Uyu musore avuka kuri Rutare Pierre inzobere bwubatsi ufite ibigwi i Kigali, wanagize uruhare rukomeye mu iyubakwa rya zimwe mu nyubako z’i Kigali mu gihe cye harimo n’imisusire y’amasangano yo mu mujyi rwagati (Rond Point). Yanamamaye mu mukino wa Basketball na Volleyball.
Cyusa ni umuvandimwe wa Stromae nawe uri mu bahanzi bakomeye ku Isi wamamaye mu ndirimbo zitandukanye zirimo ‘Papaoutai’, ‘Alors on danse’, ‘Formidable’, ‘Racine carrée’ n’izindi.
Cyusa na we arakataje mu muziki. Mu gihe kirengaho gato umwaka amaze atangiye gushyira hanze ibihangano, ni umwe mu barangamiwe mu gisekuru cye kubera gutera umugongo injyana z’amahanga akimakaza gakondo.
Mu 2012 nibwo yatangiye gukora umuziki. Yawinjiyemo byeruye mu 2019 ubwo yasezeraga akazi yakoraga agatangaza ko ubuzima bwe bwose ari wo agiye guha umwanya.
Amaze gukora indirimbo zirimo ‘Umutako’, ‘Mbwire nde’, ‘Rwanda Nkunda’, ’Migabo’, ‘Umwitero’ ndetse n’iza kera yasubiyemo nka ‘Imparamba’ na ‘Muhoza wanjye’.
",https://m.igihe.com/imyidagaduro/article/umuhanzi-cyusa-ibrahim-yibarutse-imfura,Entertainment
Urugendo rwa Jay-Z ufatwa nk’umuhanzi wa mbere wa Hip hop utunze miliyari y’amadolari,"Jay-Z amaze imyaka irenga 20 muri bya bindi abahanzi mu njyana ya Hip hop bita “Hustle”, ni ugushakisha ubuzima, amanywa n’ijoro. Ni umugabo wagize uruhare runini mu guhindura uko abantu babona injyana ya Hip hop ku Isi, abera kandi icyitegererezo abandi benshi batabarika bashakaga gutera imbere.
Jay-Z amaze imyaka irenga 20 muri bya bindi abahanzi mu njyana ya Hip hop bita “Hustle”, ni ugushakisha ubuzima, amanywa n’ijoro. Ni umugabo wagize uruhare runini mu guhindura uko abantu babona injyana ya Hip hop ku Isi, abera kandi icyitegererezo abandi benshi batabarika bashakaga gutera imbere.
Mu 2019, nibwo Forbes yatangaje ko uyu mugabo ariwe muhanzi wa mbere mu njyana ya Hip hop ufite umutungo ubarirwa muri miliyari y’amadolari.
Shawn Cater wamenyekanye nka Jay-Z yakuriye mu buzima butoroshye, kuko imyaka ye y’ubuto yacurujeho ibiyobyabwenge. Ku myaka 13 nibwo yatangiye gutekereza kuzaba umuherwe, ariko ntiyatekereza ko rap yabimugezaho.
Yumvaga ko ashobora gukina Basketball, bityo ikamugeza ku nzozi ze icyakora si ko byagenze.
Ni urugendo asangiye n’abandi benshi bahereye ku busa, nk’inshuti ye magara, P Diddy, Sean Combs; na we watangiye acuruza ibinyamakuru ku mihanda y’i New York nyuma yo kuva mu ishuri.
Uyu mugabo w’imyaka 50, yinjiye mu muziki bitandukanye n’abandi benshi muri iki gihe kuko we yamenyekanye akuze.
Mbere na mbere yegereye sosiyete zitandukanye zifasha abahanzi, ariko nta n’imwe yigeze imufasha.
Indirimbo ye ya mbere yasohotse kuri album yise Reasonable Doubt mu 1996 afite imyaka 27.
Kuva icyo gihe amaze gushyira hanze album 12. Amaze kwegukana Grammy Awards 21, n’ibindi bihembo byinshi.
Album yamwubakiye izina ni Blue Print yo mu 2001, yari iriho indirimbo nka Song Cry n’izindi.
Nyuma yakoze izindi zirimo nka Magna Carta Holy Grail, nyuma y’imikoranire na Samsung yamuhaye miliyoni eshanu z’amadolari kugira ngo ariyo iyigiraho uburenganzira busesuye mbere y’abandi.
Iheruka ni iyo yashyize hanze mu 2017 yitwa 4:44. Ni ukuvuga saa kumi n’iminota 44, iriho indirimbo zigaruka ku buzima bwe no ku byo yashinjwaga byo guca inyuma umugore we Beyoncé.
Ni yo album yatangiyemo ubutumwa bwatumye bongera kwiyunga nyuma y’uko byavugwaga ko bashobora gutana.
Muzika ntabwo ariyo yamwinjirije ubutunzi bwe muri iki gihe, ahubwo yabukuye mu bindi bikorwa. Birimo nka Sosiyete ze nka Rocawear, Roc Nation Sports, 40/40 Club, Tidal n’izindi.
Ufashe ibikorwa bye byose ukabiteranya, agaciro kabyo karenze miliyari y’amadolari, ubwo ntubariyemo umutungo w’umugore we Beyoncé Knowless ubarirwa muri miliyoni 500 z’amadolari.
Mbere na mbere Jay-Z yaje kuvumbura ko ashobora gukora sosiyete ye bwite y’imyenda aho gukomeza kumenyekanisha iy’abandi, niko guhita ashinga Rocawear yatangiye mu 1999. Mu 2007 yaje kuyigurisha kuri miliyoni 204 z’amadolari na Iconix.
Reka twinjire mu mutungo bwite wa Jay-Z
Kugira ngo ubashe kubara amafaranga afite, bisaba kureba imigabane afite muri sosiyete zitandukanye nko muri sosiyete ikora champagne yitwa Armand de Brignac. Afite imigabane ingana na 100% ya Armand de Brignac.
Armand de Brignac
Ni champagne iza mu icupa risa na zahabu, mu 2006 yashyize hanze ubwoko bwayo Ace of Spades. Icupa rimwe kugira ngo rikorwe, bitwara amadolari 13 ariko ryageze ku isoko rigahagarara agera kuri 300.
Iyo sosiyete ifite agaciro kabarirwa muri miliyoni 310 z’amadolari.
Imigabane ye muri sosiyete zitandukanye
Jay-Z afite imigabane mu bigo bitandukanye ibarirwa agaciro ka miliyoni 220 z’amadolari.
Urugero ni muri Uber, aho afite imigabane ifite agaciro ka miliyoni 70 z’amadolari. Bivugwa ko yayiguze miliyoni ebyiri z’amadolari mu 2013.
D’Ussé
Ubu nabwo ni ubwoko bw’inzoga bwa Jay- Z, aho abufatanyije n’uruganda rwa Bacardi. Bibarwa ko nabwo buhagaze agera kuri miliyoni 100 z’amadolari.
Tidal
Mu 2015, Jay-z yatangije Tidal, urubuga rushyirwaho indirimbo z’abahanzi, ahamo imigabane abandi bahanzi kugira ngo bamufashe mu kuba indirimbo zabo zazajya zihagera mbere y’ahandi.
Yashakaga guhangana na iTunes, Spotify n’izindi mbuga zinyuzwaho imiziki.
Abahanzi bose bafite amasezerano muri Tidal, bemeye ko indirimbo zabo zizajya zihajya mbere y’uko zigera ahandi. Tidal ifite agaciro ka miliyoni 100 z’amadolari.
Roc Nation
Ni sosiyete ifasha abahanzi imaze imyaka igera kuri 20 itangiye. Roc Nation ifite kandi igice gifasha abakinnyi b’umupira cyitwa Roc Nation Sports, aho Jay-z akora nk’ushinzwe kubashakira amakipe.
Ni we uhagararariye abarimo Kevin Durant, Kylie Irving, benshi bakina muri NFL, abakina mu mupira w’amaguru nka Jerome Boateng, Kevin De Bruyne, Romelu Lukaku, Eric Bailly n’abandi. Iyi ibarirwa miliyoni 75 z’amadolari.
Usibye ibi, amafaranga yinjizwa n’ibihangano bye bya muzika muri album 12 amaze gushyira hanze, abarirwa muri 75 z’amadolari.
Jay-z atunze kandi ibihangano by’ubugeni byinshi yagiye agura muri za cyamunara n’ahandi. Byo bibarwa ko bifite agaciro ka miliyoni 70 z’amadolari ya Amerika.
Uyu mugabo w’abana batatu kandi, afite umutungo urimo inzu zifite agaciro ka miliyoni 50 z’amadolari.
Nyuma y’uko we n’umugore we Beyoncé bibarutse impanga mu 2017, baguze inzu ebyiri zirimo imwe iri mu gace ka East Hampton i New York ifite agaciro ka miliyoni 26 z’amadolari n’indi ya miliyoni 88 iri California.
Jay- Z afite kandi indi nzu iri i New York ahitwa Tribeca ifite agaciro ka miliyoni 6.85.
Jay- Z abarizwa mu bindi bikorwa bitandukanye, nk’aho aherutse kugirwa umwe mu bayobozi b’uruganda rw’imyenda rwa Puma, intego ze zikaba ari ukurufasha mu gukora inkweto zishobora kwambarwa n’abakinnyi ba Basketball kuko Nike na Adidas zari zaramaze kurwanikira muri uyu mukino.
Reba hano indirimbo ya Jay-Z yitwa Song Cry yo mu 2002, iri mu zakunzwe bihebuje
",https://m.igihe.com/imyidagaduro/article/urugendo-rwa-jay-z-ufatwa-nk-umuhanzi-wa-mbere-wa-hip-hop-utunze-miliyari-y,Entertainment
Box office: Nyuma yo kurambirwa ihohoterwa yakorerwaga n’umugabo we yahisemo kumubeshya ko yapfuye,"Nyuma y’igihe gito Madison ashatse umugabo yakunze, Michael, yatangiye kumukubita no kumuhohotera, maze abifashijwemo n’inshuti ye Chelsea, bahimba ikinyoma cyo kwemeza uyu mugabo ko umugore we yapfuye azize impanuka.
Nyuma y’igihe gito Madison ashatse umugabo yakunze, Michael, yatangiye kumukubita no kumuhohotera, maze abifashijwemo n’inshuti ye Chelsea, bahimba ikinyoma cyo kwemeza uyu mugabo ko umugore we yapfuye azize impanuka.
Ni inkuru ikubiye muri filime yitwa ’Til Death Do Us Part’ yanditswe ndetse inayoborwa na Christopher B.Stokes imirimo yo kuyitunganya ikorwa na ’Footage films 51 Millimeters’.
Mu ntangiriro Madison yari abanye neza na Michael, gusa umubano utangira kuzamo agatotsi nyuma y’uko uyu mugore avumbuye ko umugabo we yitera inshinge zimubuza gutera inda.
Kumenya ibi byababaje cyane Madison wari umaze igihe kinini yifuza umwana, ariko umugabo we yaramutsembeye kuko yumvaga atarifuza kubyara.
Kumubaza impamvu yahisemo gukoresha izi nshinge mu ibanga byabyukije kamere ya Michael wari usanganwe imyitwarire idahozaho, atangira kumukubita buri munsi.
Iri hohoterwa ryatumye Madison abifashijwemo n’inshuti ye magara yitwa Chelsea, bahimba ikinyoma cy’uko yapfuye kugira ngo ajye kure ya Michael wari umaze igihe kinini yaramurembeje.
Iki kinyoma cyarabahiriye, maze Michael mu gahinda kenshi agorwa no kwiyakira nyuma yo kumenya ko umugore we yitabye Imana arimo kubagwa kubera impanuka yagize.
Madison yimutse mu gace yabagamo ahitamo gutangira ubuzima bushyashya mu wundi mujyi, cyane ko ibyo byabaye yamaze gusama nk’uko yabyifuzaga.
Ese Michael azabyifatamo ate nyuma yo kumenya ko umugore we amaze igihe gito ashyinguye akiriho, yabyaye inda yagiye afite ndetse ko asigaye afite undi musore bakundana witwa Alex? Ese Madison we azabyitwaramo ate nyuma yo kumenya ko umugabo yabeshye ari kumuhigisha uruhindu?
Ni ibisubizo bikubiye muri filime ’Til Death Do Us Part’ yasohotse mu mwaka wa 2017. Imara isaha imwe n’iminota 41.
",https://m.igihe.com/imyidagaduro/sinema/article/boxoffice-nyuma-yo-kurambirwa-ihohoterwa-yakorerwaga-n-umugabo-we-yahisemo,Entertainment
Bill Ruzima yahuje imbaraga n’abanyeshuri biganye ku Nyundo bashinga ’Nephews Band’,"Umuhanzi uri mu bazamukanye ingoga mu muziki w’u Rwanda, Bill Ruzima wamaze kuzuza umushinga wa album ye, yashinze itsinda ry’abacuranzi (band) bazafatanya mu muziki.
Umuhanzi uri mu bazamukanye ingoga mu muziki w’u Rwanda, Bill Ruzima wamaze kuzuza umushinga wa album ye, yashinze itsinda ry’abacuranzi (band) bazafatanya mu muziki.
Bill Ruzima yamenyekanye cyane mu itsinda rya Yemba Voice ryari rigizwe n’abasore batatu bigaga mu Ishuri rya Muzika rya Nyundo, ryaje gusenyuka ritaramamara cyane ngo ribe ikimenyabose mu bakunzi b’umuziki mu Rwanda.
Uyu munyempano azwi mu bihangano bitandukanye birimo ‘Imitoma’ yakomoye ku nganzo ya Rujindiri wamamaye mu muziki wo hambere; ‘Imana y’abakundana’ n’iyitwa ‘Mu nda y’Isi.’
Bill Ruzima wasoje amasomo mu Ishuri ry’umuziki ryo ku Nyundo mu 2018, yongereye imbaraga mu bikorwa bya muzika ndetse yamaze gutunganya album y’indirimbo.
Uyu mushinga yawongereyeho uwo kumurika itsinda ry’abacuranzi batangiranye ubwo bigaga ku Nyundo, ryiswe ’Nephews Band’, rigizwe n’abacuranzi batanu n’abaririmbyi babiri.
Mu kiganiro yagiranye na IGIHE, Bill Ruzima yavuze ko yahisemo kumurika band muri iki gihe kuko abo bakorana bayitangiranye bakiri ku ntebe y’ishuri.
Yakomeje ati ""Ninjiye mu muziki bakiri ku ntebe y’ishuri kuko bigaga inyuma yanjye, rero nyuma yo kuva ku ishuri twumvikanye kubana kugira ngo tunoze imikorere neza turi kumwe.’’
Bill Ruzima wari uhugiye cyane kuri album ye ya mbere, yamaze gukora indirimbo umunani ziyigize ndetse ziri gukorwa neza muri studio.
Uyu muhanzi uheruka gusohora indirimbo nshya yise “No regret”, yavuze ko ateganya ko mu mpera z’uyu mwaka yaba yamaze gusohora album ye ya mbere.
Bill Ruzima kandi yahishuye ko yabonye ikipe y’abamufasha nyuma y’ubufasha bwa hafi yari amaze igihe ahabwa na Mani Martin.
’Nephews Band’ yashinzwe na Bill Ruzima yiyongereye ku yandi matsinda agizwe n’abanyeshuri bize mu Ishuri ry’umuziki ryo ku Nyundo, ubu ryimukiye i Muhanga, arimo Symphony Band na Sebeya Band.
Ikiganiro na Bill Ruzima
Indirimbo nshya ya Bill Ruzima ""No Regret""
",https://m.igihe.com/imyidagaduro/Bill-Ruzima-yahuje-imbaraga-n-abanyeshuri-biganye-ku-Nyundo-bashinga-Nephews-Band,Entertainment
Filime wabona kuri YouTube zagufasha muri ibi bihe,"Muri iki gihe ibikorwa byinshi byahagaze; nta restaurant zigikora keretse kugurisha ibiribwa abantu bakabijyana, utubari twegetseho, nta bitaramo cyangwa ibindi bintu bihuza abantu by’imyidagaduro ndetse nta muntu ugisohoka mu rugo kubera icyorezo cya COVID-19 cyugarije Isi.
Muri iki gihe ibikorwa byinshi byahagaze; nta restaurant zigikora keretse kugurisha ibiribwa abantu bakabijyana, utubari twegetseho, nta bitaramo cyangwa ibindi bintu bihuza abantu by’imyidagaduro ndetse nta muntu ugisohoka mu rugo kubera icyorezo cya COVID-19 cyugarije Isi.
Mu bihe nk’ibi abantu benshi baba bari gusoma ibitabo, bakina imikino itandukanye , bareba filime n’ibindi bashobora kwifashisha bagashira irungu batavuye mu ngo zabo.
Gusa, ku bantu bakunda film akenshi usanga bazireba ari uko bazirangiwe n’abandi. Ni nayo mpamvu twahisemo kubarangira film zidasaba umuntu kwishyura, ashobora kureba muri ibi bihe zikamuruhura.
Ziganjemo izivuga ku bumenyi, ushobora kuba utarigeze uzireba cyangwa se warazirebye, nta kintu kinini wahomba wongeye kwiyibutsa.
  The Lost Battalion
Iyi yo yagiye hanze mu 2001. Ni inkuru mpamo ivuga kuri batayo y’abasirikare b’abanyamerika bayobeye mu mirongo y’abanzi mu ntambara ya mbere y’Isi, ikerekana uburyo babashije kwirwanaho muri ako gaco baguyemo.
Bitandukanye n’intambara ya kabiri y’Isi, filime nke zagiye zikorwa zivuga ku ntambara ya mbere y’Isi, zirimo ukuri kwibyagiye biba ku basirikare n’iyi ya ‘The Lost Battalion’ ikaba iri muri uwo mujyo. Imara iminota 92.
 	Stalag 17
Stalag 17 yagiye hanze mu 1953. Iyi filime yakozwe nyuma y’imyaka umunani habayeho intambara ya kabiri y’Isi. Iri mu bwoko bwo gusetsa ivuga ku nkuru y’itsinda ry’abasirikare bo mu kirere b’abanyamerika bafatirwa muri Budage mu nkambi y’imfungwa mu ntambara ya kabiri y’Isi bakaza kuvumbura ko umwe muri bo ari intasi.
Imara iminota 120.
 	Hackers
Iyi filime yagiye hanze mu 1995. Yayobowe na Iain Softley. Yagaragayemo abakinnyi nka Jonny Lee Miller, Angelina Jolie, Renoly Santiago, Laurence Mason, Matthew Lillard, Jesse Bradford, Lorraine Bracco, na Fisher Stevens.
Ivuga ku gatsiko k’abanyeshuri bigaga mu mashuri yisumbuye bishora mu bikorwa byo kwiba amafaranga mu buryo bw’ibanga bifashishije mudasobwa. Imara iminota 105.
 	Dudes & Dragons
Iyi yagiye hanze mu 2015. Imara iminota 122. Lord Tesley ufite imbaraga zidasanzwe ashaka ikiganza n’umutima wa Lady Ennogard. Ennogard yarabyanze undi afunga inzira asohora dragon yapfuye aba akoresha, mu gutera ubwoba abantu.
Akomeza kuyikoresaha kugeza ubwo Ennogard yamwemeraga urukundo. Yayobowe na Maclain Nelson na Stephen Shimek.
 	Cube
Cube yagiye hanze mu 1998. Iyi filime yanditswe mu 1997 irimo abanyamahanga batandatu bisanga bafungiye ahantu huzuyemo imitego y’urupfu ndetse batazi uko bahageze n’impamvu yabyo.
Buri cyumba kiba kirimo ibyashyira ubuzima bwabo mu kaga, biba bisimburana. Kurokoka ni ukuba wabashije gusubiza ‘formule’ ya buri cyumba, bakoresha ubwenge bwabo n’ibikoresho bike baba bafite mu kwikura aho hantu.
Iyi filime imara iminota 90, yayobowe na Vincenzo Natali wanagize uruhare mu iyandikwa ryayo. Nicole de Boer, Nicky Guadagni, David Hewlett, Andrew Miller, Julian Richings, Wayne Robson na Maurice Dean Wint nibo bagaragaramo.
Ushobora kuyishaka ari yose kuri Youtube, ariko kuko ibirimo biteye ubwoba, usabwa kuzuzamo imyaka yawe.
 	King of California
Yagiye hanze mu 2007. Iyi filime ikozwe mu buryo bwo gusetsa ivuga ku buzima bw’umukobwa w’imyaka 16 witwa Miranda uba waratawe na nyina akava mu ishuri akajya gukora muri Restaurant ya McDonald mu gihe se Charlie uba ubana n’uburwayi bwo mu mutwe aba yaragiye kuvurirwa mu kigo cyita kuri izi ndwara.
Mu gihe Charlie aba avuye muri iki kigo agiye mu rugo rwabo, aza kuvumbura ko hari ubutunzi bwa se buhishe mu butaka mu Mujyi wa Costco baba bakomokamo we n’umukobwa we bagatangira urugendo rwo gushaka uko bazabugeraho .
Imara iminota 93. Yanditswe inayoborwa na Mike Cahill, itunganywa na Michael London, Alexander Payne, Avi Lerner na Randall Emmett. Igaragaramo Michael Douglas nka Charlie na Evan Rachel Wood uba ari umukobwa we Miranda. Iri mu rurimi rw’Icyongereza.
 	Perfect Bid: The Contestant Who Knew Too Much
Perfect Bid: The Contestant Who Knew Too Much yagiye hanze mu 2017. Iyi filime mbarankuru yatwaye igihembo muri Orlando Film Festival. Ivuga ku nkuru ya Theodore Slauson wari umufana ukomeye w’ibiganiro byo kuri televiziyo biha umwanya abantu bagahatana bamwe bagahabwa ibihembo bizwi nka Gameshow by’umwihariko icya “The Price is Right”.
Iyi filime yo muri Amerika imara iminota 72. Ikinnye mu rurimi rw’Icyongereza.
 	Frozen
Iyi yagiye hanze mu 2010. Ivuga ku nshuti eshatu ziba zagiye kwishimisha zurira umusozi zikongera zikawumanuka, izi nshuti zingingira ushinzwe kuzamura abantu ku musozi nibura ko yabagirira imbabazi bakajyayo bwa nyuma, ibyuma bibazamura biza kuzima bataragera hejuru.
Bakonjerayo , ibisamagwe bishonje bikabasamira bigatangira kubagera amajanja mu ifunguro ryabyo. Iyi filime igaragaza uburyo umuntu ashobora kwikura mu kibazo mu gihe yaguye mu ihurizo rimushyira mu gihirahiro. Imara iminota 93.
 	 Sound City
Sound City yagiye hanze mu 2013. Ni imwe mu zikwiriye kurebwa n’abakunda cyane injyana ya Rock. Ni filime mbarankuru yakozwe na Dave Grohl of Nirvana na Foo Fighters fame.
Ivuga ku nkuru y’inzu itunganya umuziki yo mu Mujyi wa Los Angeles muri Leta Zunze Ubumwe za Amerika aho indirimbo zitagira ingano na album zakorewe hazwi nka Sound City Studios.
Igaragaramo ibiganiro ndetse n’amajwi yabitswe yafatiwemo. Irimo ibyamamare bitandukanye n’abanyabigwi nka Stevie Nicks, John Fogerty, Frank Black, Tom Petty, Bob Mould n’abandi benshi bavuga kuri iyi studio.
Igaragaza uburyo iyi studio yavuye mu buryo bwo gukora indirimbo bwakoreshwaga kera buzwi nka Analogue ikajya mu bugezweho bwa Digital, imara iminota 107.
 Extra Credits - The 1918 Flu Pandemic (2019)
Iyi ntabwo ari filime ahubwo ni shene ya Youtube ushobora gusangaho ibintu bitandukanye byafasha abana n’abakuru. Wasangaho filime zitandukanye, ahantu n’ibikorwa bitandukanye byaranze amateka y’Isi.
",https://m.igihe.com/imyidagaduro/sinema/article/filime-wabona-kuri-youtube-zagufasha-muri-ibi-bihe,Entertainment
Shaddyboo yigaramye amashusho yagiye hanze y’umugore uri mu busambanyi bamwitiriye,"Mu minsi ishize ku mbuga nkoranyambaga hakwirakwijwe amashusho y’umugore uri gusambana havugwa ko ari Shaddyboo, uyu mugore yamaze kubyigarama agaragaza ahavuye aya mashusho ndetse anerekana ko atari we.
Mu minsi ishize ku mbuga nkoranyambaga hakwirakwijwe amashusho y’umugore uri gusambana havugwa ko ari Shaddyboo, uyu mugore yamaze kubyigarama agaragaza ahavuye aya mashusho ndetse anerekana ko atari we.
Shaddyboo yifashishije imbuga nkoranyambaga yasohoye amashusho y’umugore yari yitiriwe ku mbuga nkoranyambaga, bavuga ko havumbuwe amashusho ya Shaddyboo ari mu bikorwa by’ubusambanyi.
Yagize ati ”Muri aho mwese? Maze iminsi ntari ku mbuga nkoranyambaga gusa nagarutse, ndashaka kuvuga ku mafoto n’amashusho yakwirakwijwe hose bavuga ko ndi gusambana. Birababaje kuba muri ibi bihe bikomeye abantu bagifite umwanya wo guhimba inkuru z’ibinyoma zidafite shinge na rugero, biteye agahinda kuba abantu bakirangwa n’ishyari, iki ni igihe cyo gusenga gufashanya no gukundana.”
Shaddyboo yakomeje agaragaza ko ababonye ibi bamuzi batari kwemera ko ari we, ati” Buri wese unzi neza unafite ubwenge , arabizi ko atari njyewe. Abadatekereza bafite ubwenge buke nibo gusa bakomeza kubyizera.”
Uyu mugore yakomeje avuga ko abizi neza ko buri wese ushaka kubaka izina ku mbuga nkoranyambaga bimusaba kuririra ku izina rye kandi ko atabasha kubihagarika, asaba abakunda kubona amakuru amwerekeyeho kujya babanza bakayasuzuma.
Nyuma y’aya magambo akomeye yahise agaragaza amashusho y’umugore bamwitiriye ku mbuga nkoranyambaga havugwa ko ari we wari uri gusambana.
",https://m.igihe.com/imyidagaduro/article/shaddyboo-yigaramye-amashusho-yagiye-hanze-y-umugore-uri-mu-busambanyi,Entertainment
Uko Danny Nanone yabaye imbarutso ya ‘Dede’ yakozwe n’ukorera Khaligraph Jones wo muri Kenya,"Muri iki gihe uwavuga ko indirimbo Davis D yashyize hanze mu mezi atanu ashize yise ‘Dede’, iri mu zikunzwe ntabwo yaba agiye kure y’ukuri.
Muri iki gihe uwavuga ko indirimbo Davis D yashyize hanze mu mezi atanu ashize yise ‘Dede’, iri mu zikunzwe ntabwo yaba agiye kure y’ukuri.
Ni indirimbo ikunzwe mu rubyiruko ku buryo ikirori itacunzwemo abanyabirori bataha bivovota. Yihariye imyanya y’imbere mu tubyiniro dutandukanye mu Rwanda, mu maradiyo ndetse ubu imaze kurebwa n’abasaga miliyoni imwe ku rubuga rwa YouTube.
Kuva yajya hanze yasamiwe hejuru ndetse n’uyu munsi iracyakunzwe mu buryo bukomeye. Ubaye waritabiriye ibitamo bya Tour du Rwanda byabaye muri Gashyantare cyangwa se igitaramo cya Kigali Jazz Junction cyasoje uko kwezi nta kabuza wahita wibuka ukuntu abantu bayibyinaga bigatinda ndetse hari naho yasabwaga kuyisubiramo.
Davis D yabwiye IGIHE guhimba iyi ndirimbo yabitangiye mu 2017 ubwo yagiraga igitekerezo cyo gukora indirimbo ivuga ku muntu umeze nk’umwami ku mukobwa wemerewe ikintu cyose kuri we.
Ati “Dede natangiye kuyandika mu 2017, nibwo nagize igitekerezo cyayo biturutse kuri Danny Nanone twabaga muri label ya Incredible ya Bagenzi Bernard, yaravuze ati ibaze hari umuntu ukoze indirimbo yitwa inkongoro ya Dede icyo gihe twari turi kwa Producer Pastor P. Muri njye nari mfite igitekerezo cyo gukora indirimbo ivuga ku muntu wemerewe ibintu byose birimo abagore beza, itabi ryiza, inzoga nziza n’ibindi.”
Akomeza avuga ko yamaranye iyi ndirimbo igihe ategereje kuzabona umu-producer uyikora ujyanye n’ibyo we yumvaga afite mu ntekerezo n’uko yifuzaga ko iyi ndirimbo yazaza imeze.
Ati “Nahoraga ntekereza nti ni inde Producer uzanyemeza akankorera iyi ndirimbo, ntabwo nari nzi ahantu azava, nari narafashe icyemezo cy’uko ni biba ngombwa nzanajya muri Nigeria nkashaka umuntu uyikora kuko nashakaga ko iba indirimbo nini.”
“Motif wayikoze mu buryo bw’amajwi yaje mu Rwanda bambwira ko ariwe ukorera Khaligraph Jones gusa sinamumenya, inshuro ya mbere aragenda, inshuro ya kabiri yaje avuga ko ashaka umuntu waririmbye indirimbo yitwa ‘Hennessy’. Ibintu yancurangiye bwa mbere nahise numva ko bihuye, numvishe ari muntu w’inzozi zanjye nari mfite ngo ankorere ya ndirimbo.”
Kuri we ngo ntabwo yumvaga ko iyi ndirimbo izagera ku rwego iriho uyu munsi gusa ngo yayikoze buri kimwe kiyigize yacyitondeye ndetse imuraza amajoro ku buryo nyuma y’ikorwa ry’amashusho yayo yamaze igihe mu gitanda.
Ati “Ntabwo numvaga ko izagera ku rwego iriho ubu n’ubwo buri kintu cyayo cyose nacyitonderaga. Niyo ndirimbo yamvunnye nkamara iminsi ibiri nyuma yo gukora amashusho yayo, ntabyuka ariko ni nayo ndirimbo ya mbere yankoreye ibitandukanye n’iby’izindi ndirimbo zose nakoze.”
David Icyishaka uzwi nka Davis D avuga ko iyi ndirimbo isobanuye ikintu gikomeye kuri we kuko ariyo ya mbere mu ndirimbo ze igize abayirebye bagera kuri miliyoni, ikintu avuga ko kizamufasha cyane mu muziki we.
Iyi ndirimbo mu buryo bw’amajwi yakorewe muri Ida Records na Producer Motif [Morris Kobia] ukorera umuhanzi Khaligraph Jones uri mu nkingi za mwamba mu bahanzi bo muri Kenya, mu gihe amashusho yayo yakozwe na Bagenzi Bernard.
Naason ni umwe mu bayanditse afatanyije na Davis D, Bagenzi Bernard nawe afatanya na Motif gushaka amanota amwe n’amwe.
Davis D yamamaye cyane mu Rwanda ubwo yakoraga indirimbo yise ‘Biryogo’ ikamutumbagiza ku rwego rwo hejuru. Yamenyekanye mu zindi zirimo ‘Irekure’, ‘My people’, ‘Sweet love’, ‘Hennessy’ yanagaragajemo umukobwa witwa Lydia bakundanaga bagatandukana, ‘Soso’, ‘Like You’ yahuriyemo na Kevin Kade & Seyn n’izindi.
",https://m.igihe.com/imyidagaduro/article/uko-danny-nanone-yabaye-imbarutso-ya-dede-yakozwe-n-ukorera-khaligraph-jones-wo,Entertainment
Yvan Buravan yasohoye indirimbo “Oroha” yakoranye na Charly na Nina,"Burabyo Yvan wamenyekanye nka Yvan Buravan mu muziki yashyize hanze indirimbo nshya “Oroha” yakoranye na Charly na Nina iri kuri Album “The love lab” uyu musore aherutse kumurikira mu gitaramo cyabereye muri Camp Kigali mu ntangiriro za Ukuboza 2018.
Burabyo Yvan wamenyekanye nka Yvan Buravan mu muziki yashyize hanze indirimbo nshya “Oroha” yakoranye na Charly na Nina iri kuri Album “The love lab” uyu musore aherutse kumurikira mu gitaramo cyabereye muri Camp Kigali mu ntangiriro za Ukuboza 2018.
Iyi ndirimbo yakozwe muri uwo mwaka yari imaze imyaka ibiri itarasohoka, Yvan Buravan yahisemo kuyisohora muri ibi bihe cyane ngo ko aricyo gihe yari yarateganyije kuyisohorera.
Yvan Buravan mu kiganiro na IGIHE yagize ati” Nari narateganyije kuyisohora iki gihe, nibyo abantu bahugiye mu guhangana n’icyorezo cya Coronavirus ariko nanone bakeneye kumva n’umuziki muri gahunda yo kuguma mu rugo.”
Uyu muhanzi yavuze ko iyi ndirimbo yayisohoye kugira ngo afashe abantu bari mu ngo kuticwa n’irungu ahubwo bakiyumvira umuziki mushya kandi mwiza.
Indirimbo “Oroha” ya Yvan Buravan na Charly na Nina yasohotse mu buryo bw’amajwi avuga ko amashusho yayo azategurwa mu minsi iri imbere bitewe n’uburyo icyorezo cya Coronavirus kizarangira.
Iyi ndirimbo yakozwe mu buryo bw’amajwi na Bob Pro yari yararirimbwe bwa mbere mu gitaramo cyo kumurika Album ya Yvan Buravan.
Reba indirimbo ""Oroha"" ya Yvan Buravan na Charly na Nina
",https://m.igihe.com/imyidagaduro/article/yvan-buravan-yasohoye-indirimbo-oroha-yakoranye-na-charly-na-nina,Entertainment
Rihanna yumvikanye mu ndirimbo nshya abafana bamwakiriza agahinda ka album ye yababeshye,"Umuhanzikazi Robyn Rihanna Fenty uzwi nka Rihanna yumvikanye mu ndirimbo nshya yitwa ‘Believe It’ yahuriyemo n’Umuraperi w’Umunya-Canada uzwi nka PartyNextDoor, abafana bamwakiriza agahinda ka album yababwiye bigahera mu magambo.
Umuhanzikazi Robyn Rihanna Fenty uzwi nka Rihanna yumvikanye mu ndirimbo nshya yitwa ‘Believe It’ yahuriyemo n’Umuraperi w’Umunya-Canada uzwi nka PartyNextDoor, abafana bamwakiriza agahinda ka album yababwiye bigahera mu magambo.
Iyi ndirimbo nshya Rihanna yumvikanyemo iri kuri album nshya ya PartyNextDoor yagiye hanze ku wa Gatanu tariki 27 Werurwe, yise ‘Partymobile’ iri mu njyana ya R&B/Soul.
Iriho kandi remix y’indirimbo yitwa ‘Loyal’ uyu muhanzi yari yarahuriyemo na Drake mu minsi ishize ariko bakaza kuyisubiramo bafatanyije Bad Bunny wo muri Puerto Rico.
Rihanna yaherukaga kumvikana mu ndirimbo mu 2017 mu zirimo iyo yakoranye na DJ Khaled na Bryson Tiller yitwa ‘Wild Thoughts’ muri Kamena uwo mwaka, ""Lemon"" yahuriyemo na NERD n’izindi ziganjemo izagiye hanze muri uwo mwaka.
Rihanna yakirijwe agahinda n’abafana be
Rihanna mu mpera za 2019 yari yasezeranyije abafana be album nshya ariko barayitegereje amaso ahera mu kirere. Muri uwo mwaka uyu muhanzikazi yari yabwiye abafana be ko ari gutegura album ye ya cyenda yise ‘R9’ yavugaga ko izajya hanze mbere y’uko 2020 igera.
Mu mpera z’umwaka ushize mu Ukuboza , Rihanna yashotoye abafana be bari bamaze igihe bategereje ko ashyira hanze iyi album; maze ashyira imbwa ku rukuta rwe rwa Instagram iri kubyina indirimbo yitwa ‘Jump Around’ ya House of Pain arangije arandika ati “Ibigezweho: Njye ndi kumva R9 ubwanjye nkashidikanya ku kuyishyira hanze”.
Abafana b’uyu muhanzikazi ku rukuta rwa Twitter bahise batangiza Hashtag bitiriye iyi album maze batangira kugaragaza ko Rihanna yababeshye ndetse batabyishimiye.
Ubwo yasangizaga abamurikira ku rukuta rwe rwa Twitter basaga miliyoni 95 indirimbo ye nshya na PartyNextDoor, yabaye nk’ukoza agati mu ntozi kuko bongeye kumwereka ko banyotewe album ye nshya.
Nka Lukas Perry yagize ati “Album yawe irihe? Turayikeneye.” Uwitwa @TokoGa12 yaje yunga mu rye nawe avuga ko Rihanna akwiriye gusohora ‘R9’ nk’uko yabisezeranyije abakunzi be.
Ibi n’ibindi bitekerezo bya benshi kuri ibi uyu muhanzikazi yashyize ku rukuta rwe byari byiganjemo ibimusaba gushyira hanze album ye kuko abafana be bayishaka.
Rihanna aherutse gushyira hanze album mu 2016 iyo yise ‘Anti’, yaje ikurikira ‘unapologetic’ yagiye hanze mu 2012.
Amaze iminsi yita ku bikorwa by’ubucuruzi byiganjemo iby’imideli harimo ‘Fenty Beauty’ ikora ibirungo by’ubwiza ndetse muri Gicurasi umwaka ushize yisunze Sosiyete ya LVMH [LVMH Moët Hennessy – Louis Vuitton SE], mu rwego rwo kwagura ibikorwa by’ikompanyi ye y’imideli ya Fenty.
PartyNextDoor watumye yongera kumvikana mu muziki ubusanzwe ni umusore w’imyaka 26 ukomoka muri Canada, amazina asanzwe ni Jahron Anthony Brathwaite.
Yasinye muri OVO Sound record label ya Drake mu 2013. Amaze gukora album eshatu ndetse na Extended Play[EP] enye.
DROP YOUR OWN ALBUM pic.twitter.com/0gMOfis82N
— 💙 (@Brittttne) March 27, 2020
Release R9 lead pic.twitter.com/ZA2kFu9RoH
— T (@TokoGa12) March 27, 2020
WHERE IS YOUR ALBUM WE NEED THE DAMN ALBUM pic.twitter.com/cjoaks6wAh
— lukas (@lukasperry) March 27, 2020
WE LOVE IT ! NOW DROP YOUR ALBUM pic.twitter.com/7ffsrloPNi
— Julian (@Caramariastea) March 27, 2020
",https://m.igihe.com/imyidagaduro/article/rihanna-yumvikanye-mu-ndirimbo-nshya-abafana-bamwakiriza-agahinda-ka-album-ye,Entertainment
 Zacu TV yakuyeho ikiguzi abantu basabwaga ngo barebe filime nyarwanda ,"Hakuweho ikiguzi abantu basabwaga kugira ngo babashe kureba filime nyarwanda kuri Zacu TV muri iki gihe u Rwanda n’Isi yose byugarijwe n’icyorezo cya Covid-19.
Hakuweho ikiguzi abantu basabwaga kugira ngo babashe kureba filime nyarwanda kuri Zacu TV muri iki gihe u Rwanda n’Isi yose byugarijwe n’icyorezo cya Covid-19.
Zacu tv isanzwe itambutsa filime z’abanyarwanda na Tanzania ku rubuga rwayo rwa zacutv.com. Yatangaje ko yifatanyije n’abanyarwanda aho bari ku isi hose ibaha uburyo bwo kureba izi filime ku buntu mu gihe cy’iminsi 14 ishobora no kongerwa mu rwego rwo kwifatanya nabo muri ibi bihe bya COVID-19.
Ku muntu usanzwe ufite konti kuri Zacutv.com, arajya kuri urwo rubuga nagera aho bamusaba kwishyura ajye ahanditse “ Coupon Code”. Muri icyo gice, arabona aho ashyira kode yandikemo “STAYHOME” atangire kureba nta kiguzi asabwe.
Aha niho umuntu abona aho ashyiriramo kode
Mu kiganiro twagiranye na Wilson Misago, Umuyobozi wa ZACU TV yagize ati” Zacutv isanzwe iha abantu amafilime mu bihe byiza, rero ntabwo twabibagirwa no mu bihe nk’ibi bikomeye Isi yose iri kurwana no kwirinda ikwirakwizwa rya Covid-19. Niyo mpamvu twabaye dukuyeho amafaranga twacaga abantu ngo babashe kureba filime kuri porogaramu yacu”
Zacu tv ni urubuga rwa internet rumaze imyaka ibiri rwerekanirwaho filime nyarwanda zitandukanye harimo izakunzwe nka City Maid, Seburikoko, Intare y’ingore,Amarira y’urukundo, Giramata n’izindi nyinshi.
Kuri ubu uru rubuga rufite filime z’uruhererekane zirenga 1,500 ndetse n’amafilime arangira arenga 300.
Ubusanzwe abantu barebera kuri uru rubuga bishyura amafaranga angana hafi n’ibihumbi bitanu ku kwezi (5000 Frw).
Zacutv.com ifite abamaze kwiyandikishaho(Subscribers) barenga ibihumbi 20 baturuka mu bihugu birenga 130 byo ku isi.
",https://m.igihe.com/imyidagaduro/article/covid-19-zacu-tv-yakuweho-ikiguzi-abantu-basabwaga-kugira-ngo-babashe-kurebera,Entertainment
"Diane wo muri City Maid yahishuye umusore bakundana, anakomoza ku rukundo yavuzwemo na Yverry","Usanase Bahavu Jeannette uzwi nka Diane muri Filime ya Citymaid, mu minsi ishize yavuzwe cyane mu nkuru zinyuranye z’urukundo, kenshi byatangazwaga ko yakundanaga na Yverry, icyakora kuri ubu uyu mukobwa yashashe inzobe yerekana umukunzi we ndetse anaboneraho kunyomoza ibyo yavuzweho.
Usanase Bahavu Jeannette uzwi nka Diane muri Filime ya Citymaid, mu minsi ishize yavuzwe cyane mu nkuru zinyuranye z’urukundo, kenshi byatangazwaga ko yakundanaga na Yverry, icyakora kuri ubu uyu mukobwa yashashe inzobe yerekana umukunzi we ndetse anaboneraho kunyomoza ibyo yavuzweho.
Ibi Usanase yabihishuye mu kiganiro cyihariye yagiranye na IGIHE, aha akaba yabanje gusobanura ibijyanye na Filime ye nshya Impanga agera aho akomoza ku kuba amashusho yayo afatwa akanatunganywa na Fleury Legend.
Kuba uyu ari we ufata akanatunganya amashusho y’iyi filime nshya ya Usanase, byatumye umunyamakuru agaruka ku makuru yavugaga ko baba bari mu rukundo maze uyu mukobwa ntiyatinya ndetse ntiyarya indimi arabihamya.
Yagize ati” Reka nkubwize ukuri ubundi Fleury ni inshuti yanjye magara (Best friend), akaba umujyanama wanjye ariko ikirenze kuri ibyo ni umujyanama wanjye wihariye.”
Uyu mukobwa yahishuye ko Fleury bamenyanye mu mwaka wa 2015 ariko baba inshuti mu mwaka wa 2016 bivuze ko imyaka irenze ine bakundana. Ati “Reka nce amazimwe ejo hatazagira uvuga ngo ko yamwihakanye, nabivuze mu ijambo rimwe, ni umutwe kuri njye icyampa akazambera umutware.”
Usanase abajijwe uko bakiraga inkuru zavugaga ko akundana na Yverry yagize ati” Byansabye ko ndeka abantu igihe kikazabasobanurira, gusa we ntacyo byabaga bimubwiye kuko twabaga turi kumwe.”
Uyu mukobwa avuga ko inkuru z’umukunzi we na Yverry zitigeze zihungabanya umubano we n’umukunzi we cyane ko byinshi byavugwaga babaga babibona.
Usanase muri iyi minsi yavuze ko ahugiye ku mushinga wa Filime ye nshya yise “Impanga” ndetse agace ka mbere kayo kamaze gusohoka.
Aha yasabye Abanyarwanda kuyireba bakamuha ibitekerezo cyane ko iri guca kuri Youtube channel ye yise “Impanga TV”.
Usanase Bahavu Jeannette uzwi nka Diane yamenyekanye cyane muri filime y’uruhererekane ica kuri Televiziyo Rwanda bise Citymaid, aho ari umwe mu bakinnyi b’ingenzi bayikinamo.
Reba ikiganiro kirambuye twagiranye na Usanase Bahavu Jeannette
Reba agace ka mbere ka Filime ye yise ""Impanga""
",https://m.igihe.com/imyidagaduro/article/diane-wo-muri-city-maid-yahishuye-umusore-bakundana-anakomoza-ku-rukundo,Entertainment
Indirimbo Henzapu ya Bruce Melodie yasibwe kuri Youtube ku mpamvu ziswe urugomo,"Bruce Melodie ni umwe mu bahanzi batahagaritse gukora muri ibi bihe bya Coronavirus, muri iyi minsi afite indirimbo nshya yitwa Henzapu icyakora yamaze kuvanwa kuri Youtube ku byo umujyanama we yise urugomo.
Bruce Melodie ni umwe mu bahanzi batahagaritse gukora muri ibi bihe bya Coronavirus, muri iyi minsi afite indirimbo nshya yitwa Henzapu icyakora yamaze kuvanwa kuri Youtube ku byo umujyanama we yise urugomo.
Mu kiganiro na IGIHE, Kabanda Jean de Dieu umujyanama wa Bruce Melodie yavuze ko ari agatsiko k’abantu bahisemo kubakorera urugomo babarega kuri youtube bayibeshya ko babavuzemo nabi nyamara bitarabaye gusa ngo bari kubikemura kandi hari icyizere ko biri bukunde.
Yagize ati” Badukoreye urugomo ariko turi kurwana nabyo kandi hari icyizere ko biri burangire, Youtube buri wese arayibeshya bisaba ko ufata umwanya ukayandikira ukabamenyesha ko urengana bityo akakureka, natwe rero nirwo rugendo twatangiye.”
Uyu mugabo yavuze ko ibisabwa byose babifite cyane ko iyi ndirimbo inandikwa cyangwa ikorwa yakozwe mu buryo bwa Live kuri youtube bityo amashusho yafashwe icyo gihe akaba amwe mu yifashishwa nk’ibimenyetso byo kubarenganura.
Kabanda yavuze ko ibyo aba bareze iyi ndirimbo adashaka kubitindaho kuko ari ukubiha agaciro bidafite, ahubwo asanga bo bakwiye gukora ibyo bakwiye gukora kuruta kwirirwa baterana amagambo n’ababareze ibinyoma ahubwo bashaka gukora urugomo.
Iyi ndirimbo yakozwe nyuma y’igihe cy’amasaha abiri iminota cumi n’ibiri n’amasegonda mirongo ine (2:12:40), Bruce Melodie yanditse indirimbo, injyana (beat) irakorwa, afata amajwi, iranononsorwa, akanyuzamo akaruhuka ndetse agafata icyo kurya byose biri ‘Live’ kuri Shene ye ya Youtube.
Uyu muhanzi yasohoye iyi ndirimbo ku wa mbere tariki 24 Werurwe 2020 iherekejwe n’amagambo aririmba (Audio Lyrics).
Mu buryo bw’amajwi (Audio) iyi ndirimbo yakozwe na Producer Element ikorerwa muri studio Country Records naho ‘mastering’ yakozwe na Bob Pro.
Reba ikiganiro duherutse kugirana na Bruce Melodie asobanura iby’iyi ndirimbo
Reba ubwo Bruce Melodie yakoraga iyi ndirimbo ye Henzapu
",https://m.igihe.com/imyidagaduro/article/twakorewe-urugomo-ariko-turi-kubikemura-iby-indirimbo-henzapu-ya-bruce-melodie,Entertainment
Umutetsi mwiza ukunda gusoma: Ubuzima bwa Mani Martin muri iki gihe cya ’Guma mu rugo’,"Muri iki gihe Leta y’u Rwanda yafashe ingamba zo gusaba abanyarwanda kuguma mu ngo mu rwego rwo kwirinda no gukumira ikwirakwira rya Coronavirus, umwe mu bo twasuye kuri iyi nshuro ni umuhanzi Mani Martin unafite indirimbo nshya yise “Amahwemo”.
Muri iki gihe Leta y’u Rwanda yafashe ingamba zo gusaba abanyarwanda kuguma mu ngo mu rwego rwo kwirinda no gukumira ikwirakwira rya Coronavirus, umwe mu bo twasuye kuri iyi nshuro ni umuhanzi Mani Martin unafite indirimbo nshya yise “Amahwemo”.
Mani Martin yavuze ko muri iki gihe kimwe n’abandi banyarwanda aba yibereye mu rugo cyane ko bimurinda ndetse bikarinda n’abandi.
Ati” Nubundi njye nsanzwe mba mu rugo, wenda njye nahabaga mbishaka ariko iyo byagizwe itegeko nyine uba wumva bikugoye, tugomba kubikora ku nyungu zacu n’abandi muri rusange.”
Mani Martin yavuze ko muri ibi bihe yabonye umwanya mwiza wo kwandika indirimbo nshya ndetse no kwagura impano ye ategurira abakunzi be ibihangano byiza kurusha mbere.
Uyu muhanzi yavuze ko igihe amara mu rugo aba ari gusoma ibitabo no gukora imirimo yo mu rugo, by’umwihariko guteka by’akarusho imvange y’ibirayi n’ibishyimbo.
Mani Martin yahishuye ko Coronavirus yamusubikiye amaserukiramuco ane mpuzamahanga yagombaga kwitabira hanze y’u Rwanda, harimo ayo muri; Espagne, Maroc, Malawi yose yamaze gusubikwa.
Mani Martin muri iyi minsi afite indirimbo nshya yise “Amahwemo” iyi ishingiye ku nkuru y’umusore wakunze bikomeye umukobwa w’indaya akagera ubwo amusaba kuva muri uyu mwuga bagakundana.
Uyu muhanzi avuga ko iyi ndirimbo yayanditse ayikuye ku gitekerezo cy’umusore w’inshuti ye byabayeho ndetse n’ubu bikiri kubaho cyane ko umukobwa ataramwemerera ko bakundana.
Ati”N’ubu ntibiratungana baracyaganira ntabwo barahuza.”
Mani Martin yahakanye ko ari we iyi nkuru yaba ishingiyeho ahubwo ahamya ko ifite nyirayo gusa ari umuntu baziranye.
Abanyarwanda muri ibi bihe barasabwa kuguma mu ngo zabo kugira ngo hirindwe ikwirakwira rya Coronavirus ndetse n’igihe bari mu ngo zabo bagakaraba kenshi amazi meza n’isabune.
Reba ikiganiro twagiranye na Mani Martin ubwo twari twamusuye

Reba indirimbo nshya “Amahwemo” ya Mani Martin 

",https://m.igihe.com/imyidagaduro/article/umutetsi-mwiza-ukunda-gusoma-ubuzima-bwa-mani-martin-muri-iki-gihe-cya-guma-mu,Entertainment
Symphony Band bagiye gukora igitaramo cyo gususurutsa abantu muri ibi bihe byo kuguma mu ngo,"Symphony Band bateguye igitaramo cyo gususurutsa abantu muri ibi bihe basabwa kuguma mu ngo, hirindwa ikwirakwira ry’icyorezo cya COVID-19 giterwa na Coronavirus.
Symphony Band bateguye igitaramo cyo gususurutsa abantu muri ibi bihe basabwa kuguma mu ngo, hirindwa ikwirakwira ry’icyorezo cya COVID-19 giterwa na Coronavirus.
Iki gitekerezo aba bacuranzi bari mu bagezweho mu Rwanda bakigize nyuma yo kubona ko Leta yashyizeho ingamba zo gusaba Abanyarwanda kuguma mu ngo.
Bati” Ntabwo tugomba kubana n’abakunzi b’umuziki mu bihe byiza gusa, no mu bihe bikomeye twakabanye na bo kuko nibo dukorera. Muri ibi bihe bari kuguma mu ngo tugomba gukora uko dushoboye tukabasusurutsa nk’uko byagendaga kenshi iki cyorezo kitaraza.”
Iki gitaramo bari kugitegura bafatanyije na Televiziyo ISIBO cyane ko ari nayo kizanyuraho Live ndetse no kuri Youtube Channel y’iyi televiziyo yitwa ISIBO TV Official.
Kabanda Jean de Dieu uhagarariye Televiziyo Isibo yabwiye IGIHE ko bari kugerageza gushaka ibisubizo by’abakunzi b’imyidagaduro mu Rwanda, muri ibi bihe badasohoka mu nzu ndetse nta n’ibitaramo biba.
Ati “Televiziyo yacu intego yayo ni uguhaza Abanyarwanda mu myidagaduro, rero no muri ibi bihe tugomba kugerageza gushaka ibikorwa bituma bidagadura, bumwe muri ubu buryo harimo no gushaka uburyo habaho ibitaramo kandi abakunzi b’umuziki bakishima.”
Iki gitaramo byitezwe ko kizaba ku wa Gatandatu tariki 28 Werurwe 2020 guhera saa moya z’umugoroba, aba bahanzi bakazacurangira mu rugo aho basanzwe batuye.
Iri tsinda ry’abaririmbyi rimaze kubaka izina mu kugaragira benshi mu bahanzi, byanarimba rikerekana ubuhanga buhambaye ryo ubwaryo risubiramo indirimbo z’ibyamamare mu muziki.
",https://m.igihe.com/imyidagaduro/article/symphony-band-bagiye-gukora-igitaramo-cyo-gususurutsa-abantu-muri-ibi-bihe-byo,Entertainment
Filime Seburikoko na Citymaid zabaye zihagaze kubera Coronavirus,"Seburikoko na Citymaid ziri muri filime zikunzwe mu Rwanda zikurikirwa n’abatari bake yaba kuri Televiziyo Rwanda ndetse no kuri Internet kuri ubu zamaze guhagarikwa kubera icyorezo cya Coronavirus.
Seburikoko na Citymaid ziri muri filime zikunzwe mu Rwanda zikurikirwa n’abatari bake yaba kuri Televiziyo Rwanda ndetse no kuri Internet kuri ubu zamaze guhagarikwa kubera icyorezo cya Coronavirus.
Ubuyobozi bwa Afrifame isanzwe itunganya izi filime bwatangaje ko ihagarara ryazo ryatewe nuko abantu babaye bagumishijwe mu ngo hirindwa ikwirakwira ry’icyorezo cya Coronavirus bityo bakaba batari kubasha kujya kuzikina.
Mu itangazo basohoye bagize bati ”Bakunzi ba Filime Seburikoko na Citymaid, turabamenyesha ko kubera icyorezo cya Covid-19 ndetse tukaba dusabwa kuguma mu ngo kugira ngo twirinde ikwirakwizwa ryacyo, hashize iminsi duhagaritse gufata amashusho yizi filime (Production).”
“Ibi bikaba bituma guhera mu cyumweru gitaha mutazongera kubona Episode nshya zaba izinyura kuri RTV cyangwa online kugeza igihe tuzabagerezaho irindi tangazo.”
Izi filime zari zimaze igihe zitambuka kuri televiziyo Rwanda ziri mu zifite abakunzi benshi cyane ko zinakinamo abakinnyi bamaze kuba ibyamamare.
",https://m.igihe.com/imyidagaduro/article/filime-seburikoko-na-citymaid-zabaye-zihagaze-kubera-coronavirus,Entertainment
 Perezida wa Liberia yakoze indirimbo yo kurwanya coronavirus,"Perezida wa Liberia, George Weah yifatanyije n’abandi bahanzi bakora indirimbo irimo ubutumwa bwo kurwanya icyorezo cya Coronavirus.
Perezida wa Liberia, George Weah yifatanyije n’abandi bahanzi bakora indirimbo irimo ubutumwa bwo kurwanya icyorezo cya Coronavirus.
Umuvugizi wa Weah, Solo Kelgbeh yavuze ko Perezida yatangiye gukora iyo ndirimbo mbere y’uko Coronavirus igera muri Liberia.
Kugeza ubu abantu batatu nibo bimaze kwemezwa ko barwaye Coronavirus muri Liberia.
Mu ndirimbo nshya, Weah ntaba aririmba bisanzwe ahubwo aba ameze nk’utanga imbwirwaruhame akangurira abantu kwirinda coronavirus.
Yavuze ko ikintu cyoroshye umuntu yakora yirinda coronavirus ari ugukaraba ibiganza. Hari n’aho avuga ko iyo ndwara igira ibimenyetso birimo guhumeka nabi.
Mu nyikirizo y’iyo ndirimbo, abandi baririmbyi bazwi mu ndirimbo zihimbaza Imana bagira bati “Twese dukwiriye guhaguruka, tugafatanya kurwanya Coronavirus.”
Weah wahoze ari umukinnyi w’umupira w’amaguru, asanzwe afite inzu itunganya indirimbo z’abahanzi mu murwa mukuru, Monrovia.
",https://m.igihe.com/imyidagaduro/article/perezida-wa-liberia-yakoze-indirimbo-yo-kurwanya-coronavirus,Entertainment
"Usanase wamenyekanye nka Diane muri City Maid, yatangiye gusohora filime ye y’uruhererekane “Impanga”","Usanase Bahavu Jeannette wamenyekanye nka Diane muri Filime ya Citymaid yatangiye gusohora filime ye bwite yise “Impanga” ikinamo abakobwa babiri b’impanga Kami na Keza.
Usanase Bahavu Jeannette wamenyekanye nka Diane muri Filime ya Citymaid yatangiye gusohora filime ye bwite yise “Impanga” ikinamo abakobwa babiri b’impanga Kami na Keza.
Iyi Filime ishingiye ku nkuru y’abakobwa babiri b’impanga Keza uba ufite umuvandimwe we bakaba n’impanga yitwa Kami.
Mu gace ka mbere k’iyi Filime kamaze gusohoka Keza aba ahanganye n’umugore witwa Solange yatwariye umugabo mu gihe impanga ye yitwa Kami yo iba imusaba kureka imyitwarire mibi irimo no gushaka gutwara abagabo babandi.
Usanase cyangwa Diane nk’uko yamenyekanye, yabwiye IGIHE ko imirimo yo gufata amashusho iyi filime yari yaratangiye mbere nubwo kuri ubu babaye bayisubitse kubera icyorezo cya Coronavirus, gusa ngo mu rwego rwo gufasha abantu kuticwa n’irungu batangiye gusohora uduce twarangiye.
Ubwo yavugaga ku mpamvu yatumye ahitamo gukina Filime ye bwite yagize ati” Urumva maze igihe nkina muri filime z’abandi, igihe cyari kigeze ngo nanjye ntangire gukora izanjye kandi iya mbere ni iyi y’uruhererekane natangiye gusohora yitwa ‘Impanga’.”
Iyi filime Usanase yavuze izibanda ku butumwa butandukanye ariko bw’ibikunze kuba muri sosiyete, ikazajya itambuka kuri Youtube.
Ati” Muzagenda mubibona izibanda ku buzima bwa buri munsi tubamo muri sosiyete. Nifuza ko abazayireba bazayigiramo byinshi.”
Usanase usibye gukina Filime, gukora iye ku giti cye, asanzwe afite inzu y’imideli “BahAfrica” aho adodera imyenda inyuranye anacuruza.
Reba agace ka mbere k’iyi filime
",https://m.igihe.com/imyidagaduro/article/usanase-wamenyekanye-nka-diane-muri-city-maid-yatangiye-gusohora-filime-ye-y,Entertainment
"Bruce Melodie yasobanuye indirimbo ye nshya “Henzapu”, anakomoza ku mpamvu adakora ubukwe","Umuhanzi Bruce Melodie yasobanuye byinshi ku ndirimbo ye nshya ‘Henzapu’ aherutse gukora imbonankubone ku mbuga nkoranyambaga, ari nako ayishyiramo ibyifuzo by’abafana, anavuga ku mpamvu adakora ubukwe.
Umuhanzi Bruce Melodie yasobanuye byinshi ku ndirimbo ye nshya ‘Henzapu’ aherutse gukora imbonankubone ku mbuga nkoranyambaga, ari nako ayishyiramo ibyifuzo by’abafana, anavuga ku mpamvu adakora ubukwe.
IGIHE yasanze Melodie mu rugo iwe muri ibi bihe Abanyarwanda basabwa kuguma mu ngo zabo mu rwego rwo kwirinda Coronavirus.
Bruce Melodie avuga ko indirimbo ‘Henzapu’ yayikoreye abakunzi be mu rwego rwo kubarinda irungu muri ibi bihe basabwa kuguma mu ngo zabo hirindwa Coronavirus.
Ibijyanye n’ubusobanuro bw’iyi ndirimbo, Bruce Melodie yavuze ko atabasha gusobanura indirimbo iririmbye mu Kinyarwanda.
Mu ndirimbo nshya, hari aho yaririmbyemo iby’uko atarakora ubukwe, abajijwe impamvu yahisemo kubiririmba, yagize ati “Ni ibintu byumvikana, mvugamo ko arinjye waburiye mu kwe kandi mu Kinyarwanda bavuga ko uwaburiye mu kwe ntako aba atagize. Si ukuba ntabushaka ahubwo byaranze.”
Icyakora avuga ko yizeye ko mu gihe cyizaza ibintu bizatungana agakora igikwiye.
Bruce Melodie avuga ko muri iyi ndirimbo yashakaga kubwira urubyiruko n’abanyarwanda ko nubwo uyu munsi byaba bitameze neza ariko bagomba kwizera ko imbere ari heza.
Uyu muhanzi avuga ko ibihe byo kuguma mu rugo bitamutonze cyane kuko nubusanzwe ahaba ndetse ibikenerwa byose abihafite.
Ati “Mu rugo hari byose hari n’abantu banjye bose, ahubwo umuntu uvuga ngo mu rugo hamurambiye ubwo haba ari iwe? Nuwumva iwe atahakunze agerageze ahakunde kuko agomba kuhaba.”
Bruce Melodie yavuze ko kuguma mu rugo byamuhaye umwanya wo kuba hamwe n’umuryango we, akabasha no kugaragaza bumwe mu bumeyi afite burimo guteka.
Ati “Njye mfite ubumenyi ku bintu byo guteka. Nk’ubu mu rugo ni njye uteka, ubu ndi kumwe n’umuryango wanjye guteka simbikora mbyinubira, biri mu bintu nkunda. Iyo natetse barabikunda kandi barabirya bigashira.”
Mu gihe icyorezo cyaba gitanze agahenge, uyu muhanzi yavuze ko afite ibikorwa binyuranye ari gutegura birimo amashusho y’iyi ndirimbo ye nshya yahita afata ndetse no gusohora izindi ndirimbo zinyuranye.
Usibye gukurikiza amabwiriza Abanyarwanda bahabwa n’inzego zibishinzwe hirindwa Coronavirus, Bruce Melodie yanabasabye kutarangarira iki cyorezo ngo birengagize ibindi byugarije Isi nka SIDA, Ebola n’izindi.
Twasuye Bruce Melodie mu rugo
Reba indirimbo Henzapu ya Bruce Melodie
",https://m.igihe.com/imyidagaduro/article/bruce-melodie-yasobanuye-indirimbo-ye-nshya-henzapu-akomoza-ku-mpamvu-adakora,Entertainment
Abanyempano 10 mu muziki w’u Rwanda bahuriye mu ndirimbo nshya bise “Ndaryohewe”,"Abanyempano 10 bakizamuka mu muziki w’u Rwanda bahuriye mu ndirimbo nshya bise “Ndaryohewe” yakozwe ku gitekerezo cya Empire Records, inzu iyoborwa n’Umuraperikazi Oda Paccy.
Abanyempano 10 bakizamuka mu muziki w’u Rwanda bahuriye mu ndirimbo nshya bise “Ndaryohewe” yakozwe ku gitekerezo cya Empire Records, inzu iyoborwa n’Umuraperikazi Oda Paccy.
“Ndaryohewe” ni indirimbo nshya yakozwe mu rwego rwo kugaragariza abakunzi b’umuziki Nyarwanda ko usibye abahanzi b’ibyamamare bazwi hari n’abandi banyempano benshi batarabona amahirwe yo kwamamara.
Oda Paccy uyobora Empire Records yabwiye IGIHE ko igitekerezo cyo gukora iyi ndirimbo ari bakigize nyuma yo kubona ko mu Rwanda hari abanyempano mu muziki ariko batazwi.
Yakomeje ati ”Byari bigoye ko twafasha umwe umwe ariko kubahuriza mu ndirimbo imwe ngira ngo buri wese azagira amahirwe yo kumva ubuhanga bw’aba bahanzi.”
Indirimbo “Ndaryohewe” ihuriwemo na Alto, Kevin Skaa, Milly, Ivan Impano, France, Calvin Mbanda, Victor Rukotana, Mozzy Yemba, Ruti Joel na Ariel Wayz ubarizwa muri Symphony Band.
“Ndaryohewe” ni indirimbo y’iminota itanu n’amasegonda abiri, yakorewe muri Empire Records. Abahanzi bose baririmba mu Kinyarwanda usibye Ruti Joël uririmba mu Gifaransa ndetse na France na Uwayezu Ariel [Ariel Wayz] baririmbye amagambo amwe ari mu Cyongereza.
Oda Paccy yabwiye IGIHE ko amashusho y’iyi ndirimbo azatangira gufatwa mu gihe icyorezo cya Coronavirus kizaba cyagenje make abantu basubiye mu mirimo.
Umva indirimbo ""Ndaryohewe"" ihuriwemo n’abahanzi 10 bafite ahazaza mu muziki w’u Rwanda
",https://m.igihe.com/imyidagaduro/Abanyempano-10-mu-muziki-w-u-Rwanda-bahuriye-mu-ndirimbo-nshya-bise-Ndaryohewe,Entertainment
Indirimbo 10 z’icyamamare Kenny Rogers zakunzwe bihebuje n’abakunzi b’umuziki,"Icyamamare mu njyana ya Country ku Isi, Kenny Rogers, wakunzwe mu ndirimbo nka ‘The Gambler’, ‘Lady’ n’izindi mu minsi ishize yitabye Imana ku myaka 81 y’amavuko.
Icyamamare mu njyana ya Country ku Isi, Kenny Rogers, wakunzwe mu ndirimbo nka ‘The Gambler’, ‘Lady’ n’izindi mu minsi ishize yitabye Imana ku myaka 81 y’amavuko.
Inkuru y’urupfu rwa Kenny Rogers yamenyekanye ku wa 21 Werurwe 2020. Uyu muhanzi yaguye mu rugo rwe nkuko umuryango we wabitangaje; yapfuye nk’umunyamahoro azize uburwayi bwari butunguranye ari kumwe n’umuryango we.
Mu 2015 yari yabwiye NBC ko ku myaka 50 yari amaze mu muziki, yifuza kuwusezeraho agashyira imbere kumarana igihe n’umuryango we.
Kenny Rogers yabonye izuba ku wa 21 Nzeri 1938, avuka yitwa Kenneth Ray Rogers. Yavukiye mu Mujyi wa Houston mui Leta ya Texas muri Leta Zunze Ubumwe za Amerika.
Yari umwanditsi w’indirimbo, umukinnyi wa filime, producer na rwiyemezamirimo. Urugendo rw’umuziki we yarutangiye mu 1957 ageza mu 2017. Yari afite ijwi ry’umwihariko mu njyana ya Country ndetse yari azi gucuranga cyane gitari.
Kenny Rogers yashakanye n’abagore batanu, yasize abana batanu. Ku wa 15 Gicurasi 1958 yashakanye na Janice Gordon bahana gatanya muri Mata 1960. Nyuma mu Ukwakira 1960 yashatse undi mugore batandukanye mu 1963. Mu 1964 yongeye gushaka umugore we batandukana mu 1976 amusigiye umwana.
Ku wa 1 Ukwakira 1977 Rogers yashakanye na Marianne Gordon batandukana mu 1993 babyaranye umwana umwe. Umugore wa Gatanu bakoze ubukwe ku wa 1 Kamena 1997 babyaranye abana babiri.
Uyu mugabo yagize izina rikomeye mu njyana ya Country abicyesha indirimbo ze nka ‘Islands in the Stream’, ‘Lucille’, ‘She Believes in me’, ‘Through the years’ n’izindi.
Mu bihe bitandukanye yahuje imbaraga n’umunyabigwi mu muziki Dolly Parton bakorana indirimbo zakunzwe mu buryo bukomeye nka ‘Love is Strange’, ‘Real Love’, ‘You Can’t Make Old Friends’ n’izindi.
zimwe mu ndirimbo icumi za Kenny Rogers zakunzwe bikomeye mu zo yahanze
10. Twenty Years Ago
9. Buy Me a Rose
8. Daytime Friends
7. She Believes in Me
6. Sweet Music Man
5. Islands in the Stream
4. Coward of the County
3. Lucille
2. Lady
1. The Gambler
",https://m.igihe.com/imyidagaduro/Indirimbo-10-z-icyamamare-Kenny-Rogers-zakunzwe-bihebuje-n-abakunzi-b-umuziki,Entertainment
Albert Uderzo wamamaye mu bitabo bisetsa birimo icya ‘Astérix’ yitabye Imana,"Umufaransa wamamaye mu kwandika ibitabo bisetsa ‘Albert Uderzo’ wanafatanyije na René Goscinny mu cyo bise ‘Astérix’, yapfiriye mu rugo iwe yishwe n’umutima.
Umufaransa wamamaye mu kwandika ibitabo bisetsa ‘Albert Uderzo’ wanafatanyije na René Goscinny mu cyo bise ‘Astérix’, yapfiriye mu rugo iwe yishwe n’umutima.
Umuryango wa Uderzo wari ufite imyaka 92 ni wo watangaje urupfu rwe. Yamamaye cyane muri ‘Astérix’ yakoze mu 1959 afatanyije na René Goscinny. Yitabye Imana kuri uyu wa Kabiri, tariki ya 24 Werurwe 2020.
Bernard de Choisy, umukwe we yabwiye AFP ati “Yapfiriye mu rugo muri Neuilly mu Burengerazuba bw’u Bufaransa, yishwe n’umutima ntabwo ari Coronavirus. Yari amaze ibyumweru byinshi agaragaza umunaniro.”
Uyu mugabo yakunzwe mu buryo bukomeye mu muco w’Abafaransa, ndetse yagurishije miliyoni 370 za album z’ibitabo, filime 11 ndetse na ‘Astérix’ yatumye yamamara yubakirwa na pariki yo kwidagaduriramo mu Bufaransa n’ibindi.
Umunyarwenya Chris Addison yanditse kuri Twitter agaragaza ko Uderzo ari umwe mu bamushimishije cyane. Ati “Ibikorwa by’abantu bake nibyo bishobora kuzampa ibyishimo nk’ibyo yampaye kuva ndi muto cyane […]”
Mark Millar, umwanditsi w’ibitabo bisetsa birimo Kingsman yise Uderzo uw’ikirenga.
Oliver Kamm umwana wa Anthea Bell washyize ibitabo bya Astérix mu rurimi rw’Icyongereza yavuze ko Uderzo yari umunyabwenge noneho yabuhuza na René Goscinny bikaba byiza kurushaho.
Ati ""N’ubwo atari azi Icyongereza nka René Goscinny, yishimiye uburyo umubyeyi wanjye yashyize ibitabo bya Astérix mu Cyongereza.”
Uderzo yahuye na Goscinny mu 1951 batangira guhanga abagombaga kugaragara muri Asterix barimo Oumpah-Pah. Mu 1959 basabwe guhanga ikinyamakuru cyiswe Pilote.
Goscinny yapfuye mu 1977. Uderzo yakomeje Astérix wenyine. Album ya Astérix ya 25 yagiye hanze mu 1980 ni nayo yari igiye hanze ikozwe na Uderzo wenyine. Mu 2009 uyu mugabo yagiye mu kiruhuko cy’izabukuru agurisha uburenganzira kuri Hachette Livre.
",https://m.igihe.com/imyidagaduro/article/albert-uderzo-wamamaye-bitabo-bisetsa-birimo-icya-asterix-cyamamaye-cyane,Entertainment
Trackslayer mu ba mbere baciwe amande yo kutaguma mu rugo hirindwa Coronavirus,"Nshuti Peter wamenyekanye nka Trackslayer mu gukora indirimbo z’abahanzi mu Rwanda ari mu ba mbere baciwe amande kubera kutubahiriza gahunda yo kuguma mu rugo hirindwa Coronavirus.
Nshuti Peter wamenyekanye nka Trackslayer mu gukora indirimbo z’abahanzi mu Rwanda ari mu ba mbere baciwe amande kubera kutubahiriza gahunda yo kuguma mu rugo hirindwa Coronavirus.
Trackslayer yaciwe 50 000 Frw ndetse n’imodoka ye iba ifatiriwe mu gihe atarishyura.
Aya mande yayaciwe mu gitondo cyo kuri uyu wa Kabiri tariki 24 Werurwe 2020 ubwo yari mu modoka avuye mu rugo yerekeza kuri studio aho akorera i Nyamirambo.
Uyu musore ubwo yari ageze i Gikondo yafashwe na Polisi y’u Rwanda, yandikirwa amande y’ibihumbi 50 by’amafaranga y’u Rwanda.
Trackslayer aganira na IGIHE yagize ati “Nibyo rwose nari nishe amategeko, nta kundi.”
Trackslayer yavuze ko agiye kwishyura amande yaciwe, imodoka akaziyafata icyorezo cya coronavirus kigabanyutse. Yiyemeje kuguma mu rugo kugeza igihe hatangiwe andi mabwiriza.
Polisi y’u Rwanda yaburiye abaturage ko abatubahiriza amabwiriza yashyizweho agamije kurwanya ikwirakwira ry’icyorezo cya Coronavirus, bashobora kwisanga bahawe ibihano bishobora no kugeza ku gufungwa.
Trackslayer ni umwe mu bakora indirimbo mu buryo bw’amajwi bakomeye mu Rwanda ukorera muri Touch Record akaba yarakoze indirimbo zinyuranye zakunzwe ziganjemo izo mu njyana ya Hip Hop.
",https://m.igihe.com/imyidagaduro/article/producer-trackslayer-mu-ba-mbere-baciwe-amande-yo-kutuhabiriza-gahunda-yo,Entertainment
Ishavu ku mutima… Ikiganiro na Cyusa ku buzima bwe n’umubano afitanye na Stromae ,"Cyusa Ibrahim ni umuhanzi uzwi mu muziki gakondo, akaba mwene Rutare Pierre wamamaye cyane mu Rwanda mu myaka ya mbere ya Jenoside yakorewe Abatusti mu 1994, akaba umuvandimwe wa Paul Van Haver[Stromae] igihangange mu muziki ku Isi yose.
Cyusa Ibrahim ni umuhanzi uzwi mu muziki gakondo, akaba mwene Rutare Pierre wamamaye cyane mu Rwanda mu myaka ya mbere ya Jenoside yakorewe Abatusti mu 1994, akaba umuvandimwe wa Paul Van Haver[Stromae] igihangange mu muziki ku Isi yose.
Uyu musore uri gusatira imyaka 31 amaze kwamamara mu bihangano bitandukanye bigaruka ku muco nyarwanda.
Umudiho uva mu itako, uyu musore avuka kuri Rutare Pierre inzobere bwubatsi ufite ibigwi i Kigali, wanagize uruhare rukomeye mu iyubakwa rya zimwe mu nyubako z’i Kigali mu gihe cye harimo n’imisusire y’amasangano yo mu mujyi rwagati (Rond Point) . Yanamamaye mu mukino wa Basketball na Volleyball.
Cyusa ni umuvandimwe wa Stromae nawe uri mu bahanzi bakomeye ku Isi wamamaye mu ndirimbo zitandukanye zirimo ‘Papaoutai’, ‘Alors on danse’, ‘Formidable’, ‘Racine carrée’ n’izindi.
Cyusa na we arakataje mu muziki. Mu gihe kirengaho gato umwaka amaze atangiye gushyira hanze ibihangano, ni umwe mu barangamiwe mu gisekuru cye kubera gutera umugongo injyana z’amahanga akimakaza gakondo.
Amaze gukora indirimbo zirimo ‘Umutako’, ‘Mbwire nde’, ‘Rwanda Nkunda Migabo’, ‘Umwitero’ ndetse n’iza kera yasubiyemo nka ‘Imparamba’ na ‘Muhoza wanjye’.
IGIHE yamwegereye imuganiriza byinshi ku buzima bwe mu muziki no hanze yawo.
IGIHE: Uherutse gushyira hanze indirimbo wasubiyemo yitwa ‘Imparamba’ wabitekereje ute ?
Cyusa: Iriya ndirimbo ni iya kera, iri mu zo bita ‘Intwatwa’ nk’uko wumva ‘Benimana’ cyangwa ‘Bagore beza’. Nabonye abantu batangiye kuyibagirwa ubu nashakaga kubumvisha ibitero byayo by’umwimerere ngo bongere bayikunde nk’uko bayikundaga. Iri mu zo nkunda cyane kandi irabyinitse.
IGIHE: Kuki watekereje umuziki gakondo kandi abasore nkawe benshi batabikunda ?
Cyusa: Ntabwo ari njye wayihisemo niyo yampisemo kuko ni ibintu natangiye mfite imyaka itanu, mbyina mu bukwe baduhemba ibihumbi bitanu ku kwezi bakatuguriramo amakayi. Narabikundaga cyane. Kuririmba kuri njye ni ubuzima.
IGIHE: Watangiye ubyina, kuririmba byo byaje gute ?
Cyusa: N’ubwo nabyinaga naririmbaga ku ruhande, naririmbaga ku biri kumbaho, nanahimbiraga ababyeyi banjye. Mfite indirimbo nahimbiye mama wanjye, nyogokuru, umukobwa twakundanye n’abandi. Mbere narabyinaga nza kujya mu Itorero Inyamibwa, mu 2009 ndivamo mu 2010 mpita njya mu Nganzo Ngari nyivamo mu 2015 ntangira gukora ibyanjye.
Nabyinaga mu Inganzo Ngari nkora muri Banki, byose mbivamo ndavuga nti ngiye gukora umuziki gakondo uzantunga. Nabonaga ndi gucyeza abami babiri.
Hari amahoteli menshi yashakaga ko nzajya njya kuririmbayo mpitamo kureka akandi kazi aba aribyo nkurikira.
IGIHE: Uteganya kumurika Album ryari ?
Cyusa: Nateganyaga kuyimurika mu Ukuboza uyu mwaka ariko nibigera ntaragera ku byo nifuza nzabisubika.
IGIHE: Aho hantu ushaka kugera nihe ?
Cyusa: Ni igihe buri Munuyarwanda wese azaba azi izina Cyusa, ningera mu Ukuboza 2020 bimaze kuba gutyo nzayimurika.
IGIHE: Ni abahe bahanzi ufatiraho urugero ?
Cyusa : Uwa mbere ukinariho ni Cécile Kayirebwa. Uretse kuba ari umuhanzi ni n’umubyeyi wanjye cyane ko afite umwana twitiranwa, nanjye mba numva ndi umuhungu we. Kayirebwa yarabiharaniye, yakoze mu bihe bigoye. Yaritanze ku kuba umuziki gakondo ugeze aho ugeze.
Uwera Florida, Rugamba, Byumvuhore na Muyango nabo ndabakunda indirimbo zabo ziranyubaka.
IGIHE: Ni ikihe kintu utiya kurusha ibindi ?
Cyusa: Ni inzara.
IGIHE: Ni iki cyatuma ubeshya ?
Cyusa: Mbonye hari ibintu biri bunkoreho nabeshya.
IGIHE: Ni ikihe kintu umuntu yakora ugahita umwanga ?
Cyusa: Ni uwanga u Rwanda. Umuntu watuma dusubira mu mateka twanyuzemo namurwanya kuko ntabwo yaba ashaka ko ngira umutekano.
IGIHE: Ninde muntu wabayeho, wumva wakurikiza ?
Cyusa: Rugamba. Ntabwo nagize amahirwe yo guhura nawe ariko iyo numvise ibikorwa bye, uko yitangiye abanyarwanda, akavugisha ukuri akakuzira. Kuba yaritandukanije n’ikibi akerekana ibyiza ndabimukundira
IGIHE: Ni ibihe bihe bibi wibuka wabayemo ?
Cyusa: Igihe cya Jenoside yakorewe Abatutsi mu 1994. Nari umwana ariko ndabyibuka tujya kurara mu bihuru, ndabyibuka duhunga…
IGIHE: Ibihe byiza wabayemo ?
Cyusa: Iyo ndi kumwe n’abakunda injyana gakondo. Abataramyi bose iyo ndi kumwe nabo ndanezerwa.
IGIHE: Kuba uvukana na Stromae kuri wowe bivuze iki ?
Cyusa: Bimpa ishyaka, bintera ishema kuba mfite umuvandimwe uririmba w’icyamamare.
IGIHE: Mujya muvugana ?
Cyusa: Turavugana, ni umwana mwiza gusa ntabwo akunda gushyira hanze ubuzima bwe buri hanze y’akazi. Ntabwo abikunda, niba yashyize hanze indirimbo murayikunda muyivugeho. Iyo muganiriye wumva ari umwana mwiza, ni imfura.
IGIHE: Azi Ikinyarwanda na gike?
Cyusa: Arakazi gake; ka kandi ngo bite? Muraho ? gusa nyine abaho nk’abazungu kuruta kuba ari umunyarwanda kuko yarerewe i Burayi.
IGIHE: Nk’iyo wasohoye indirimbo ukayimwoherereza akubwira iki ?
Cyusa : Arayireba akayikunda, akambwira ati komereza aho murumuna wanjye. Nkamushimira. Akambwira ati n’ubwo ntari kubyumva ariko akambwira ati ndabibona ko amashusho ari meza.
IGIHE: Mu ndirimbo wakoze zose hari iyo yakubwiye ko akunda kurusha izindi?
Cyusa: Ntabwo akunda kuvuga byinshi ntugire ngo turasahinda, ariko iyo mwoherereje yose arayishima.
IGIHE: Iyo wivuga ukunze kugaragaza ko ugira agahinda ko utabashije kumenya papa wawe….
Cyusa: Urumva Data Rutare Pierre yapfuye muri Jenoside yakorewe Abatutsi mu 1994, nari mafite imyaka ine gutyo urumva mu by’ukuri biba bigoye kuba nakwibuka isura ye. Yakundaga no kujya hanze cyane. Kuri Mama turi babiri, kuri Papa turi batandatu.
IGIHE: Umubyeyi wawe yari icyamamare, ni iki cyihariye bajya bamukubwiraho?
Cyusa: Yari umuhanga. Yubatse amazu menshi hari n’inzu yari mu rugando bambwiye ko yaguzwe miliyoni y’amadorali. Abantu bose iyo tuganira barambwira bati twizere ko uri umuhanga nka so.
IGIHE: Ni iki wigira ku mubyeyi wawe?
Cyusa: Yakundaga akazi. Hari byinshi njya nkora mama akambwira ati uri Rutare koko, ikindi yagiraga igitsure.
IGIHE: Ni iyihe ntego ufite mu muziki wawe?
Cyusa: Biragoye ariko nzabigeraho. Ndashaka ko nko mu myaka 20 cyangwa 30, umuntu yajya atekereza injyana gakondo mu mutwe we hakazamo izina Cyusa. Nimbigeraho nzaba ngeze ku idembe.
Reba ‘Imparamba’ indirimbo Cyusa aheruka gushyira hanze
",https://m.igihe.com/imyidagaduro/article/ishavu-ku-mutima-ikiganiro-na-cyusa-ku-buzima-bwe-n-umubano-afitanye-na-stromae,Entertainment
Umucuranzi Manu Dibango yitabye Imana azize Coronavirus,"Umuhanzi w’umunyabigwi wo muri Cameroon Emmanuel N’Djoke Dibango uzwi mu muziki ku izina rya Manu Dibango, yitabye Imana nyuma y’iminsi mike atangaje ko arwaye Coronavirus.
Umuhanzi w’umunyabigwi wo muri Cameroon Emmanuel N’Djoke Dibango uzwi mu muziki ku izina rya Manu Dibango, yitabye Imana nyuma y’iminsi mike atangaje ko arwaye Coronavirus.
Uyu mugabo w’imyaka 86 y’amavuko akaba umuhanga mu kuvuza ‘saxophone’, umwanditsi w’indirimbo w’umuririmbyi, kuwa Gatatu tariki 18 Werurwe 2020 abinyujije ku rukuta rwe rwa Facebook yari yatangaje ko yafashwe na Coronavirus.
Ati “Najyanwe mu bitaro nsanganwa indwara ya Covid-19. Ubu meze neza kandi ndi mu nzira yo gukira.”
Mu gitondo cyo kuri uyu wa Kabiri tariki 24 Werurwe 2020 nibwo hatangajwe inkuru y’urupfu rw’uyu musaza wari umuhanga mu muziki ndetse wanagize izina rikomeye cyane muri Afurika.
Manudi Dibango mu rugendo rwe rw’umuziki yashyize imbere injyana ya Jazz, Funk na gakondo yo muri Cameroon. Ise yari umwe mu bari bagize itsinda rya Yabassi ryakanyujijeho mu muziki.
Yavutse ku wa 12 Ukuboza 1933. Akora album zakunzwe zirimo; Afrijazzy, Nyxia, Tome II, Live ’91 n’izindi.
Yakoze indirimbo zakomeje izina rye nka ‘Soul Makossa’ yo mu 1972, ‘Big Blow’ yo mu 1976, ‘New Bell’ yasohotse mu 1972 n’izindi.
""Soul Makossa"" Imwe mu ndirimbo ze zakunzwe
",https://m.igihe.com/imyidagaduro/article/umucuranzi-manu-dibango-yitabye-imana-azize-coronavirus,Entertainment
Bruce Melodie yasohoye indirimbo yakoreye imbonankubone ku mbuga nkoranyambaga,"Bruce Melodie yasohoye indirimbo “Henzapu” yakoreye mu maso y’abafana imbonankubone ku mbuga nkoranyambaga akoresha.
Bruce Melodie yasohoye indirimbo “Henzapu” yakoreye mu maso y’abafana imbonankubone ku mbuga nkoranyambaga akoresha.
Kuwa Gatandatu tariki 21 Werurwe 2020 Bruce Melodie yagiye ku mbuga nkoranyambaga abwira abafana ko agiye gukora indirimbo, akayitangira bareba ikarinda ijya hanze babireba.
Ubwo uyu mushinga yari awugeze hagati nibwo hasohotse itangazo ry’uko guhera muri iryo joro nta muntu wemerewe gusohoka mu rugo iwe mu rwego rwo gukumira ikwirakwira ry’icyorezo cya Coronavirus.
Iri tangazo ryakomye mu nkokora umushinga w’uyu muhanzi bituma asubika iby’iyi ndirimbo yari amaze gufatira amajwi avuga ko imirimo mike isigaye izarangira mu minsi mike cyane.
Bruce Melodie yinjiye muri studio nta gitekerezo cy’indirimbo cyangwa injyana aririmbamo yari afite. Uko yagiye atindamo niko yunguranaga inama n’abo bafatanyaga batangira gukora indirimbo gutyo.
Ni indirimbo yifuje gukora mu njyana ya Trap nubwo ari umuririmbyi wa R&B. Ubwo yari muri studio yasanze agomba kuririmba indirimbo ibabaje ahitamo kuririmba ku buzima bwe bw’ahahise ndetse n’ubw’uyu munsi.
Ubwo hakorwaga iyi ndirimbo byari biri gutambuka imbonankubone ku mbuga nkoranyambaga z’uyu muhanzi zirimo Instagram, Twitter ndetse na Youtube.
Bruce Melodie yabwiye IGIHE ko yagize iki gitekerezo kugira ngo yereke abakunzi be uko gukora indirimbo biba bimeze.
Nyuma y’amasaha arenga abiri nibwo uyu muhanzi yari amaze gufata amajwi y’iyi ndirimbo ariko ataratunganywa.
Iyi ndirimbo nshya ya Bruce Melodie yatangiye gukorwa muri studio na Element Pro ukorera muri Country Record, irangizwa na na Bob Pro.
Reba uko iyi ndirimbo yatangiye gukorwa kugeza umushinga usubitswe
Umva hano indirimbo Bruce Melodie yakoze biri Live ku mbuga nkoranyambaga ze
",https://m.igihe.com/imyidagaduro/article/bruce-melodie-yasohoye-indirimbo-henzapu-yakoze-biri-live-ku-mbuga,Entertainment
