Title,Body,Url,Category
Nyamasheke:Bishimiye ibyiza bakomeje kugezwaho nyuma yo kureka ibyangiza ishyamba rya Nyungwe ,"Abaturiye Pariki ya Nyungwe mu karere ka Nyamasheke bavuga ko abenshi muri bo bacitse kubikorwa byo kubangamira ibinyabuzima biri mu ishyamba rya Nyungwe kubera ibikorwa by’iterambere ubuyobozi bw’igihugu bubakorera.
Abaturiye Pariki ya Nyungwe mu karere ka Nyamasheke bavuga ko abenshi muri bo bacitse kubikorwa byo kubangamira ibinyabuzima biri mu ishyamba rya Nyungwe kubera ibikorwa by’iterambere ubuyobozi bw’igihugu bubakorera.
Ibi babigarutseho kuri uyu wa Gatandatu nyuma y’igikorwa cyo gusiganwa ku maguru cyabereye mu ishyamba rya Nyungwe cyateguwe ku bufatanye bw’ikigo cy’igihugu gishinzwe iterambere RDB, akarere ka Nyamasheke ndetse n’abikorera.
Mbere wasangaga abaturiye Pariki ya Nyungwe batunzwe no guhiga inyamanswa, gutwika amakara no gutema ibiti muri iri shyamba. Kuri ubu ngo siko bikimeze kuko aho batangiye kwitabwaho bakubakirwa ibikorwa remezo biva mu musaruro w’amafaranga ava mu bukerarugendo, amakoperative yabo agatezwa imbere ngo ubuzima bwarahindutse kuburyo bafata iya mbere mu guhashya ba rushimusi.
Ntirenganya Sylver yagize ati “Kugira ngo utijandika mu bikorwa byo kwangiza ishyamba hari ibikorwa bigomba kuguhuza birimo kubona imyidagaduro nk’iyi kandi urabona ko cyatumye tunezerwa kandi abakora ubucuruzi bacuruje n’abafite ibikorwa by’umuco bungutse. Uyu ni umwanya wo gukangurira abantu kubungabunga ibidukikije.”
Munganyinka Esther ati “Iki gikorwa ni kiza cyaje gikenewe kubera ko iyo abakerarugendo baje batugana mu gihugu cyacu tubona bidususurutsa. Mbere twarashimutaga ariko ibikorwa nk’ibi biradufasha cyane bikaduhuza. Nkanjye nkora ubukorikori bushingiye ku mateka.”
Umuyobozi w’akarere ka Nyamasheke, Mukamasabo Apollonie yavuze ko icyo gikorwa kibafasha kwerekana ibyiza bya Nyungwe kandi kikaba igikorwa cyo gushishikariza abaturage kureka ubushimusi.
Ati “iki gikorwa giha isura nziza abaturage bacu iyo turi kubereka ko ari igikorwa gishobora kuzana abashoramari mu karere kacu bituma n’umuturage wacu avuga ko ya nyamanswa izana umushoramari akinjiza amadovize bigatuma adashobora kuyigirira nabi cyangwa ngo abe yayica. Ibi nabyo biri gutuma abaturage babona za nyamanswa ko zibafitiye akamaro.”
Abasiganwe bari biganjemo abanyamahanga n’Abanyarwanda bahagurukiye ku Kitabi mu karere ka Nyamagabe, abandi baturuka Pindura (hagati muri Nyungwe), abandi bava Kamiranzovu biruka n’amaguru, bose basoreza mu marembo asohoka muri Pariki ya Nyungwe mu karere ka Nyamasheke.
Abasoganywe bose bambitswe imidari kuko iri rushanwa ryari rigamije gukora siporo mu rwego rwo kugira ubuzima bwiza, kwerekana ibyiza bya Nyungwe no gushishikariza abaturiye Pariki kuyibungabunga.
",https://m.igihe.com/ubukerarugendo/article/nyamasheke-bishimiye-ibyiza-bakomeje-kugezwaho-nyuma-yo-kureka-ibyangiza,Tourism
"Perezida Kagame yafunguye “One&Only Gorilla’s Nest”, hoteli yuzuye itwaye miliyoni 65 z’amadolari","Perezida Kagame yafunguye ku mugaragaro hoteli ya “One&Only Gorilla’s Nest” iherereye mu Kinigi mu Karere ka Musanze, yizeza abashoramari b’Abanya-Dubai ba nyirayo ko u Rwanda ruzita ku bikorwa byabo ku buryo bibyarira inyungu impande zombi.
Perezida Kagame yafunguye ku mugaragaro hoteli ya “One&Only Gorilla’s Nest” iherereye mu Kinigi mu Karere ka Musanze, yizeza abashoramari b’Abanya-Dubai ba nyirayo ko u Rwanda ruzita ku bikorwa byabo ku buryo bibyarira inyungu impande zombi.
Iyi hoteli yuzuye umwaka ushize itwaye miliyoni 65 z’amadolari ya Amerika nyuma y’imyaka ibiri yubakwa.
Ifite ibyumba 21 biri mu byiciro bine, icya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza.
Bitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni.
Perezida Kagame na Madamu Jeannette Kagame nibo bitabiriye umuhango wo kuyifungura ku mugaragaro wabaye kuri uyu wa Kane. Witabiriwe na Mohammed Ibrahim Al Shaibani, ukuriye “Kerzner International” igenzura amahoteli ya One&Only.
Perezida Kagame yashimye iri shoramari, avuga ko ribereye u Rwanda n’inshuti zarwo zarigizemo uruhare zo muri Leta Zunze Ubumwe z’Abarabu i Dubai.
Ati “Ndashaka kubashimira ku ishoramari ryanyu mwakoze hamwe natwe. Dufite inshingano zo guharanira ko twese twungukira muri iri shoramari.”
Yavuze ko iri shoramari riri ku rwego rwo hejuru rijyanye n’icyerekezo cy’u Rwanda cyo kugira ibikorwa remezo byiza nka One & Only zombi yaba iyi yafunguwe n’indi iri muri Nyungwe.
Ati “Tuzabifata nk’ibyacu, nk’ibyanyu, kandi tuzakomeza kubyongerera agaciro mu buryo butandukanye.”
Mohammed Ibrahim Al Shaibani uyobora Kerzner International icunga amahoteli ya One & Only, yashimiye abagize uruhare mu kuba iyi hoteli yatashywe.
Yavuze ko muri uyu mwaka wa 2020 bazafungura amahoteli nk’aya ane ahantu hatandukanye ariko ko “mbabwije ukuri, nta muntu n’umwe wambajije ahandi usibye mu Rwanda, buri wese yambazaga ngo ni ryari mu Rwanda muzasoza kugira ngo tujye gusura. Birasa n’aho iki gihugu gifite ibintu byinshi byiza bikurura abantu, kureba amafoto y’aha yatangariwe n’abantu benshi”.
Umuyobozi Mukuru w’Ikigo cy’Igihugu gishinzwe Iterambere, RDB, Clare Akamanzi, yavuze ko u Rwanda rugize izi hoteli ebyiri, ashimira Kerzner ku cyizere yagiriye u Rwanda.
Yavuze ko u Rwanda rukomeje gukora ibishoboka byose kugira ngo mu gihe ba mukerarugendo barusuye, babe ahantu hatekanye kandi ko bikomeje gutanga umusaruro.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
Amafoto: Himbaza Pacifique
",https://m.igihe.com/ubukerarugendo/article/perezida-kagame-yafunguye-one-only-gorilla-s-nest-hoteli-yuzuye-itwaye-miliyoni,Tourism
Akarere ka Bugesera karifuza kubyaza umusaruro ibiyaga gafite mu bukerarugendo,"Ubuyobozi bw’akarere ka Bugesera bwahamagariye abashoramari kubyaza umusaruro ibiyaga gafite, bigatunganywa neza ku buryo bikurura ba mukerarugendo.
Ubuyobozi bw’akarere ka Bugesera bwahamagariye abashoramari kubyaza umusaruro ibiyaga gafite, bigatunganywa neza ku buryo bikurura ba mukerarugendo.
Ubusanzwe akarere ka Bugesera gafite ibiyaga icyenda birimo bibiri binini nka Rweru na Cyohoha.
Nubwo ari kamwe mu turere dufite ibiyaga byinshi, nta musaruro ugaragra bitanga haba mu bijyanye n’ubukerarugendo cyangwa kuba byakwifashishwa mu buhinzi buteye imbere bwifashisha kuhira muri ako karere kakunze kurangwamo amapfa cyane.
Meya w’akarere ka Bugesera, Mutabazi Richard aherutse kubwira IGIHE ko bifuza kubyaza umusaruro ibyo biyaga, bagahamagarira abashoramari kuhubaka amahoteli n’ibindi bigezweho bikurura ba mukerarugendo.
Yagize ati “Turi gukangurira abashoramari gukora muri icyo cyiciro. Dufite ibiyaga icyenda ariko nta na kimwe kiriho inkombe zigezweho ikindi ugendeye ku miterere yacu ntabwo ari bya biyaga bifite umucanga, ni bigufi ariko uko byaba bimeze kose hakenewe abashoramo imari mu bijyanye n’imyidagaduro.”
Mu Bugesera ni hamwe mu bice by’igihugu biri gutera imbere cyane, by’umwihariko umujyi wa Nyamata uri hafi y’ahari kubakwa ikibuga cy’indege gishya kizaba ari icya mbere kinini mu Rwanda.
Ni agace kari kuzamurwamo inzu nyinshi kandi zigezweho zo guturamo. Meya Mutabazi avuga ko ikibura ari uburyo bw’imyidagaduro ku buryo abantu benshi bifuza kuza gutura muri ako karere, bakajya gukora ahandi ariho baturutse.
Ati “Akarere kacu gakwiriye kuba akarere gasurwa, abantu bakaza kuharuhukira bakava mu murwa mukuru bakaza hano, bakabona ibikorwa byinshi by’imyidagadauro bakaruhuka , abashaka kuhatura bakaza bakajya gukora baturutse hano.”
Mu guhamagaririra abashoramari kuza muri ako karere, Meya Mutabazi avuga ko bakeneye abantu bahubaka ibikorwa by’imyidagaduro nk’utubyiniro n’ibindi bituma urubyiruko ruhuga, aho gushidukira kujya mu mujyi wa Kigali.
Ati “Inaha usanga nta kabyiniro gahari, ugasanga urubyiruko ruri inaha rushaka gusohokera i Kigali. Kwambuka amazi ugiye kubyina twumva bidasobanutse mu karere kacu, twagombye kuba dufite ibyo bikorwa byose. Turakorana n’abashoramari batandukanye, turebe ko harimo ababyumva vuba.”
Aka karere gaherutse kuzurizwa stade nshya igezweho, nka kimwe mu bikorwa remezo by’imyidagaduro.
Mutabazi avuga ko ibiyaga bihari biramutse bibyajwe umusaruro, bigashyirwaho ibikurura ba mukerarugendo byakwinjiriza akarere, n’abagatuye bakabona imirimo.
Ibiyaga icyenda biboneka mu karere ka Bugesera bifite ubuso bwa hegitari 10,635 byose hamwe.
",https://m.igihe.com/ubukerarugendo/article/akarere-ka-bugesera-karifuza-kubyaza-umusaruro-ibiyaga-gafite-mu-bukerarugendo,Tourism
Rusizi: Ni iki cyadindije umushinga wa hoteli imeze nk’ubwato yagombaga kubakwa ku kirwa?,"Mu mwaka wa 2016 nibwo hatangajwe ko ku kirwa cya Gihaya hagiye kubakwa hoteli izaba ikoze mu ishusho y’ubwato bumeze nk’ubwa Titanic. Ni hoteli yagombaga kuzura bitarenze 2019 ariko kugeza ubu ntirubakwa.
Mu mwaka wa 2016 nibwo hatangajwe ko ku kirwa cya Gihaya hagiye kubakwa hoteli izaba ikoze mu ishusho y’ubwato bumeze nk’ubwa Titanic. Ni hoteli yagombaga kuzura bitarenze 2019 ariko kugeza ubu ntirubakwa.
Gihaya Island Resort yagombaga kuba ifite ishusho nk’iy’ubwato bwa Titanic ndetse igizwe n’amagorofa atatu, ikubakwa mu Kagari ka Gihaya mu murenge wa Gihundwe, ku buso buri hagati ya hegitari 20 na 40.
Ugeze kuri iki kirwa usanga abahatuye bari mu mirimo yabo nk’ibisanzwe ndetse nta n’igikorwa kigaragaza iyubakwa ry’iyi hoteli.
Nyabyenda Faustin, umwe mu bahatuye ati “Urebye imirimo y’abaturage irakomeje ariko hoteli yo ntituzi ibyayo kuko tubona nta cyahindutse uretse ko hari abaturage bacye baguriye.”
Muneza Nira, nyiri uyu mushinga avuga ko bahuye n’imbogamizi nyinshi zituma badatangira ibikorwa ariko ko ubu ziri kugenda zicyemuka kuburyo imirimo yo kubaka izatangira muri Nyakanga cyangwa Kanama uyu mwaka.
Ati “Twagize ikibazo cy’ibyangombwa, ibyangombwa byaho byangombaga guhuzwa bikaba icyangombwa kimwe kuko hari ubutaka bw’abaturage benshi, hagiye haza n’ibindi bibazo byinshi byo kugurira abantu aho hari abaturage wasangaga ubutaka butabanditseho.”
Yakomeje agira ati “ Twahuye n’ikindi kibazo kuko hatari haragenewe amahotei cyangwa ubuhinzi, ubu turi mu ndunduro twabonye inyandiko ko aho hantu hashobora guhuzwa, hakaba ubutaka bumwe. Tuzatangira ibikorwa by’ibanze kuburyo bitakagombye kurenza muri 2022.”
Muneza yavuze mu gice cya mbere himuwe imiryango igera muri 50 ariko ko hoteli ifite ibice bitatu kuburyo bizarangira abaturage bose bimuwe hakubakwa ibikorwa by’ubukerarugendo.
Gihaya Island Resort biteganyijwe ko izuzura itwaye akayabo ka miliyoni 56 z’amadolari ya Amerika.
",https://m.igihe.com/ubukerarugendo/Rusizi-Ni-iki-cyadindije-umushinga-wa-hoteli-imeze-nk-ubwato-yagombaga-kubakwa-ku-kirwa,Tourism
Abaholandi barimo Van Gaal bagaragaje urwibutso basigaranye mu rugendo bagiriye mu Rwanda,"Louis Van Gaal wabaye umutoza ukomeye mu makipe ya FC Barcelone, Bayern Munich, Manchester United no mu Ikipe y’Igihugu y’u Buholandi, yavuze ku bihe bidasanzwe yagiriye mu Rwanda, agaragaza ko iki ari igihugu kidasanzwe cyakoze ibikomeye mu myaka 26 ishize.
Louis Van Gaal wabaye umutoza ukomeye mu makipe ya FC Barcelone, Bayern Munich, Manchester United no mu Ikipe y’Igihugu y’u Buholandi, yavuze ku bihe bidasanzwe yagiriye mu Rwanda, agaragaza ko iki ari igihugu kidasanzwe cyakoze ibikomeye mu myaka 26 ishize.
Louis Van Gaal yabigarutseho ku wa 20 Mutarama 2020 mu gikorwa cyiswe B2B cyahuje abaserukiye ibigo bitwara abakerarugendo mu Rwanda n’ibigo binini byo mu Buholandi bicuruza ubukerarugendo.
Iki gikorwa cyateguwe na Ambasade y’u Rwanda mu Buholandi cyabereye i LaHaye, u Rwanda rwari ruhagarariwe n’ibigo birimo Ikigo cy’Igihugu cy’Iterambere (RDB), Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Amahoro Tours, Palast Tours and Travel na Wildlife Tours-Rwanda.
Ibi bigo byari byitabiriye Imurikagurisha Mpuzamahanga ry’Ubukerarugendo rya Vakantiebeurs mu Mujyi wa Utrecht mu Buholandi. Byarimurikiyemo amahirwe y’ubukerarugendo ari mu gihugu binyuze muri gahunda ya ‘Visit Rwanda’.
Abayobozi babyo ku mugoroba wo ku wa Mbere bahuye n’Abaholandi basuye u Rwanda hagamijwe kungurana ibitekerezo, kugaragaza uko bakiriwe no gutanga inama ku byanozwa kugira ngo bakomeze bishimire serivisi bahabwa nk’abakerarugendo.
Muri Nzeri 2019, Van Gaal ni umwe mu banyacyubahiro 25 bise amazina abana b’ingagi mu Rwanda, ni umuhango wabereye mu karere ka Musanze witabirwa kandi na Perezida Paul Kagame.
Aloysius Paulus Maria van Gaal OON w’imyaka 68 yavuze ko ibyo yishimiye mu Rwanda harimo kuba yarise izina umwana w’ingagi, igikorwa yavuze ko ari iby’agaciro.
Yagize ati “Ikindi nahabonye ni abantu badasanzwe kubera ko mu Rwanda mu myaka 25 ishize ibintu byari bimeze nabi, ariko iyo urebye uko bimeze bakemuye ibyo bibazo, ibi kandi ni ukubera umukuru w’igihugu, njye nk’umutoza ndabizi ko bitoroshye guhindura imyumvire mu buryo bworoshye, bitwara igihe ariko we yarabikoze.”
“Abantu baho baratandukanye, ni abantu ubona ko bitonze kandi bazi kwakira abashyitsi, mu Rwanda ni abantu bazi kureba kure kandi ikirere cyaho ni cyiza, twagiye mu modoka nini, byari bishimishije.”
Yavuze ko amahoteli yo mu Rwanda ari meza, agaragaza ko abantu bashobora gukeka ko wenda yagiye muri hoteli y’inyenyeri eshanu ariko ko atari byo.
Yavuze ko aho wajya hose uhasanga ibintu byiza, ibiryo ndetse hakaba hari n’isuku iri hejuru.
Ambasaderi w’u Rwanda mu Buholandi, Karabaranga Jean Pierre, yavuze ko hari byinshi ibihugu byombi bisangiye, harimo ko haba mu Rwanda no muri iki gihugu abantu usanga bafite inzozi zo kugera kure mu kubaho neza.
Yagize ati “Iyo urebye mu myaka 25 ishize ukareba aho twavuye n’aho turi uyu munsi, ni ukubera ko Abanyarwanda twavuze tuti tugomba kugira imibereho myiza kandi turabiharanira.”
Ku birebana no gusura u Rwanda, Amb. Karabaranga yagize ati “Dufite iterambere, dufite ahantu hafite ikirere cyiza, imisozi myiza kandi nzi neza ko abenshi muri mwe usanga bagenda ahantu harambitse ariko twe byose turabyishimira.”
Umuyobozi muri RDB Ushinzwe kumenyekanisha Ubukerarugendo, Mutesi Linda, yavuze ko u Rwanda ari igihugu gitekanye, benshi bishimira gusura.
Ati “U Rwanda ni igihugu gishimishije, ni igihugu cyiza kandi kigira ibihe byiza, iki ni kimwe mu bihugu byiza mu kugira umutekano mu kubitemberamo. Dufite ahantu heza ho gusura harimo mu Burasirazuba bw’u Rwanda, mu Majyepfo, mu Majyaruguru y’u Rwanda dufite ingagi z’Ibirunga zisangwa gusa mu bihugu bitatu ku Isi.”
“Mu Burengerazuba bw’u Rwanda tuhafite Ikiyaga cya Kivu ukaba wahafatira amafoto meza, dufite kandi uburyo bwiza bwo kugera muri izo parike kuko dufite kajugujugu zishobora kuva ku Kibuga cy’indege i Kanombe zijyayo, uramutse ushaka kujyayo hari RwandAir iva Brussels mu Bubiligi inshuro enye mu cyumweru ukagera i Kigali.”
Yababwiye kandi ko kugira ngo ubone VISA bidasaba ko uyakira mu gihugu urimo, ahubwo iyo ugeze ku kibuga cy’indege mu Rwanda uhita uyibahwa.
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
",https://m.igihe.com/ubukerarugendo/article/abaholandi-barimo-van-gaal-bagaragaje-urwibutso-basigaranye-mu-rugendo-bagiriye,Tourism
Umunyamakuru w’icyamamare mu Buholandi yaryohewe n’ibyiza by’u Rwanda,"Umunyamakuru ukomeye wo mu Buholandi, Humberto Tan, yaryohewe n’ibyiza by’u Rwanda, nyuma yo gusura ingagi zo mu birunga zitaba ahandi ku Isi akanirebera ibyiza bitatse Pariki y’Igihugu y’Akagera.
Umunyamakuru ukomeye wo mu Buholandi, Humberto Tan, yaryohewe n’ibyiza by’u Rwanda, nyuma yo gusura ingagi zo mu birunga zitaba ahandi ku Isi akanirebera ibyiza bitatse Pariki y’Igihugu y’Akagera.
Humberto ni umunyamakuru w’icyamamare kuri Televiziyo ya RTL mu Buholandi, ayobora ibiganiro kuri iyi televiziyo ya mbere mu gutambutsa ibiganiro by’ubucuruzi. Uretse kuba umunyamakuru w’umwuga, Humberto ni umufotozi utarabigize umwuga, akurikirwa n’abasaga 378,000 kuri Instagram.
Ishingiye ku kuba ari umunyamakuru w’icyamamare kandi akurikirwa n’abantu benshi ku mbuga nkoranyambaga, Ambasade y’u Rwanda mu Buholandi ifatanyije n’Ikigo cy’Igihugu cy’Iterambere (RDB), yamutumiye ngo asure u Rwanda mu rwego rwo kumenyekanisha ibyiza by’igihugu, muri gahunda ya Visit Rwanda.
Humberto Tan yakiriye ubwo butumire neza, asura u Rwanda tariki 15 uku kwezi, yishimira uburyo Abanyarwanda bamwakiriye, umuco n’ahantu nyaburanga yasuye harimo Pariki z’Akagera n’Ibirunga, ikiyaga cya Kivu n’Umujyi wa Kigali.
Urugendo rwo gusura Ingagi ni rumwe mu byo avuga yabonye mu Rwanda atazibagirwa.
Yagize ati “Icyantangaje cyane ni ukuntu Ingagi zicisha bugufi kandi bigaragara ko zifite imbaraga, Ingagi y’ingabo ya Silverback ifite ubudahangarwa, iguma yitegereza buri kimwe cyose kandi ihora yiteguye kuba yatabara hagize icyinjirira umuryango wayo. Twakoze urugendo rw’amasaha abiri n’igice yo kujya guhura n’Ingagi kandi guhura nazo ni iby’agaciro cyane”.
Abamukurikira ku mbuga nkoranyambaga nabo batangariye urugendo rwe mu Rwanda.
Umwe yagize ati “Byiza cyane, uri umunyamahirwe kuba warabashije gukora uru rugendo, ubu noneho warukura ku rutonde rw’ibyo wari wariyemeje kuzageraho mu buzima bwawe”.
Undi nawe ati “Nibyo se koko warazibonye amaso ku maso ku manywa y’ihangu? Amafoto wahafatiye ni meza cyane”.
Ambasaderi w’u Rwanda mu Buholandi, Jean Pierre Karabaranga, mu gusobanura iby’uru rugendo yagize ati “Gahunda ya Visit Rwanda imaze kwamamara mu gihugu cy’u Buholandi, kuva aho itangiriye twahafunguje ibiro bishinzwe kuyamamaza ndetse mu mwaka wa 2019, twatunganije ingendo zitandukanye z’abanyamakuru na ba rwiyemezamirimo mu by’ubukerarugendo bw’Abaholandi batandukanye baje gusura u Rwanda.”
Yakomeje agira ati “Uretse ibyo Humberto Tan yatangaje ku mbuga nkoranyambaga, hari n’indi nkuru yasohotse ku wa Gatandatu w’icyumweru gishize ku rupapuro rwa mbere rw’ikinyamakuru cya mbere mu binyamakuru bisohora inkuru zanditse cyitwa, TELEGRAAF.”
Yavuze ko “Kuva tariki ya 15 kugera 19 Mutarama uyu mwaka, gahunda ya Visit Rwanda irimo kwitabira imurikabikorwa ry’ubukererarugendo rya mbere mu Buholandi, ryitwa ‘Vakantiebeurs’, riri kubera mu mujyi wa Utrecht.”
Yavuze ko bakiriye intumwa z’u Rwanda zirimo abahagarariye RDB ndetse na ba rwiyemezamirimo batandukanye barimo abavuye muri Sosiyete y’ubwokerezi bwo mu kirere, RwandAir, Amahoro Tours, Heritage Travel, Palast Tours & Travel na Wildlife Tours Rwanda.
Yagaragaje ko mu gutangiza iri murikabikorwa ku munsi wa mbere, bafatanyije n’ikigo cyitwa Untamed Travellers mu kwakira kuri stand yabo ya Visit Rwanda, ba rwiyemezamirimo n’abanyamakuru mu bukerarugendo basaga 200.
 Thank you Hambara!! #silverback #visitrwanda🇷🇼 #liveforthestory #canonnederland #Gorilla #gorillas #Rwanda #Africa #Afrika
A post shared by  Humberto Tan (@humbertotan) on Jan 15, 2020 at 9:09pm PST
 Wat. Een. Ervaring!!! Deze machtige berggorilla's laten je gewoon toe in hun wereld. Wat mij vooral opviel? Hun zachte energie! Het dominante mannetje, de Silverback, houdt alles goed in de gaten en grijpt in waar het nodig is. Normaal moeten mensen minimaal 7 meter afstand houden tenzij de gorilla's de mens opzoeken of zij aangeven dat het oké is. Dat doen ze met een diepe brom. We hebben ruim 2.5 uur gelopen om ze te vinden masr het is het meer en meer dan waard!!!! #Rwanda #Gorilla's
A post shared by  Humberto Tan (@humbertotan) on Jan 15, 2020 at 4:42am PST
",https://m.igihe.com/ubukerarugendo/ahantu-nyaburanga/article/umunyamakuru-w-icyamamare-mu-buholandi-yaryohewe-n-ibyiza-by-u-rwanda,Tourism
Singita Kwitonda Lodge yashyizwe ku mwanya wa gatatu muri hoteli nziza ku Isi,"Ikigo gikora Ubushakashatsi ku bijyanye n’Amahoteli ku Isi (Luxury Travel Intelligence: LTI) cyashyize Singita Kwitonda Lodge and Kataza House iherereye hafi y’Ibirunga ku mwanya wa gatatu muri hoteli nziza ku Isi ku rutonde rwa 2019.
Ikigo gikora Ubushakashatsi ku bijyanye n’Amahoteli ku Isi (Luxury Travel Intelligence: LTI) cyashyize Singita Kwitonda Lodge and Kataza House iherereye hafi y’Ibirunga ku mwanya wa gatatu muri hoteli nziza ku Isi ku rutonde rwa 2019.
Singita Kwitonda Lodge and Kataza House igizwe n’inyubako zigezweho zubatse mu Murenge wa Nyange mu Karere ka Musanze, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura. Yafunguwe ku mugaragararo na Perezida Paul Kagame muri Kanama 2019.
LTI yashyize ahagaragara urutonde rwa hoteli 15 nziza kurusha izindi mu 2019, Singita Kwitonda Lodge iza ku mwanya wa gatatu.
Hoteli ya mbere ni iyitwa The Nautilus yo muri Maldives, ifite umwihariko w’inzu 26 zihariye ku bakiliya (Private Homes) n’ibindi bintu bitandukanye igenera abakiliya, igakurikirwa na Grantly Hall yo mu Ntara ya Yorkshire yo mu Bwongereza.
Singita yo mu Rwanda iza ku mwanya wa gatatu, ni inyubako nshya iherereye hafi ya Pariki y’Igihugu y’Ibirunga, ahantu hakururiye LTI cyane mu myaka ishize.
Kuri urwo rutonde hoteli 12 za mbere zashyizwe ku rutonde hagendewe ku buryo zakira abakiliya n’agaciro ziha abazigana.
Singita Kwitonda Lodge and Kataza House yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo. Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano.
Singita Kwitonda Lodge yashoweho miliyoni $25. Yahawe izina rya Kwitonda, yitiriwe ingagi y’ingabo yari izwiho ubwitonzi, yapfuye mu 2012 ifite imyaka 40, icyo gihe yabonetse itagihumeka nyuma y’iminsi yari ishize itakigaragara mu muryango wayo.
Uyu mushinga wa Singita ni umwe mu izatuma u Rwanda rwesa umuhigo wo kwinjiza miliyoni $800 avuye mu bukerarugendo mu 2024, avuye kuri miliyoni $438 rwasaruye mu 2017.
Singita ni izina risobanura ’ahantu h’ibitangaza’ mu rurimi rwa Shangaan rwo muri Afurika y’Epfo, ari naho iki kigo gikomoka. Cyatangiye ishoramari mu bukerarugendo mu 1993, gisanganwe izindi hotel zo mu bwoko bwa Lodge muri Tanzania (muri Grumeti Game Reserve na Lamai), muri Zimbabwe (Singita Pamushana Lodge) no muri Afurika y’Epfo (Singita Sweni Lodge na Singita Sabi Sand.)
 	Urutonde rwa hoteli 15 za mbere ku Isi mu 2019 
1. The Nautilus (Maldives)
2. Grantley Hall (Yorkshire)
3. Singita Kwitonda Lodge (Rwanda)
4. InterContinental (Maldives)
5. Rosewood (Hong Kong)
6. The Lodge at Blue Sky (Utah)
7. Mandarin Oriental Jumeira (Dubai)
8. St Regis (Venice)
9. Belmond Cadogan (London)
10. Hotel Château du Grand-Lucé (Loire Valley)
11. The Newt (Somerset, UK)
12. Stock Exchange (Manchester, UK)
13. Waldorf Astoria (Maldives)
14. Aman (Kyoto)
15. The Oberoi (Marrakech)
 	Amwe mu mafoto yo gufungura ku mugaragaro Singita Kwitonda Lodge and Kataza House
Amafoto: Niyonzima Moses
",https://m.igihe.com/ubukerarugendo/article/singita-kwitonda-lodge-yashyizwe-ku-mwanya-wa-gatatu-muri-hoteli-nziza-ku-isi,Tourism
Paris Saint Germain yiyongereye kuri Arsenal mu kwamamaza Visit Rwanda,"Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’ikipe ya Paris St Germain buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’ikipe ya Paris St Germain buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
RDB yatangaje ko ubu bufatanye buzafasha abakurikiran PSG n’isi muri rusange kumenya ubwiza bw’u Rwanda, umuco ndetse n’udushya twaruhangwamo kimwe n’ibicuruzwa bigezweho birukorerwamo, bya ’Made in Rwanda.’
Ubu bufatanye kandi bwitezweho kurushaho gufungurira amarembo abashoramari bo mu Bufaransa no mu bindi bice by’Isi ku buryo babyaza umusaruro amahirwe aboneka mu Rwanda.
U Rwanda rwiteze ko binyuze muri ubu bufatanye, abakinnyi b’ikipe ya PSG n’ibindi byamamare mpuzamahanga, bizabafasha gusura u Rwanda, bakabona ibyiza bitatse igihugu cy’imisozi igihumbi uhereye ku bijyanye n’ubugeni, umuco, siporo, muzika, ubukerarugendo, amafunguro n’ubwiza bw’igihugu muri rusange.
Ibi bihe ntagereranywa bizajya bisangizwa abakurikira PSG ku mbuga nkoranyambaga zayo barenga miliyoni 70 bari hirya no hino ku Isi.
Muri ubu bufatanye, ikirango cya Visit Rwanda kizajya kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1.
Guhera umwaka utaha w’imikino, ubu bufatanye buteganya ko icyayi cy’u Rwanda n’ikawa aribyo byonyine bizajya bitangwa kuri Parc des Princes.
Hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ibi byiyongera ku mikoranire hagati y’abakora mu ruganda rw’imideli izatangizwa mu mezi ari imbere.
Mu bijyanye no kuzamura impano z’u Rwanda, PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
U Rwanda rwiteze ko binyuze muri ubu bufatanye na PSG, urugendo rw’iterambere rumazemo imyaka irenze 20 ruzarushaho gufata indi ntera kandi rukihuta kurushaho.
Nk’igihugu kiri gutera imbere muri Afurika mu bijyanye n’ubukungu, aho bwiyongera ku kigero 8.5%, rwiteze ko ruzabasha kuba igihugu cya kabiri muri Afurika mu koroshya ubucuruzi.
Umuyobozi Mukuru wa RDB, Clare Akamanzi, yatangaje ko amafaranga yashowe muri ubu bufatanye ari igice gito cy’inyungu n’ubusanzwe iva mu bukerarugendo.
Ati “Dushora ku nyungu iva mu bukerarugendo bwacu mu bufaranye nk’ubu bwa Paris Saint-Germain kuko twumva neza ibyiza bizana ku isura rusange y’igihugu ku Isi hose.”
“Ibi bisobanuye ko kureshya abashoramari, kongera ingufu mu bijyanye n’ibyoherezwa mu mahanga muri gahunda ya Made in Rwanda, kurema amahirwe mashya y’ubukungu ku baturage bacu no kongera imirimo mu bijyanye n’ubukerarugendo. Uyu munsi abanyarwanda 142000 bafite akazi mu bukerarugendo, bageze kuri uwo mubare bavuye ku 90000 bariho mu 2017.”
Yakomeje avuga ko umwaka ushize u Rwanda rwakiriye ba mukerarugendo bagera kuri miliyoni 1,7 ndetse rwiteze ko uyu mubare wiyongera kurushaho muri uyu mwaka.
Ikindi cyiyongera kuri ibyo ni uko rwanditse ishoramari rya miliyari ebyiri z’amadolari aho byitezwe ko ubu bufatanye buzazamura ishoramari kurushaho.
Bivugwa ko aya masezerano y’u Rwanda na PSG yaba afite agaciro kari hagati ya miliyoni umunani n’icumi z’ama-euro gusa nta muntu n’umwe wo muri RDB wigeze wemeza ko ari ukuri.
🆕✍🌄 @visitrwanda_now#ThisIsRwanda #VisitRwanda #MadeInRwanda pic.twitter.com/ojsRJsZOWN
— Paris Saint-Germain (@PSG_inside) December 4, 2019
",https://m.igihe.com/ubukerarugendo/article/paris-saint-germain-yiyongereye-kuri-arsenal-mu-kwamamaza-visit-rwanda,Tourism
Burera: Inkomoko y’izina ry’agasantere kiswe Kidaho ,"Agasantere ka Kidaho gahurirwaho n’imirenge ibiri ya Cyanika na Kagogo mu karere ka Burera, kakanahurirwaho n’utugari tune twa Gisovu na Kagitega two muri Cyanika, Nyamabuye na Kayenzi two mu Murenge wa Kagogo, gusa igice kinini cya Kidaho giherereye muri Kagogo.
Agasantere ka Kidaho gahurirwaho n’imirenge ibiri ya Cyanika na Kagogo mu karere ka Burera, kakanahurirwaho n’utugari tune twa Gisovu na Kagitega two muri Cyanika, Nyamabuye na Kayenzi two mu Murenge wa Kagogo, gusa igice kinini cya Kidaho giherereye muri Kagogo.
Inkomoko y’iri zina nk’uko abasaza n’abakecuru bahatuye babisobanura ngo ryaturutse ku kuba harabaga ibigega byinshi bahunikagamo imyaka itandukanye babaga bejeje, uwabaga yifuza kudahamo imyaka ngo ntibyamusabaga kunama ahubwo yayidahaga ahagaze kubera ko byahoraga byuzuye.
Mu myaka ya 1975 na 1992 abahinzi bo muri aka gace ngo bakundaga kweza cyane ibinyampeke birimo amasaka, ingano, uburo, babisarura bakabihunika mu bigega binini babaga bafite, aho wasangaga urujya n’uruza rw’abadahamo, ari naho hakomotse izina “ Kidaho”
Gakwandi Jonas w’imyaka 68 ni umwe mu basaza basobanura iby’iri zina, aho yemeza ko ryakomotse ku bigega byinshi bahunikagamo imyaka.
Ati “ Aha uko uhabona mu myaka ya mbere ya Jenoside muri za 75 kuzamura, twezaga imyaka myinshi cyane, tukagira ibigega binini cyane twayihunikagamo, iyo umuntu yifuzaga kujya kudahamo imyaka ntibyamusabaga kunama kuko byahoraga byuzuye, ari naho havuye Kidaho, ariko aho iterambere ryaziye dusigaye duhinga kijyambere tukagurisha ubundi tugahunika amafaranga mu ma Banki”
Nyirabirahure Donatille w’imyaka 58 na we yagize ati “ Twagiraga ibigega binini n’ibindi bitaga imitiba twahunikagamo imyaka twabaga twejeje. Uwabaga yahinze amasaka akajya kuguranisha ku wahinze ingano gutyo, ari naho Kidaho yavuye, ubu ntibikibaho tureza tukagurisha ubundi tukazigama kuri Konti”.
Abatuye muri ako gasantere bakomeza bavuga ko n’ubwo bezaga cyane bagahunika bahuraga n’ibihombo by’uko imyaka yabo hari ubwo yangirikaga bitewe no kumara igihe kinini mu bigega, ariko aho iterambere ryahagereye, bigishijwe guhinga kijyambere bakeza byinshi nyuma ubwizigame bwabo aho kujya mu bigega bakizigamira ku bigo by’imari n’ubucuruzi.
Umukozi w’Umurenge wa Kagogo ushinzwe imibereho myiza y’abaturage, Nsengamungu Sabin, yavuze ko aka gasantere kamaze kugeramo ibikorwa byinshi by’amajyambere ugereranyije n’igihe cyashize.
Ati “Aka gasantere cyera nta terambere ryari rihari, nta muriro, nta bikorwa by’ubucuruzi, hari inyubako za nyakatsi, ariko ubu byose byarahageze, ntibacyeza imyaka ngo bahunike mu bigega nk’uko cyera byari, ahubwo bayijyana ku masoko kuko arahari ubundi bakamenya kwizigamira mu mabanki.”
Kuri ubu aka gasantere ka Kidaho kazwi nanone nka Cyanika, hari ibikorwa byinshi by’amajyambere ubucuruzi, amashuri, n’ibindi, aho abaturage baho bakora ahanini ubuhinzi, bibanda ku buhinzi bw’ibirayi, ibigori n’ibishyimbo.
",https://m.igihe.com/ubukerarugendo/ahantu-nyaburanga/article/burera-inkomoko-y-izina-ry-agasantere-kiswe-kidaho,Tourism
Maria Sharapova yasuye ingagi muri Pariki y’Ibirunga (Amafoto),"Mu gitondo cyo kuri uyu wa Gatatu, icyamamare mu mukino wa Tennis, Maria Sharapova, uri mu biruhuko mu Rwanda yasuye ingagi mu Pariki y’Ibirunga.
Mu gitondo cyo kuri uyu wa Gatatu, icyamamare mu mukino wa Tennis, Maria Sharapova, uri mu biruhuko mu Rwanda yasuye ingagi mu Pariki y’Ibirunga.
Uyu Murusiyakazi amaze iminsi itatu mu Rwanda aho yaje mu biruhuko bisanzwe nyuma y’umwaka w’imikino utaramuhiriye, dore ko waranzwe n’imvune zatumye anakina amarushanwa make bikamuviramo no gusubira inyuma ku rutonde rw’uko abakinnyi bahaze mu mukino wa Tennis ku isi.
Amakuru agera ku IGIHE avuga ko Sharapova w’imyaka 32 azamara mu Rwanda icyumweru.
Amafoto Sharapova yasangije abamukurikira ku mbuga nkoranyambaga yagaragaje ko yasuye ingagi muri Pariki y’Ibirunga.
Sharapova wigeze kuba nimero ya mbere ku isi mu bagore, n’umwe mu bafite amafaranga menshi dore ko yigeze kuba umugore wa mbere mu bakina imikino itandukanye winjiza amafaranga menshi, abikora inshuro 11 zikurikiranya.
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 132 nyuma yo kwitabira amarushanwa 12 gusa uyu mwaka.
Uretse gusura ingagi mu Rwanda, Sharapova yanasuye zimwe muri Pariki zo muri Boswana nk’uko yagiye abisangiza abamukurikira ku mbuga ze nkoranyambaga.
Sharapova aje akurikira myugariro wa Arsenal, David Luiz, nawe uheruka mu Rwanda agasura ahantu hatandukanye harimo na Pariki y’ibirunga.
",https://m.igihe.com/ubukerarugendo/article/maria-sharapova-yasuye-ingagi-muri-pariki-y-ibirunga-amafoto,Tourism
"Imbeho y’ubutita, imvura ku bitugu, kubabwa n’isusa… Twasuye Ingagi mu Birunga (Amafoto)","Iyo uturutse mu Mujyi wa Kigali bigusaba amasaha asaga abiri ngo ube ugeze mu karere ka Musanze ahari igicumbi cy’Ingagi zo mu Birunga zikurura benshi baje kureba imibereho yazo no kwimara amatsiko y’imiterere y’aho ziba.
Iyo uturutse mu Mujyi wa Kigali bigusaba amasaha asaga abiri ngo ube ugeze mu karere ka Musanze ahari igicumbi cy’Ingagi zo mu Birunga zikurura benshi baje kureba imibereho yazo no kwimara amatsiko y’imiterere y’aho ziba.
Biba birenze ibyo tubona kuri televiziyo cyangwa se ibyo dusoma mu binyamakuru. Kubona amahirwe yo gusura ingagi ni nk’imbonekarimwe cyane ko atari buri wese wabasha kwigondera $1500, ni ukuvuga asaga miliyoni 1,3 Frw asabwa abashaka kuzisura.
Kuri iki Cyumweru nibwo urubyiruko rw’abahungu n’abakobwa bujuje imyaka 25 uyu mwaka wa 2019 n’ababaherekeje bajyanywe ku buntu gutembera muri Pariki y’Igihugu y’Ibirunga no kwirebera ingagi ziyibarizwamo, bikozwe n’Ikigo cy’Igihugu cy’Iterambere (RDB) gifatanyije na Shalom Safaris.
Iya rubika mbere yo kwerekeza mu Birunga, twabanje gufata amafunguro ya mu gitondo nyuma dufata imyambaro yabugenewe irimo ikote rirerire ryo kwirinda imvura, uturindantoki na bote zo kwambara mu cyondo.
Ukigera mu Kinigi ahari ibiro bya RDB, uba uzi ko urugendo rucogoye nyamara nibwo ruba rutangiye! Nyuma yo guhaguruka mu Kinigi muri Musanze werekeza mu Murenge wa Jenda muri Nyabihu n’imodoka, ni ahantu nibura naho hasaba amasaha abiri ubundi imodoka ikabasiga ku muhanda, mugafata iy’agasozi mukerekeza ahari ingagi, aho mushobora kugenda mu ishyamba nibura iminota 40, isaha imwe cyangwa hejuru yayo, bitewe n’aho ingagi mugiye gusura ziherereye.
Mbere yo guhaguruka mu Kinigi ariko mubanza gushyirwa mu matsinda y’abantu umunani, mugahabwa amabwiriza bitewe n’umuryango mushaka gusura, kuko umuryango w’Ingagi usurwa n’abantu batarenze umunani kandi bakamarana n’ingagi igihe kitarenze isaha imwe.
Icyo gihe kibarwa nk’aho ziba zitangiye guhararukwa abantu, zigahabwa n’umwanya ngo zikomereze ubuzima.
Kuva mu Mujyi wa Musanze ikibunda cyari cyose, ikirere kiremereye ndetse hari aho twageze imvura iri ku mugongo, ubukonje ari bwinshi reka sinakubwira.
Mu rugendo rwo mu ishyamba muba muherekejwe n’umurinzi ufite imbunda, ngo hato mudasakirana n’inzovu cyangwa imbogo byo mu birunga, dore ko bigira amahane kubi. Hagize inyamaswa ibakanga, uwo murinzi icyo akora ni ukuyikanga igahunga.
Muba muri kumwe kandi n’umugabo ubashakira inzira, akagenda atema ibyatsi byagandaye, ibisura byaguca urwaho ntibikurebere izuba. Ni inzira iba igoye ku buryo ugera aho ujya nta nkuru, ariko wakubita amaso Ingagi ugasabwa n’ibyishimo.
Twasuye Ingagi zo mu muryango wa Igisha ariko amafoto ari muri iyi nkuru yo yafashwe n’umufotozi wacu ni ayo mu muryango wa Isimbi aho yajyanye n’irindi tsinda cyane ko yari amatsinda arindwi.
Muri iyi pariki harimo imiryango 20 harimo 10 ikorerwaho ubushakashatsi ndetse n’indi 10 isurwa na ba mukerarugendo. Muri iyi icumi isurwa harimo Amahoro, Umubano, Hirwa, Igisha, Isimbi, Muhoza, Kwitonda, Sabyinyo, Susa, Pablo, Kuryama, Mafunzo, Kureba, Musirikali na Ntambara.
Ingagi zatanze amasomo akomeye ku bazisuye
Uwihirwe Yasipi Casmir wabaye Igisonga cya mbere cya Nyampinga w’u Rwanda, nyuma y’uru rugendo yavuze ko ikintu cya mbere yavuga ari ugishimira RDB ku bw’iki gikorwa.
Ati “Byarenze ibyo twatekerezaga, twumvaga ko nyine ari ukureba Ingagi bikarangira ariko twabonye ibindi byinshi byiza. Nkanjye ku giti cyanjye twari twasuye Isimbi, twabonye ingamba zafashwe kugira ngo habungabungwe ibidukikije, uko Ingagi zibayeho, uko zibayeho mu miryango n’uko hagati yazo ziganira.”
Ikintu gikomeye uyu mukobwa yize mu gihe cy’isaha yamaranye n’ingagi, yavuze ko icya mbere ari ukuntu ziyoborana kandi zikubahana mu buryo bukomeye.
Ati “Ikintu nazigiyeho zifite uburyo ziyoborana, ziba zizi ugomba kuba mukuru wazo (Silver-back) ikindi kuba ziba zizi ko ziri mu bwami bwazo uba ugomba kubizubahira. Icyo nabonye nazigiraho mu buzima busanzwe, zumva cyane ibijyanye n’amasano kandi zikubahana, hanyuma rero natwe nk’umuryango twakabaye tubana hamwe kandi tugatekereza kure, tukubaha n’abaturuta.""
""Ikintu natekerezaga cya mbere ni uko zimeze nk’abantu kandi ni nako twabisanze biri.""
Batashye bakubita agatoki ku kandi bavuga ko bazagaruka
Mushimimana Olivier ukora muri Shalom Safaris yafatanyije na RDB gutembereza abantu, isanzwe itembereza ba mukerarugendo mu mapariki atandukanye ku giciro kiri hasi mu rwego rwo kugira ngo bafatanye na leta guteza imbere ubukerarugendo bw’imbere mu gihugu.
Yabwiye IGIHE ko atari ubwa mbere yari agiye mu Birunga ariko umuntu wese uhaza aba yifuza kugaruka.
Ati ""Uko imyaka igenda ishira hagenda hazamo udushya. Ni ubwa kane nzisuye ariko n’ubu byagenze neza nta kibazo, ntabwo ingagi wasura rimwe ngo unyurwe ahubwo uba wumva wahora ugaruka buri munsi.”
Iki cyo kuba umuntu wese usuye ingagi ahora yifuza kugaruka agihuriyeho n’abandi benshi bari bagiye muri uru rugendo.
Ingagi ziri mu biza ku isonga mu gukurura ba mukerarugendo mu Rwanda ndetse buri Munyarwanda wese aba yifuza kuzisura akihera ijisho uko zibayeho akanasobanukirwa byinshi birenze.
Muri Nyakanga 2019 RDB nibwo yatanze amahirwe mu gihe hizihizwaga imyaka 25 ishize igihugu kibohowe ubutegetsi bwaryanishije abaturage, bikageza kuri Jenoside yahitanye ubuzima bw’inzirakarengane zirenga miliyoni. Aya mahirwe yo gusura ingagi yari agenewe abantu bujuje imyaka 25 uyu mwaka n’abandi bayifite.
Ni igikorwa kijyanye na gahunda ngarukamwaka ya “Tembera u Rwanda”, igamije gushishikariza Abanyarwanda by’umwihariko gukangukira gusura ibyiza nyaburanga bigize igihugu cyabo. Tembera u Rwanda yabaga ku nshuro ya karindwi.
Amafoto: Muhizi Serge
",https://m.igihe.com/ubukerarugendo/ahantu-nyaburanga/article/imbeho-y-ubutita-imvura-ku-bitugu-kubabwa-n-isusa-twasuye-ingagi-mu-birunga,Tourism
"U Rwanda rwamuritse ibyiza byarwo i Londres, rutumira abatuye Isi muri CHOGM 2020","Ubwo habaga ibirori bizwi nka ‘The Lord Mayor’s Show’ mu mujyi wa Londres mu Bwongereza kuri uyu wa Gatandatu, u Rwanda rwahacanye umucyo rwekana ibyiza birugize, ruboneraho gutumira abatuye isi mu nama ya ‘CHOGM’ izahuriza hamwe abakuru b’ibihugu na Guverinoma biri m’Umuryango w’ibihugu bikoresha Icyongereza, Commonwealth i Kigali mu 2020.
Ubwo habaga ibirori bizwi nka ‘The Lord Mayor’s Show’ mu mujyi wa Londres mu Bwongereza kuri uyu wa Gatandatu, u Rwanda rwahacanye umucyo rwekana ibyiza birugize, ruboneraho gutumira abatuye isi mu nama ya ‘CHOGM’ izahuriza hamwe abakuru b’ibihugu na Guverinoma biri m’Umuryango w’ibihugu bikoresha Icyongereza, Commonwealth i Kigali mu 2020.
‘The Lord Mayor’s Show’ ni ibirori bimaze imyaka 804 biba ndetse bikaba bimwe mu bikomeye ku Isi mu bihuza abantu barenga 6000 baturutse ku Isi yose, aho baza bakiyerekana mu buryo bw’imbyino, umuco, amatsinda acuranga n’ibindi.
Itsinda ryaserukiye u Rwanda ubwo ryiyerekanaga ryasabye abitabiriye ibi birori gusura u Rwanda mu nama ya CHOGM 2020.
Ambasaderi w’u Rwanda mu Bwongereza , Yamina Karitanyi yavuze ko ari ibyishimo ku Rwanda kuko kwitabira ibi birori bivuze byinshi ndetse bikaba byabaye inzira yo kumurika umuco Nyarwanda.
Yagize ati “Ubu ni ubwa mbere u Rwanda rwitabira the Lord Mayor’s Show, twatewe ishema no kuba muri iki gikorwa, dusangiza abandi umuco wacu ndetse dutumira n’abatuye Londres kwitabira inama ya CHOGM.”
Yongeyeho ko kuba u Rwanda rwitabiriye byerekana umubano mwiza rufitanye n’umujyi wa Londres .
Ati “Kuhaba k’u Rwanda byerekana umubano mwiza n’umujyi wa Londres ndetse n’ukwiyemeza dufite mu muryango wa Commonwealth”.
Karitanyi yavuze ko uko CHOGM 2020 igenda yegera bazarushaho gusangiza abantu amakuru y’uko u Rwanda rugenda rutera imbere n’aho imyiteguro igeze kugira ngo igikorwa cyo kwakira iyi nama kizagende neza.
Abari bahagarariye u Rwanda muri ibi birori barimo itsinda ry’intore n’abakaraza biyerekanye mu myambaro n’imbyino by’umuco gakondo, byose hagamijwe guteza imbere ubukerarugendo n’ishoramari mu Rwanda.
Umuyobozi ushinzwe ubukerarugendo mu Kigo cy’Igihugu cy’Iterambere (RDB), Belise AKaliza yavuze ko inama ya CHOGM 2020 izaba amahirwe k’u Rwanda yo gusangiza Isi bimwe mu byiza nyaburanga rufite.
Yagize ati “Twishimiye kwakira abarenga 5000 baturutse ku Isi yose bazaza mu Rwanda kubera inama ya CHOGM 2020. Iyi nama izaba ari imwe mu zihuza abantu benshi kandi batandukanye mu mateka y’u Rwanda ndetse twishimiye gusangiza Isi umwihariko w’igihugu mu byiza nyaburanga bikurura ba mukerarugendo uhereye ku gusura Ingagi, kwibonera ishyamba rya Nyungwe riri mu akuze, gusura inyambo, kubona ubuzima bwo muri Kigali ndetse no kujya mu Kagera gusura inyamaswa eshanu zikomeye”.
Uretse ibijyanye n’ubukerarugendo n’umuco, itsinda ryari rihagarariye u Rwanda ryerekanye ubushake bw’u Rwanda mu kubungabunga urusobe rw’ibidukikije, aho biyerekanye bari mu mwambaro ubasanisha n’ingagi bagenda iruhande rwa moto idasohora umwuka wangiza ikirere.
Muri ibi birori kandi Abanyarwanda biyerekanye mu mwambaro wa Arsenal nk’uburyo bwo kwishimira ubufatanye bw’u Rwanda n’iyi kipe ndetse sosiyete Nyarwanda itwara abantu mu ndege Rwandair, isanzwe ijya muri uyu mujyi gatatu mu cyumweru nayo yiyerekanye iboneraho no kubwira abazitabira CHOGM ko izabafasha kugera i Kigali.
",https://m.igihe.com/ubukerarugendo/article/u-rwanda-rwamuritse-ibyiza-byarwo-i-londres-rutumira-abatuye-isi-muri-chogm,Tourism
U Rwanda ku mwanya wa mbere mu bihugu bizasurwa cyane muri Afurika mu 2020,"U Rwanda rwashyizwe ku mwanya wa mbere muri Afurika n’uwa kane ku Isi mu bihugu 30 bitanga icyizere cyo kuzasurwa n’abakerarugendo benshi kurusha ibindi mu mwaka utaha wa 2020.
U Rwanda rwashyizwe ku mwanya wa mbere muri Afurika n’uwa kane ku Isi mu bihugu 30 bitanga icyizere cyo kuzasurwa n’abakerarugendo benshi kurusha ibindi mu mwaka utaha wa 2020.
Uru rutonde rwatangajwe ku wa 7 Ugushyingo 2019 rugaragaza ibihugu 30 bifite ibintu bikurura abakerarugendo, bitanga icyizere ko bizasurwa cyane kurusha ibindi mu 2020.
Ibihugu byatoranyijwe muri uyu mwaka byatangajwe muri iki cyumweru ku rubuga TravelLemming.com rusanzwe ruteza imbere urwego rw’ubukerarugendo, mu muhango wabereye mu Bwongereza.
Ku mwanya wa mbere hatoranyijwe Georgia, igihugu kiri hagati y’u Burayi na Aziya nk’igitanga icyizere cyo kuzasurwa cyane mu 2020 kubera urunyurane rw’imisozi iri mu gace ka Caucasus kandi kikagira imijyi ihendutse kuyibamo. Iki gihugu ngo gikunda gusurwa cyane hagati ya Mata n’Ukwakira.
Iki gihugu gikurikirwa na Nova Scotia, Intara yo muri Canada ifite ibice bikunze gusurwa cyane birimo Pariki y’Igihugu ya Cape Breton n’ibindi. Ni igace k’ikirwa kihariye ku bwiza gakondo n’inyubako zitangaje gakunda gusurwa cyane muri Kamena n’Ukwakira.
U Rwanda ruza ku mwanya wa kane inyuma Cook Islands iherereye mu Majyepfo y’Inyanja ya Pacifique. Ibirwa byihariye ku kugira umucanga wo kwidagaduriraho, ukundwa n’abakerarugendo cyane.
U Rwanda rwihariye ku ngagi zo mu Birunga, Pariki ya Nyungwe n’izindi ngoro ndangamurage, Urwibutso rwa Jenoside yakorewe Abatutsi n’ibindi bikunzwe n’abakerarugendo, rukurikirwa na Kyrgyzstan, Equateur, Suède, n’ibindi.
U Rwanda rukunze gusurwa cyane guhera mu Ukuboza hagati kugera mu ntangiriro za Gashyantare no muri Kamena na Nzeri.
Umuyobozi w’Ishami ry’Ubukerarugendo mu Kig0 cy’Igihugu cy’Iterambere (RDB), Belise Kariza, yavuze ko “Twishimiye kwakira iki gihembo no kuba mu bihugu bya mbere bizasurwa n’abakerarugendo mu 2020 nk’uko byagaragajwe na travel bloggers.”
Yakomeje agira ati “Iki gihembo tugisangiye n’abanyamuryango bose ba gahunda yo kumenyekanisha u Rwanda (Visit Rwanda), abashinzwe kubungabunga urusobe rw’ibidukikije n’ibinyabuzima, abakora mu bukerarugendo, amahoteli bagira uruhare buri munsi mu gutuma u Rwanda ruba ahantu hadasanzwe ho gusurwa.”
Kariza yavuze ko ku batarasura u Rwanda bahawe ikaze kugira ngo baryoherwe n’ubwiza karemano, umuco n’urusobe rw’ibinyabuzima birurimo.
 Mu mpamvu u Rwanda rwatoranyijwe mu bihugu byahawe iki gihembo harimo kuba World Economic Forum iheruka kurushyira ku rutonde rw’ibihugu bifite umutekano muri Afurika kandi RwandAir ikaba iteganya mu 2020 gufungura icyerekezo gishya cya Kigali- JFK muri New York, ku kibuga mpuzamahanga cyitiriwe John F. Kennedy.
Umwe mu bagize akanama nkemurampaka ka Travel Blogger katoranyije u Rwanda, Amarachi Ekekwe, yavuze ko rukomeje kugira impinduka zikomeye mu rwego rw’ingendo z’indege muri Afurika mu byiciro bitandukanye.
Ati “Bizaba bishimishije gusura Kigali ukareba impinduka zitangaje n’imbaragaga ishyira mu kwita kuri Pariki z’igihugu.”
Undi mu bagize akanama nkemurampaka Amanda Mouttaki, yavuze ko ‘U Rwanda ruri ku mwanya wa mbere w’ibihugu nzasura muri Afurika nkibonera byinshi mu mico itandukanye, ubwiza karemano bwarwo n’ubw’ingagi zikurura benshi, hari n’ibindi byinshi birimo ingoro z’umuco gakondo abantu bahasanga.’
Igihugu cya Afurika kiza hafi ni Namibia iri ku wa 13 mu gihe Ethiopia yo iri ku mwanya wa 30.
",https://m.igihe.com/ubukerarugendo/ahantu-nyaburanga/article/u-rwanda-ku-mwanya-wa-mbere-mu-bihugu-bizasurwa-cyane-muri-afurika-mu-2020,Tourism
Umujyi wa Kigali ugiye gutaha ubusitani bugezweho imbere y’ibiro byawo (Amafoto),"Umujyi wa Kigali uri mu mirimo ya nyuma yo kunoza ubusitani bugezweho bwubatswe imbere y’ibiro byawo, bwagenewe ibikorwa remezo bigezweho bifasha abantu kwidagadura, kuruhuka no kunguka ubumenyi.
Umujyi wa Kigali uri mu mirimo ya nyuma yo kunoza ubusitani bugezweho bwubatswe imbere y’ibiro byawo, bwagenewe ibikorwa remezo bigezweho bifasha abantu kwidagadura, kuruhuka no kunguka ubumenyi.
Ni ubusitani bugezweho bwubatswe ku muhanda imbere y’ibiro by’Umujyi wa Kigali, ahateganye n’icyicaro gikuru cya I&M Bank. Bwubatswe ku nyubako yo hejuru, kuko munsi yabwo harimo inzu yagenewe ishyinguranyandiko ry’umujyi wa Kigali.
Ubu busitani bugeze mu cyiciro cya nyuma cyo kubakwa, bufunguriwe abaturage muri rusange. Bufite intebe zihariye umuntu ashobora kwicaraho akahasomera igitabo, yumva akayaga aganira n’inshuti n’ibindi.
Mu buryo aha hantu hubatswe, biteganyijwe ko hazashyirwa internet nziramugozi y’ubuntu, ku buryo abantu bashobora kuhicara bakarahura ubwenge.
Umujyi wa Kigali utangaza ko kuhatemberera bizaba ari ubuntu, ariko ku bantu bifuza kuhakorera ibikorwa by’izindi nyungu nko kuhafatira amashusho y’ubukwe cyangwa y’indirimbo, urateganya kureba uko byazakorwa kugira ngo haboneke uburyo bwatuma hazajya habungabungwa neza.
Ubu busitani bwatangiye kubakwa muri Mutarama uyu mwaka, buzatahwa ku mugaragaro mu minsi iri imbere. Bwubatswe ku buso bwa metero kare 1072, butwara miliyoni 226,1 Frw.
Umujyi wa Kigali uvuga ko nibura 6% by’ubuso bwawo, mu gishushanyo mbonera bwageneye ahantu ho kuruhukira. Mu bindi bice bikomeje gutunganywa ngo bigenerwe bene ibi bikorwa harimo igishanga cya Nyandungu, ahazwi nka Nyandungu Urban Wetland Eco-Tourism Park.
Ni ibikorwa ubuyobozi bwashyizemo imbaraga, aho buteganya ko mu gihe mu mwaka wa 2050 abatuye uyu mujyi bazaba bageze kuri miliyoni 3.8 bavuye kuri miliyoni 1.3 babarurwa kuri ubu, uyu mujyi ugomba kuba ufite ibidukikije bihagije kandi abaturage bafite ahantu hakwiye ho kuruhukira.
Amafoto: Niyonzima Moïse
",https://m.igihe.com/ubukerarugendo/ahantu-nyaburanga/article/umujyi-wa-kigali-ugiye-gutaha-ubusitani-bugezweho-imbere-y-ibiro-byawo-amafoto,Tourism
One&Only Gorilla’s Nest yiyongereye ku nyubako zigezweho zakira ba mukerarugendo mu Rwanda (Amafoto),"Igice cy’ibirunga nk’ahantu hafite umwihariko mu bukerarugendo mu Rwanda, hibarutse inyubako nshya y’agatangaza, One&Only Gorilla’s Nest, yubatse mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda.
Igice cy’ibirunga nk’ahantu hafite umwihariko mu bukerarugendo mu Rwanda, hibarutse inyubako nshya y’agatangaza, One&Only Gorilla’s Nest, yubatse mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda.
Nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts yibarutse irindi shami mu karere ka Musanze, yitezweho kuzajya yakira ba mukerarugendo basura ingagi.
One&Only Gorilla’s Nest ifite ibyumba 14 bigezweho n’inzu zirindwi buri imwe iri ukwayo. Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni. Izi nyubako kandi zigizwe n’igice kinini cy’ibirahuri ku buryo umuntu abasha kwitegereza ibyiza bitatse amajyaruguru y’u Rwanda.
Yubatswe mu biti mo hagati ku buryo buri nzu iteretse ku byuma bishinze, aho nibura bibarwa ko inzu imwe yagiye itwara miliyoni imwe y’amadolari ngo yubakwe.
Kuri uyu wa Gatanu tariki 1 Ugushyingo nibwo One&Only Resorts yatangaje ko One &Only Gorilla’s Nest yafunguye imiryango mu Rwanda.
Witegereje ku ndangaminsi igaragaza igihe umuntu ashobora kurara muri iyi nyubako, usanga kugeza ku wa 15 Ugushyingo yaramaze gufatwa.
Izi nyubako zikozwe mu buryo bifasha abantu kunga ubumwe n’ibidukikije, kuko zubatse mu mahumbezi aboneka ku birenge by’ibirunga.
Kugeza ubu kuharara byihagazeho kuko nka Forest lodge irimo ibitanda bibiri, kuyiraramo ijoro rimwe ari $3,825 ni ukuvuga nibura miliyoni 3.5 Frw; Forest Lodge King ni $3,060 ni ukuvuga asaga miliyoni 2,8 Frw; Virunga Suite ni $4,760 ni ukuvuga miliyoni 4,3 Frw naho Ingagi suite ni $5,900, nibura ni miliyoni 5,4 Frw.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
",https://m.igihe.com/ubukerarugendo/article/one-only-gorilla-s-nest-yiyongereye-ku-nyubako-zigezweho-zakira-ba,Tourism
Bisate Lodge yabaye hoteli ya kabiri mu ntara yahawe inyenyeri eshanu (Amafoto na Video) ,"Bisate Eco Lodge yubatse mu gace k’Ibirunga yashyizwe ku rwego rw’inyenyeri eshanu, iba iya kabiri irugezeho mu zibarizwa hanze y’Umujyi wa Kigali nyuma ya One & Only Nyungwe House.
Bisate Eco Lodge yubatse mu gace k’Ibirunga yashyizwe ku rwego rw’inyenyeri eshanu, iba iya kabiri irugezeho mu zibarizwa hanze y’Umujyi wa Kigali nyuma ya One & Only Nyungwe House.
Inyenyeri za hoteli zitangazwa n’Ikigo cy’Igihugu gishinzwe Iterambere (RDB) gishingiye ku bipimo bizigenga muri Afurika y’Uburasirazuba (EAC).
Ku nshuro ya gatatu mu Rwanda hatangajwe uko hoteli, appartements n’izindi nzu zakira abakerarugendo zihagaze bijyanye n’inyenyeri zazo kuva kuri imwe kugeza kuri eshanu mu birori byabereye muri Kigali Convention Center ku wa 1 Ugushyingo 2019.
Muri 40 zagenzuwe, Bisate Lodge ni yo yahawe inyenyeri eshanu mu gihe izahawe enye ari ebyiri zirimo Residence Prima 2000 na The Retreat & Heaven Boutique Hotel.
Hoteli zahawe inyenyeri eshatu zigera ku 10 zirimo Executive Suites Kigali na Landmark Suites iherereye i Kinyinya. Izisaga 10 zashyizwe ku rwego rw’inyenyeri ebyiri zirimo The Court Boutique Hotel na Barthos Hotel mu gihe 10 zahawe imwe.
Gutanga inyenyeri hashingirwa ku birimo serivisi zitanga, aho ziherereye, imyubakire yazo, ubushobozi bwo kwakira abantu, amasaha zikora n’ibindi hagendewe ku mabwiriza ahuriweho na EAC agenga hotel, restaurants, n’izindi nyubako zakira ba mukerarugendo.
Bisate Lodge yubatswe hagendewe ku miterere y’Ingoro y’Umwami y’i Nyanza mu Majyepfo, yahawe inyenyeri eshanu nyuma yuko mu 2018 yaje no ku rutonde rwa hoteli 56 nshya nziza ku Isi. Iri mu za mbere zakira ba mukerarugendo bo ku rwego rwo hejuru mu Rwanda, yubatswe n’ikigo Wilderness Safaris.
Umuyobozi wa Thousand Hills ikorana na Bisate Lodge, Sebageni Jacqui, yagaragaje ko inyenyeri bahawe ari ishema rizatuma bakora cyane.
Ati “Biratanga ishusho y’abo turibo kandi byereka abakiliya ko bakora amahitamo mazima yo kutugana. Guhabwa inyenyeri bifasha buri wese mu rwego rw’ubukerarugendo kuko bituma dukora cyane.’’
Imiterere ya Bisate Lodge ituma ba mukerarugendo bizihirwa no kuharara kuko kugeza ubu ibyumba byayo byamaze gufatwa (booked) kugeza mu 2020. Mu bituma hakundwa harimo ubwiza bwaho, ingagi, ibirunga na serivisi nziza zihabarizwa.
Umuyobozi wa Landmark Suites Hotel ikorera mu Murenge wa Kinyinya muri Gasabo, Kirenga Sarah, yabwiye IGIHE ko guhabwa inyenyeri ari indi nyunganizi mu ishoramari rimaze imyaka itanu.
Ati “Twishimiye intambwe twateye yo guhabwa inyenyeri eshatu kandi ntitugiye kwicara kuko tuzi neza ko tuzakomeza gutera imbere. Inyenyeri ivuze ko abatugana baba bazi neza serivisi tugomba kubaha kandi bizadufasha kumenyekanisha ibikorwa byacu mu gihugu no hanze.’’
Igikorwa cyo guha hoteli inyenyeri cyagaragajwe nk’inzira yo gukomeza guteza imbere ubukerarugendo bw’u Rwanda.
Umuyobozi Wungirije wa RDB, Niyonkuru Zephanie, yavuze ko Guverinoma y’u Rwanda izakomeza gutanga inkunga mu iterambere ry’ubukerarugendo.
Mu myaka itanu ishize u Rwanda rwari rufite hoteli imwe y’inyenyeri eshanu, ubu zigeze kuri eshanu zirimo Bisate Lodge, One & Only Nyungwe House, Radisson Blu Hotel, Kigali Serena Hotel na Kigali Marriot Hotel.
Yakomeje agira ati “Ibi byatumye inyungu iva mu Bukerarugendo bwibanda ku kwakira ibiganiro, inama mpuzamahanga n’ibikorwa bitandukanye, byiswe MICE izamuka iva kuri miliyoni $33 mu 2014 igera kuri miliyoni $55 mu 2018.’’
Umuyobozi w’Umujyi wa Kigali, Rubingisa Pudence, yavuze ko kubaka ubukerarugendo buhamye bitagerwaho hatangwa serivisi mbi.
Yagize ati “Igihugu cyacu gifata serivisi nziza nk’umusingi w’iterambere ry’ubukungu ndetse biri muri Gahunda yo kwihutisha Iterambere (NST1), igamije gukuba inyungu iva mu bukerarugendo ikarenga miliyoni $800 mu 2024.’’
“Ni ngombwa kwita kuri serivisi duha abakiliya bacu, kuko ni ingenzi cyane. Ni ngombwa kumva ibyo dukeneye. Bigomba kuba inshingano za buri mushoramari na buri Munyarwanda wese.’’
Rubingisa yavuze ko ibyinjizwa n’igihugu biba bigamije guhindura ubuzima bw’abaturage.
Ati “Ntibikiri muri Kigali gusa ahubwo byanageze mu ntara. Hoteli yahawe inyenyeri eshanu ni iyo mu Karere ka Musanze. Ni ingenzi kugaragaza ko ishoramari ritangijwe, abantu bashobora kungukira mu bikorwa remezo ndetse bakanabona imirimo.’’
U Rwanda rwihaye intego yo kwinjiza amadolari asaga miliyoni 150 buri mwaka muri gahunda ya MICE.
Kuva itegeko ry’ubukerarugendo ryo mu 2014 ryatangira gushyirwa mu bikorwa hamaze gutangwa inyenyeri ku nyubako 156 mu gihugu hose.
Amafoto: Niyonzima Moses
Video: Mugwiza Olivier
",https://m.igihe.com/ubukerarugendo/article/bisate-lodge-yabaye-hoteli-ya-kabiri-mu-ntara-yahawe-inyenyeri-eshanu-amafoto,Tourism
 Dutemberane i Goma kwa ‘Wananzambe’ mu Mujyi w’ubushabitsi buciriritse n’ubuzima bworoheje (Amafoto) ,"Goma ni Umujyi Mukuru w’Intara ya Kivu y’Amajyaruguru mu Burasirazuba bwa Repubulika Iharanira Demokarasi ya Congo (RDC). Uherereye hafi y’inkombe z’Ikiyaga cya Kivu kiwutandukanya n’Umujyi wa Gisenyi mu Rwanda.
Goma ni Umujyi Mukuru w’Intara ya Kivu y’Amajyaruguru mu Burasirazuba bwa Repubulika Iharanira Demokarasi ya Congo (RDC). Uherereye hafi y’inkombe z’Ikiyaga cya Kivu kiwutandukanya n’Umujyi wa Gisenyi mu Rwanda.
Uyu mujyi uri ku buso bwa kilometero kare 75.72 [nibura ni hegitari 7 572 z’ubutaka], utuwe n’abaturage miliyoni ebyiri. Batuye mu buryo bucucitse ugereranyije n’Umujyi wa Kigali utuwe n’abasaga miliyoni 1,5 kuri kilometero kare 738.
Goma ifite ubukungu bwubakiye ku bucuruzi buciriritse, aho usanga ahenshi amaduka mato [boutique] atangira serivisi ku nkengero z’imihanda; uburobyi; ubucukuzi bw’amabuye y’agaciro n’ibindi.
Ugishingura ikirenge ku mupaka uhuza u Rwanda na RDC uhita uhingukira mu Birere ahari amasanganiro arimo n’amagambo yanditse mu Kinyarwanda, atanga ubutumwa bugamije gushishikariza urubyiruko gukunda umurimo.
Ni amasanganiro y’umuhanda yubatswe bitewe n’uko hari abapolisi bagongwaga bagerageza kuyobora ibinyabiziga mu byerekezo bitandukanye, bubakiwe inzu bahagararamo ku buryo baba bagenzura ahantu hose batuje.
Nibwo umenya ko uvuye mu Rwanda kuko uhita utangira kubona ibintu bitandukanye n’ibyari muri metero 100 inyuma yawe. Uhera ku kavuyo, umwanda, imodoka zitagira ibirango, ukagira ku bantu bagenda mu nzira birira ibisheke na za avocat n’ibindi.
Urugendo rugana i Goma ku muntu uherereye i Gisenyi ni ugukozaho kuko impande zombi zihana imbibi binyuze ku mipaka ya Grande Barrière na Petite Barrière.
Ubucuruzi bwaho buragenda cyane bitewe n’ubwinshi bw’abahanyura kuko nibura Umupaka muto wa Petite Barrière ucaho abantu ibihumbi 55 mu gihe uwa Grande Barrière ucaho abantu 7 000 buri munsi.
Ugikandagiza ikirenge i Goma ushobora gutungurwa kuko usibye ubwinshi bw’abagenda n’abakorera muri uyu mujyi, usanga indimi zikoreshwa zitandukanye kuva ku Kinyarwanda, Amashi, Lingala, Igiswahili gifatwa nk’ururimi rw’igihugu n’Igifaransa gikoreshwa nk’ururimi rwemewe.
Ufite ubumenyi mu kuvuga Igiswahili, bikaba akarusho ashobora kuvangamo Igifaransa gike [Bya bindi abo muri Tanzania bita Kiswahili Kingwana] uwo ntiyagwa isari ari i Goma kuko yashobora kumvikana na benshi.
Goma iri muri kilometero ziri hagati ya 13–18 mu Majyepfo y’Ikirunga cya Nyiragongo.
Mu mateka y’uyu mujyi mu myaka isaga 17 ishize, ku wa 17 Mutarama 2002, Ikirunga cya Nyiragongo cyararutse bituma benshi bava mu byabo, abandi bahaburira ubuzima.
Ibirutsi bya Nyiragongo byasandariye mu Mujyi wa Goma rwagati, bikomeza no mu Kiyaga cya Kivu. Ni yo mpamvu iyo ugeze muri uyu mujyi, ubona amakoro hose ndetse n’inzu nyinshi nizo zifashishwa mu bwubatsi.
Icyo gihe mu masaha 24, abantu 45 bari bamaze kubura ubuzima, ndetse ingendo mu Mujyi wa Goma zabaye nk’izihagarara kuko imihanda yose yari yafunzwe ndetse imiryango itanga ubufasha ntiyashoboraga kuhagera.
Abantu 245 ni bo byaje kugaragara ko baguye mu iruka ry’icyo kirunga, inyubako zirenga 4,500 zarangiritse mu gihe abarenga ibihumbi 120 bavanywe mu byabo.
Goma iyobowe na Meya Timothée Mwisa Kyese, yakomeje kwisuganya yiyubaka nyuma y’iryo sanganya ryayigwiririye.
Nyuma yo gukumirwa mu ngendo mpuzamahanga zo mu kirere, Ikibuga Mpuzamahanga cya Goma cyongeye gukomorerwa aho kuri ubu Ethiopian Airlines ihakorera ingendo zihuza uyu mujyi n’uwa Addis Ababa.
Mu bijyanye n’ubukerarugendo, uyu mujyi ufite ibiyaga bito bigera kuri bitanu aho abantu bashobora gutemberera ndetse mu majyaruguru yawo hari Pariki y’Igihugu ya Virunga ibarizwamo ingagi zo mu misozi.
Iyo urebye ibikorwa remezo byinshi mu Mujyi wa Goma usanga imihanda myinshi yiganjemo ishaje yangiritse cyane. Kuva mu 2011 nibwo ibigo by’Abashinwa byatangiye gusana no kubaka imihanda itandukanye ndetse umujyi ukaba uri kuvugururwa hubakwa inyubako nyinshi zigerekeranye cyane mu gace ka Birere.
Bitandukanye n’Umujyi wa Rubavu n’uwa Kigali, i Goma usanga hari ahakiri amashashi menshi ku muhanda kugera no mu ngo z’abaturage, ubucuruzi bwinshi bukorerwa mu mihanda, ubwikorezi rusange bukorwa hifashishijwe moto cyangwa imodoka nto zo mu bwoko bwa Hiace, izi wazigereranya na za zindi zakoraga i Nyamirambo kuko inyinshi usanga zinatatseho ibintu bitandukanye mu rwego rwo kuzirimbisha.
Imbaho ni imari ishyushye ku batuye mu Mujyi wa Goma kuko inzu nyinshi usanga arizo zubakishije ndetse kugeza no ku magorofa.
Hari aho ugera wareba inzu uko isa inyuma ariko iyo uyinjiyemo ugasangamo amadiva n’amakaro.
Ahanini kubera umukungugu n’umucanga uhora mu bicu, hari aho usanga inzu nyinshi zaranduye inyuma, gusa imbere ziba zimeze neza.
Bitewe n’uburyo ubutaka bwihagazeho muri uyu mujyi usanga inzu nyinshi zubatse mu buryo bugerekeranye mu rwego rw kugabanya ikiguzi no gusaranganya.
Ijisho ry’umufotozi wa IGIHE ryasanze hari n’aho amaduka yubakwa ariko akanakorerwamo mu gihe indi mirimo iba ikomeje.
Ibicuruzwa byinshi bigaragara muri aka gace byiganjemo amavuta yo mu bwoko butandukanye, ibyuma bya muzika, n’ibindi byiganjemo ibya caguwa.
 	Internet yihagazeho i Goma…
Ibyapa byinshi byamamaza n’amaduka menshi i Goma agaragaramo ibicuruzwa bya Sosiyete ya Airtel ndetse na Vodacom. Internet yaho irahenda cyane ndetse kubona uyikoresha ni imbonekarimwe. Usanga nibura megabyte 100 zigura igihumbi cy’amanye-Congo [akabakaba 500 Frw].
 	Ubushabitsi buragenda…
Ubuzima bw’abaturage mu Mujyi wa Goma usanga butagoye cyane. Biroroshye kwihina ku muhanda ugasanga umusore uri gukora capati, anakaranze umureti ukamusaba ibyo ushaka.
Restaurants zaho wavuga ko zigendanwa cyane kuko usanga umuntu yarashinze ihema hafi y’umuhanda, akaba ariho acururiza inyama n’ifiriti n’ibindi biribwa.
Mu bicuruzwa kandi bifite abakiliya benshi nta wakwirengagiza inyama ariko ahenshi usanga banakunda byimazeyo ibinono bitekwa mu isombe n’ayandi mafunguro atandukanye.
Usanga umuntu ahembwa amafaranga make ariko abayeho neza, atunze umuryango mugari bitewe n’uko amafunguro ahendutse.
Mu bwikorezi bw’ibintu usanga ari imbonekarimwe kubona abakarani bikoreye ku mutwe kuko higanje ingorofani zikoreshwa mu gutwara ibicuruzwa n’ibindi bitandukanye.
 	Abanye-Congo biyita ‘Wananzambe’
Ubusanzwe “Nzambe” ni ijambo ry’Ilingala risobanura Imana. Ryakunze gukoreshwa mu ndirimbo nyinshi z’abahanzi bo muri RDC ndetse ryageze aho rinifashishwa mu gihe hari ushaka kuvuga abaturage bo muri iki gihugu, akabita ‘Wananzambe’ cyangwa ‘Bananzambe’.
Ni izina ryishimirwa na benshi ndetse bakabigendera amafiyeri yo kwitwa no kwiyita abana b’Imana. Iyi mvugo yarafashe kugeza aho abantu benshi kugera no ku batazi bita Abanye-Congo ‘Wananzambe’.
Ku bijyanye n’imyemerere usanga benshi babarizwa muri Kiliziya Gatolika no mu Itorero rya Pantekote.
 	Ebola yatumye inzego zikangukira kwita ku isuku…
Ku wa 14 Nyakanga nibwo umurwayi wa mbere wa Ebola yabonetse mu mujyi wa Goma, ubwo yahageraga atwawe n’imodoka avuye i Butembo, agace kamaze igihe karimo icyorezo cya Ebola. Iyo ndwara yaje no kumuhitana.
Hafashwe ingamba zirimo n’izihuriweho n’u Rwanda. Kuri ubu ahantu hose hahurira abantu benshi hashyizweho ahantu ho gukarabira intoki mu kwirinda Ebola.
Mu bwikorezi bw’abantu kuri moto, usanga ingofero z’abagenzi zitagikoreshwa cyane. Imodoka nyinshi nazo usanga zidafite plaque ziziranga ku buryo ukoze impanuka byoroshye kumuburira irengero.
 	Ruhago mu mitima ya benshi
RDC imaze kuba ubukombe mu gutanga abakinnyi bakomeye muri ruhago y’Isi nubwo abenshi bakinira ibihugu by’amahanga ariko hari amazina aba azwi cyane.
Uvuze Chancel Mbemba Mangulu wa FC Porto yo muri Portugal, Dieumerci Ndongala ukinira KRC Genk mu Bubiligi cyangwa Trésor Mputu Mabi ukinira TP Mazembe muri RDC ni abantu bazwi cyane.
Ibi bituma abana bato bakura bafite inzozi zo kuzaba ibyamamare muri ruhago aho nibura n’uvuye ku ishuri usanga anyura kuri stade akabanza akihera ijisho uko umupira w’amaguru ucongwa.
Umujyi wa Goma ufite ibibuga byinshi ariko Stade de l’Unité iri mu bikomeye cyane. Ikoreshwa by’umwihariko mu mikino itandukanye ndetse yakirirwaho imikino n’amakipe atandukanye arimo AS Dauphins Noirs, DC Virunga na AS Kabasha. Iyi stade yavuguruwe ndetse yongerwa gufungurwa ku wa 6 Gicurasi 2018 ahakinwe umukino wahuje AS Kabasha na DC Virunga.
Ingabo za M23 mu Ugushyingo 2012 zafashe Umujyi wa Goma ariko ziza gushyira intwaro hasi nyuma y’imishyikirano.
Imirwano y’imitwe yitwaje intwaro yakunze kuzahaza Goma yatumye abanyabirori cyane bo mu ijuru basa n’abacitse intege.
Amafoto: Muhizi Serge
",https://m.igihe.com/ubukerarugendo/article/dutemberane-i-goma-kwa-wananzambe-mu-mujyi-w-ubushabitsi-buciriritse-n-ubuzima,Tourism
"‘This is Rwanda’, igitabo gikomeje kumurikira amahanga umwimerere w’ubwiza bw’u Rwanda mu mafoto","U Rwanda ni igihugu gitatse ibyiza uhereye ku miterere yarwo igizwe n’imisozi, ibibaya n’utununga, bikaba umwihariko iyo bigeze ku bikorwa biranga amateka yarwo, pariki z’igihugu n’ibikorwa by’iterambere ryihuse rukomeje kugeraho.
U Rwanda ni igihugu gitatse ibyiza uhereye ku miterere yarwo igizwe n’imisozi, ibibaya n’utununga, bikaba umwihariko iyo bigeze ku bikorwa biranga amateka yarwo, pariki z’igihugu n’ibikorwa by’iterambere ryihuse rukomeje kugeraho.
Ibi byose biri mu bituma rukomeje guhinduka icyerekezo gikwiye cy’ubukerarugendo n’ishoramari, abarusura bakitegereza ibyiza birimo inyamaswa nk’Ingagi zo mu birunga zitaba ahandi.
Iyo nkuru abafotozi bamaze kubaka izina mu Rwanda, Philippe Nyirimihigo na Gaël Ruboneka Vande weghe bashatse kuyisakaza hose, bandika igitabo “This is Rwanda: An Aerial Photography Journey” kigizwe n’amafoto 144 yafatiwe muri kajugujugu, cyasohotse mu mwaka ushize wa 2018. Gifite paji 288, ndetse gifite ireme kuko gipima nibura ibilo 2.8.
Nyirimihigo na Ruboneka banahurira ku kigo bashinze gikora ibijyanye n’itumanaho, Illume Creative Studio.
Umushinga w’iki gitabo watangiye mu 2013, birengagiza ibihe byabaga bigoranye nk’imvura, imbeho nyinshi, umuyaga n’izuba, bibageza ku gitabo gitanga isura nyayo y’u Rwanda, itandukanye na rumwe abenshi bamenye nk’igihugu gikennye cyangwa cy’ibibazo.
Nyirimihigo yabwiye IGIHE ko usanga abantu basura u Rwanda bifuza gutahana iki gitabo, nk’urwibutso rw’ibice byiza by’u Rwanda basuye. Gikubiyemo ahantu nyaburanga mu bice byose by’igihugu, uhereye mu majyaruguru ukagera mu majyepfo, ugaturuka iburasirazuba ukageza mu burengero bwaryo.
Ati “Harimo ahantu Abanyarwanda bumva ariko batazi uko hasa. Cyangwa se niba umuntu yaranageze ahantu hose, twe tuguha igihugu ukirebeye hejuru mu ndege, navuga ko ari cyo gitabo cya mbere mu Rwanda kimeze gutyo, nta wundi muntu waba yaragikoze.”
Ni igikorwa gifite umusanzu ukomeye wo kurushaho kwerekana ibyiza u Rwanda rufite, ngo rurusheho kuyobokwa na ba mukerarugendo, muri gahunda izwi nka ‘Visit Rwanda’.
Nyirimihigo yakomeje ati “Ikindi twashatse kwerekana ko Abanyarwanda ubwabo bashobora gukora igitabo gifite ireme, kuko akenshi urebye ibi bitabo nk’iki cyacu, bikorwa n’abanyamaanga baza bagafotora bakigendera, bagasohora igitabo, amafaranga ntagume mu Rwanda ugasanga inyungu y’igihugu ntayo ihari.”
“Turavuga ngo abasore babiri, reka dukore gahunda y’iki gitabo, dukorane n’Abafatanyabikorwa ba Akagera Aviation, dusohore igitabo cyiza, cyakozwe n’Abanyarwanda, kigenewe Abanyarwanda n’abanyamahanga.”
Ni urugendo rwari rukomeye
Gaël Ruboneka Vande weghe wagize uruhare mu ifatwa ry’amafoto, avuga ko bitabaye urugendo rworoshye kuko ibihe byagiye bibagora.
Ati “Ntabwo byoroshye ariko icyadufashije ni uko u Rwanda ntabwo ari igihugu kinini, ushobora kugera hose vuba, ariko byadusabye gusuburimo inshuro nyinshi kubera imvura, hari aho wageraga ugasanga ibyo ushaka ntabwo ubibona, cyane cyane muri Nyungwe.”
“Ushobora kugera i Nyamagabe ukabona hari imvura hose iturutse i Burundi ikagera i Musanze, icyo gihe usubira inyuma. Kandi iyo uri muri kajugujugu birahenda, ntabwo ari nko gufata moto. Twabikoze amasaha 12 turi muri kajugujugu, ariko ayo masaha ari mu myaka itandukanye. Hari nk’igihe twamaze amezi atatu twicaye, turindiriye ko mu gicu haba heza.”
Amafoto ya mbere yafashwe mu 2013, aba basore babona ko hashobora kuvamo umushinga ukomeye ariko basanga ibikoresho bakeneye batabifite ako kanya. Mu 2015 hafashwe amafoto ya Kigali Convention Centre, nyuma haza ubufatanye na Akagera Aviation, ibafasha kuzenguruka igihugu muri kajugujugu zayo.
Buri foto yashyizwe muri iki gitabo yagiye ihabwa ibisobanuro, kugira ngo byorohere umuntu wese wareba ayo mafoto gusobanukirwa ahantu hafatiwe.
Gaël R. Vande weghe yakomeje ati “Igitabo ‘This is Rwanda’ abantu baragikunze, bakomeje kukigura nk’uko twabitekerezaga, ikindi ni uko abantu bishimiye amafoto ku buryo batubwiye ngo ntabwo bari bazi ko u Rwanda rumeze kuriya, ku buryo icya mbere kubona Abanyarwanda bareba igitabo bakabona ikintu batari bazi, twe byaradushimishije cyane.”
Imihigo irakomeje
Kugeza ubu hamaze kugurishwa ibitabo birenga 1000 kandi birakomeje, gusa bigurishwa mu Rwanda, ntabwo birashoboka ko bigezwa hanze y’u Rwanda.
Mu 2011 Nyirimihigo yanagize uruhare mu gukora ikindi gitabo nacyo cy’amafoto bise ‘Birds in Rwanda’, kigaragaza amoko anyuranye y’inyoni ziboneka mu Rwanda.
Nyuma y’iki gitabo, aba bagabo barimo kunoza umushinga wo gufotora mu bindi bihugu bitandukanye bya Afurika, nibura bakagenda bakorera buri gihugu igitabo nk’icyo bakoze ku Rwanda. Hari na gahunda yo kugenda bavugurura igitabo kigaragaza u Rwanda, uko rugenda rugira isura nshya kubera umurongo w’iterambere rurimo.
Mu gufotora ibindi bihugu bya Afurika, Nyirimihigo na Ruboneka bafite igitekerezo ko bazagenda bafatanya n’abenegihugu babyo, kugira ngo abaturage bazibone muri ibyo bitabo.
Igitabo ’This is Rwanda’ kiboneka mu maguriro atandukanye y’ibitabo arimo Ikirezi, Charisma muri Kigali Height, Pili Pili no ku biro bya Illume. Kigura $80.
Amafoto: Gaël Ruboneka Vande weghe na Philippe Nyirimihigo
",https://m.igihe.com/ubukerarugendo/ahantu-nyaburanga/article/this-is-rwanda-igitabo-gikomeje-kumurikira-amahanga-umwimerere-w-ubwiza-bw-u,Tourism
Kigali: Uyu mwaka uzasiga ubusitani bwashyizwe ahimuwe inganda bwatangiye kubyazwa umusaruro ,"Ubuyobozi bw’Umujyi wa Kigali bwatangaje ko uyu mwaka wa 2019 uzarangira ubusitani bwashyizwe i Gikondo ahimuwe inganda bwiswe “Gikondo Recreation Park” bwatangiye gukoreshwa no kubyazwa umusaruro.
Ubuyobozi bw’Umujyi wa Kigali bwatangaje ko uyu mwaka wa 2019 uzarangira ubusitani bwashyizwe i Gikondo ahimuwe inganda bwiswe “Gikondo Recreation Park” bwatangiye gukoreshwa no kubyazwa umusaruro.
Ibi Umujyi wa Kigali wabitangaje kuri uyu wa Mbere tariki ya 28 Ukwakira 2019,mu kiganiro bwagiranye na IGIHE.
Ubu busitani bwatangiye gushyirwa muri aka gace muri Kamena 2018 ndetse biteganyijwe ko aho bwashyizwe hazaba ari ahantu nyaburanga, ahantu abanya-Kigali n’abatembereye mu murwa mukuru w’u Rwanda bazajya basohokera ariko bakishyura amafaranga make.
Umuvugizi w’Umujyi wa Kigali, Bruno Rangira,yabwiye IGIHE ko igice cya mbere cyo gutunganya ubu busitani cyarangiye.
Yavuze ko umushinga watinze kurangira kubera inyigo Ikigo cy’Igihugu gishinzwe kubungabunga ibidukikije (REMA) ku buryo igishanga cyose cyatunganywa.
Yagize ati “ Hari inyigo iri gukorwa na REMA y’ukuntu kiriya gishanga cyose cyatunganywa cyose. Byasabye ko bigenda gahoro kugira ngo bafate umwanzuro w’igihe bizakorwa.”
Yongeyeho ati “ Ubu turi kuvugana n’abafatanyabikorwa batandukanye bashobora kuhakurikirana kugira ngo aribo bakira abantu bahaza no kuhakorera isuku n’ibindi. Ndumva ibyo aribyo byose mu kwezi gutaha bizaba byatunganye kugira ngo harebwe uko hatangira gukoreshwa.”
Rangira akomeza avuga ko bizeye neza ko uyu mwaka wa 2019 uzarangira buriya busitani bwatangiye gukoreshwa.
Byari biteganyijwe ko muri Kamena uyu mwaka aribwo gusura no gutembera muri ubwo busitani byari gutangira.
Icyiciro cya gatatu cyo gutunganya ""Gikondo Recreation Park"" kizaba ari icyo kuringaniza ubutaka, gusenya inyubako zihegereye no kuhatunganya ku buryo n’umuntu uri kure azajya abasha kwihera ijisho.
Ubusitani bwa “Gikondo Recreation Park” buzarangira gutunganywa butwaye miliyoni 600 Frw.
",https://m.igihe.com/ubukerarugendo/article/kigali-uyu-mwaka-uzasiga-ubusitani-bwashyizwe-ahimuwe-inganda-bwatangiye,Tourism
Hafunguwe ahantu hihariye ho kwakirira abagenzi ku Kibuga cy’Indege cya Kigali (Amafoto),"Radisson Blu Hotel and Convention Centre n’Ikigo cy’Ingendo z’Indege zo mu bwoko bwa Kajugujugu mu Rwanda, Akagera Aviation, byafunguye ahantu havuguruye ho kwakirirwa abagenzi ku Kibuga Mpuzamahanga cy’Indege cya Kigali.
Radisson Blu Hotel and Convention Centre n’Ikigo cy’Ingendo z’Indege zo mu bwoko bwa Kajugujugu mu Rwanda, Akagera Aviation, byafunguye ahantu havuguruye ho kwakirirwa abagenzi ku Kibuga Mpuzamahanga cy’Indege cya Kigali.
Umuhango wo gufungura ku mugaragaro ahantu ho kuruhukira ku kibuga cy’indege (VIP Lounge) i Kanombe wabaye ku wa 25 Ukwakira 2019, witabiriwe n’abashoramari mu by’ubukerarugendo n’abayobozi mu nzego zitandukanye.
Ni ahantu hazifashishwa n’abagenzi bashaka kuruhuka no kuganira batuje muri gahunda ya ‘Meet and greet’; banateganyirijwe serivisi zihariye nko guhabwa icyo kunywa no kurya, internet ya 4G, aho gucomeka mudasobwa na telefoni n’ibindi.
Umuyobozi Mukuru wa Akagera Aviation, Nkulikiyimfura Patrick, yavuze ko ahantu hafunguwe mu rwego rwo kugusha neza abasura u Rwanda.
Ati “Intego yacu y’ibanze ni uguteza imbere gahunda ya ‘Visit Rwanda’ no kureba uko dufatanya n’abikorera. Inshingano zacu ni ugutwara abantu, nta bunarararibonye dufite muri serivisi za hoteli, ariko twahuza imbaraga nk’abari mu bukerarugendo.’’
“Twari dufite ahantu abantu bashobora kuruhukira bakaganira kuva mu myaka itanu ariko twasanze bamwe mu bakiliya ba Radisson ari bo bagenzi akenshi bajyana natwe. Igitekerezo gihari ni uguha ba mukerarugendo uburyo butuma banogerwa no kuba mu Rwanda bakihakandagiza ikirenge.’’
Abagenzi bazajya bakiranwa ubwuzu bategereje ko ibyangombwa byabo bisuzumwa n’Urwego rw’Abinjira n’Abasohoka, cyangwa babwira ababo ko urugendo rwagenze neza.
Umuyobozi Mukuru wa Radisson Blu Hotel & Kigali Convention Centre, Denis Dernault, yavuze ko gutangiza aha hantu ari intambwe nziza yatewe mu gutanga serivisi nziza ku babagana.
Yagize ati “Ni ahantu heza hazatanga ishusho ku basura u Rwanda bakarushaho kurwishimira. Izajya ikora amasaha yose itanga ibyo kurya no kunywa. Ni ukubaka ikintu kizatuma abantu bagaruka mu Rwanda baba bagamije gukora ubukerarugendo, gusura no kureba ubwiza bw’igihugu n’ibindi.’’
Iyi lounge yari imaze imyaka isaga ine ikora, serivisi zayo zaravuguruwe bijyanye n’abashyitsi bahakirirwa na gahunda yo kubaka ubukungu bushingiye ku bukerarugendo. Abazahakirirwa bazahabwa serivisi z’amasaha yose nk’izo muri Radisson Blu.
Umuyobozi Mukuru mu Kigo cy’Igihugu cy’Iterambere, RDB, ushinzwe Ubukerarugendo, Belise Kaliza, yashimye abahuje imbaraga mu gushyiraho ahantu ho kwakirira abantu.
Ati “U Rwanda rufite gahunda yo kubaka igihugu kibereye ubukerarugendo. Kugira iyi ‘lounge’ ni igikorwa cyuzuza Guverinoma muri icyo cyerekezo. Ni ahantu heza hazatuma abantu bagira ishusho y’u Rwanda.’’
Yasabye ko hakongerwamo ikoranabuhanga nka iPad zafasha abashyitsi kureba ahari amahirwe y’ishoramari mu Rwanda n’ibindi.
The official opening ceremony of @AkageraAviation Lounge by #RadissonBlu was graced by high ranking government officials, representatives of tour operators & MICE industry. With an elegant design & 5-star service the lounge is a value add to the end-to-end passenger experience. pic.twitter.com/fsVeWx73UX
— Radisson Blu Kigali (@RadissonKigali) October 26, 2019
Radisson Blu Hotel & Kigali Convention Centre ni hoteli y’inyenyeri eshanu. Ifite ibyumba 291, birimo 201 bisanzwe, bitanu biri ku rwego rwo kwakira Umukuru w’Igihugu na kimwe cyakwakira umwami; n’ibindi 68 byiyubashye ku buryo byakwakira abandi bayobozi bakomeye. Hari n’ibindi byihariye bitanu biteye mu buryo bwisanzuye (Junior suites) bifite n’uruganiro. Ifite restaurants esheshatu na bar, ahatangirwa serivisi za Spa n’ahakorerwa imyitozo ngororamubiri.
Hagati ya Nyakanga 2016 na 2019, iyi nyubako yakiriye ibikorwa 853 byitabiriwe n’abantu 320 000. Imaze kwegukana ibihembo 23 biri ku rwego mpuzamahanga harimo icyenda bitangwa n’Ikigo Mpuzamahanga cy’Ubukerarugendo, World Travel Awards (WTA).
KCC ifite ibyumba by’inama 18 birimo n’icyumba kinini cyakira abantu 2600, ariko hashobora kuberamo n’ibindi bikorwa nk’ibitaramo n’ubukwe. Ibindi byumba byubatswe hifashishijwe ikoranabuhanga rituma bishobora guhuzwa bikakira abantu 2000 icyarimwe, bisobanuye ko ibyumba byose by’inama bigize iyi nyubako bishobora kwakira abantu 5500.
KCC ifite parking yo munsi y’ubutaka [underground parking] ishobora kwakira imodoka 180, wakongeraho n’indi rusange imodoka 650 zigaparika mu mutekano usesuye.
Akagera Aviation yo yatangiye gukora mu 2008, ariko mu 2013 nibwo yinjiye mu byo gutanga amahugurwa yo gutwara indege. Ni cyo kigo cya mbere kigisha ibijyanye no gutwara kajugujugu mu Karere ka Afurika y’Iburasirazuba.
",https://m.igihe.com/ubukerarugendo/article/hafunguwe-ahantu-hihariye-ho-kwakirira-abagenzi-ku-kibuga-cy-indege-cya-kigali,Tourism
"I Kigali, mu bwiza bwa Nyandungu ahari kurimbishirizwa abifuza kuruhuka (Video)","Igishushanyo mbonera cy’Umujyi wa Kigali giteganya ko ubuso bungana na 6% muri kilometero kare 738 zawo buzarimbishwa nk’ahantu abantu bashobora gutemberera cyangwa kuharuhukira bakishimana n’abandi.
Igishushanyo mbonera cy’Umujyi wa Kigali giteganya ko ubuso bungana na 6% muri kilometero kare 738 zawo buzarimbishwa nk’ahantu abantu bashobora gutemberera cyangwa kuharuhukira bakishimana n’abandi.
Uyu mushinga uzasiga ibice bitandukanye bihinduwe ahantu nyaburanga ku buryo bishobora no gukurura ba mukerarugendo basura u Rwanda.
Mu 2020, Kigali izunguka ahantu ha mbere hari gutunganyirizwa abashaka kuruhuka mbere yo gutekereza ingendo zo mu ntara kureba amoko y’inyoni, gusura ingagi n’izindi nyamaswa ziri muri pariki.
Muri uyu mushinga Leta y’u Rwanda iri guhindura Igishanga cya Nyandungu giherereye mu mirenge ya Ndera ho mu Karere ka Gasabo na Nyarugunga muri Kicukiro, Pariki y’Ubukerarugendo bubungabunga Ibidukikije (Eco-Tourism Park).
Ibikorwa biri kuhashyirwa biri mu bya mbere byo ku rwego rwisumbuye byubakwa mu gihugu habungwabungwa urusobe rw’ibinyabuzima.
Nyandungu iri gutunganywa ngo isubirane umwimerere wayo! Biteganyijwe ko izashyirwamo ibiyaga, ibyatsi n’ibiti, ruhurura zubatse ku buryo buzifasha gufata amazi ava ku misozi no kuyayungurura mbere yo kugera mu gishanga.
Iyi pariki igabanyije mu bice bitanu birimo ahari igishanga hagumishijwe uko hari bimeze, ibiyaga karemano, ubusitani bw’imiti ya Kinyarwanda yakoreshwaga mu kuvura n’ibindi.
Umuyobozi ushinzwe Imishinga yo Kurengera Ibidukikije n’Imihindagurikire y’Ibihe mu Kigo cy’Igihugu cy’Ibidukikije (REMA), Umugwaneza Janet, yabwiye IGIHE ko Pariki ya Nyandungu ari umushinga wa mbere ugamije kubungabunga ibidukikije ushyizwe i Kigali.
Yagize ati “Twifuza gusubiranya iki gishanga. Tuzatera ibimera bisa n’ibicika mu gihugu ku buryo abana, abanyeshuri, abakora ubushakashatsi bazabona ibyo bumvaga mu magambo.’’
Ibyo biti byashyizwemo birimo ‘umugote’, ‘igikakarubamba’, ‘imiravumba’, ‘iminyinya’, ‘ikirogora’, ‘umubirizi’, ‘igicuncu’, ‘igitenetene’, ‘umukunde’.
Yakomeje avuga ko “Hari agace kazaterwamo ibyatsi (Medicinal garden) bijyanye n’umuco wo kuvura. Hari ibiti byagiye bicika kandi byari bifite akamaro. Ni mu rwego rwo kwigisha ku buryo naho umuntu yabibona abiha agaciro ko byakwifashishwa mu yindi mishinga.’’
Iyi pariki kandi nk’umushinga wagenewe kubungabunga ibidukikije, abayikoresha bazajya bagenda n’amaguru cyangwa amagare yabugenewe.
Ukinjira muri iyi pariki unyuze ku muhanda ugana i Masoro, hari inzira ebyiri zirimo iy’abanyamaguru n’abanyamagare. Izi nzira zireshya n’ibilometero 10 na metero ebyiri zubatswe hifashishijwe amabuye y’amakoro, zikaba zikikijwe n’imigano yavanywe mu Bushinwa ndetse hagati yazo hazaterwa indabyo nziza.
Yakomeje ati “Iyi migano itandukanye n’isanzwe. Iri mu igeragezwa ku buryo harebwa ko yazavamo ibindi bikoresho.’’
Umushinga wo kuryoshya Nyandungu hari aho ugenda buhoro bitewe n’imiterere y’igishanga kuko hari aho abakozi basanga amazi menshi bakifashisha ubundi buryo ariko butangiza cyangwa bubangamire ibidukikije.
Umugwaneza ati “Hari aho igishanga dusanga kimeze neza tukahareka, aho dushyira ibikorwa ni ahangiritse, ahari ibiyaga naho ni ahacukuwe ibumba. Ibice bidafite amazi menshi niho hazaterwa utwatsi tugufi ku buryo umuntu yakwicaramo cyangwa agashyiramo intebe. Ahari urukangaga ho tuzahareka gutyo.’’
Ibiyaga karemano byashyizwe muri iki gishanga biri ku buso bwa metero kare ziri hagati ya 4393 na 5892; amazi abirimo aturuka mu gishanga cya Nyandungu, kera cyari cyajugunywagamo imyanda.
Yakomeje agaragaza ko “Imyanda yari mu gishanga yabangamiraga inyoni, gutera ibiti bituma zibona aho zubaka ibyari n’aho ziterera. Turashaka kureba ko hazaza ibindi binyabuzima.’’
Ati “Uburyo ibiyaga bikorwa hashyirwamo uturwa duto duteyemo ibiti, duhamagara inyoni ziza zikurikiye ibiti n’amazi ngo zibone aho zubaka. Turateganya guteza imbere ubukerarugendo bwo kureba inyoni, twabonye ko harimo nyinshi zishobora no kwiyongera.’’
Uyu mushinga witezweho kwirinda imyuzure cyane mu gace ka Nyandungu wose uzifashishwamo ibikoresho bitangiza ibidukikije.
Uhereye ku ruzitiro ruzaba rukozwe mu biti by’amahwa ku buryo umuntu urimo imbere adashobora kubona inyuma yarwo cyangwa ngo yumve amajwi ahaturuka.
Restaurant izubakwa hifashishijwe ibyo bikoresho ndetse hatekerezwa uko yakubakwa ikazaterekwa ahabugenewe yuzuye.
Pariki ya Nyandungu kandi yagenewe parking ebyiri zingana na metero kare 2500 zishobora kwakira imodoka 100 icyarimwe. Biteganyijwe kandi ko umuriro wose uzakoreshwa uzaturuka ku mirasire y’izuba.
 	Amateka ya Papa i Nyandungu ntiyarengejwe ingohe
Hagati ya tariki 7 na 9 Nzeri 1990, Mutagatifu Papa Yohani Pawulo II, yasuye u Rwanda aruzaniye ubutumwa bw’amahoro. Yasomeye misa mu bice bitandukanye birimo na Nyandungu, aho yahagaze ku wa 9 Nzeri 1990 habura amasaha make ngo asoze uruzinduko rwe.
Buri hantu, Papa yahasigaga ikimenyetso ndetse hubakwa ibikorwa remezo na Kiliziya Gatolika mu rwego rwo kumuha icyubahiro.
Amateka y’aho Papa yasomeye Misa i Kigali azashyirwa mu gishanga cya Nyandungu mu Mujyi wa Kigali, ari mu bizashyirwa mu Busitani bwitiriwe Papa.
 	Nyandungu yatangiye kuganurwaho!
Umushinga wo gutunganya Nyandungu uri muri gahunda zo kubungabunga ibidukikije mu gukumira iyangizwa ry’ibikorwa bifitiye igihugu akamaro, kongera urusobe rw’ibinyabuzima, kugabanya imyuzure, gukora ubukangurambaga bwo kubungabunga ibishanga no guhanga imirimo mishya muri Gahunda y’Imbaturabukungu ya Kabiri (EDPRS II).
Abakozi barenga 200 [biyongera bitewe n’akazi gahari] ni bo bari mu kazi ko gutunganya Nyandungu.
Abaganiriye na IGIHE bagaragaje ko bungukiye byinshi muri uyu mushinga wo kubungabunga ibidukikije.
Dusabemariya Alphonsine w’imyaka 48, umunyamakuru wa IGIHE yasanze ari gukora mu irerero ry’ibiti (Pépinière) yavuze ko “Ubu ntunze abana banjye kandi nishyura mituweli n’ibindi.’’
Iryamukuru Emmanuel w’imyaka 35 yavuze ko yungukiye byinshi muri uyu mushinga. Uyu mugabo w’abana babiri yavuze ko amaze gukuramo amafaranga asaga ibihumbi 300 Frw.
Ati “Nzabwira abana banjye ko ahantu babona nahakoze, bakareba ibyiza nyaburanga nabo bakavuga bati umubyeyi wacu nawe yigeze kuba agezweho.’’
Umugwaneza yavuze ko uyu mushinga wakozwe muri gahunda yo kunoza ubukerarugendo bushingiye ku bidukikije.
Ati “Turifuza ko umuntu uzaza muri iyi pariki azagira ishusho y’u Rwanda ku buryo ba mukerarugendo bazishimira kuhasura. Abaza mu Rwanda mbere yo kujya muri za Nyungwe, bakabanza kuhanyura. Hari ibikorwa byinshi bizahashyirwa kandi bizabyara amafaranga.’’
Uyu mushinga uhuriweho n’Uturere twa Gasabo na Kicukiro, Umujyi wa Kigali Ikigo cy’Igihugu cy’Iterambere, RDB, n’Ikigega cy’Igihugu cy’Ibidukikije n’Imihindagurikire y’Ibihe, FONERWA. Biteganyijwe ko uzinjiza miliyari y’amafaranga y’u Rwanda y’inyungu mu myaka 12.
Ni umushinga uri ku buso bwa hegitari 130, byitezwe ko uzuzura mu 2020 utwaye miliyari 5.2 Frw. Ibikorwa byo gutera ibiti n’ubusitani bizakomeza kugeza mu 2021.
 	Ishusho ya bimwe mu bice bigize Pariki ya Nyandungu nimara kuzura
Amafoto: Cyuzuzo Rodrigue na Afrilandcape Ltd
Video: Cyuzuzo Rodrigue
",https://m.igihe.com/ubukerarugendo/ahantu-nyaburanga/article/i-kigali-mu-bwiza-bwa-nyandungu-ahari-kurimbishirizwa-abifuza-kuruhuka-video,Tourism
DeGeneres na Portia bateguye ibirori birebana n’ingagi zo mu Rwanda byitabiriwe n’ibyamamare muri Hollywood,"Ellen DeGeneres n’umugore we Portia de Rossi kuwa Gatandatu w’icyumweru gishize bateguye ibirori byiswe ‘Gorillapalooza’ byari bigamije gushishikariza abantu kwita ku ngagi zo mu birunga mu Rwanda hakusanywa inkunga yo kuzibungabunga.
Ellen DeGeneres n’umugore we Portia de Rossi kuwa Gatandatu w’icyumweru gishize bateguye ibirori byiswe ‘Gorillapalooza’ byari bigamije gushishikariza abantu kwita ku ngagi zo mu birunga mu Rwanda hakusanywa inkunga yo kuzibungabunga.
Ibi birori byabereye mu cyumba cya Hollywood Palladium, cyafunguwe mu 1940, kikaba gifite ubushobozi bwo kwakira abantu 5000. Byitabiriwe n’abahanzi ndetse n’ababyinnyi b’ibyamamare.
Byakusanyirijwemo inkunga ya miliyoni $5 yo gushyira mu kigega The Ellen Fund, gitera inkunga ibikorwa byo kubungabunga inyamaswa ziri mu kaga ko gukendera ku Isi ndetse no kurangiza kubaka ikigo kigamije kubungabunga ingagi zo mu birunga mu Rwanda.
Iki kigo cyiswe The Ellen DeGeneres Campus kizafasha mu bikorwa by’umuryango witiriwe Dian Fossey, aho kizibanda ku bushakashatsi bugamije kubungabunga ingagi zo mu misozi miremire ziri gukendera ku Isi.
Portia de Rossi yabwiye abitabiriye ibi birori ati “Ndashaka ko abantu babyitaho. Ndakeka ko ari byo twese dushaka, ko abantu babyitaho bakamenya icyo bisobanuye ku kiremwamuntu kugira ibiremwa bitangaje nk’ibi biriho kandi bibayeho neza”.
Yakomeje agira ati “Nagerageje guhindura Hollywood Palladium ishyamba ryo muri Afurika. Nashakaga mu by’ukuri ko yumvikana nk’aho ingagi ziri hariya kuko nkeneye ko abantu aho bari mu mudendezo i Los Angeles bajya mu Rwanda bakumva uko biba bimeze kuba ukikijwe n’ibi biremwa bidasanzwe”.
Ibi birori byagombaga kuririmbamo umuhanzi Miley Cyrus ariko ntibyakunda kubera uburwayi, asimburwa na Chris Martin, waririmbye indirimbo eshanu zirimo; I’m a Believer, Party in the U.S.A n’izindi.
Cyasojwe kandi umuhanzi Bruno Mars, aririmbye indirimbo zirimo; ‘Uptown Funk’, ‘24K Magic’ na ‘Just the Way You Are.’
Iki gikorwa cyakusanyijwemo miliyoni $5 z’amadolari harimo ayavuye muri cyamunara yakozwe na DeGeneres afatanyije n’icyamamare James Corden umenyerewe mu kiganiro Late Late Show, aho abitabiriye ibirori Julia Roberts na Sofia Vergara, batanze igiciro kiri hejuru.
The Ellen Fund irimo kubaka ikigo kizafasha mu bikorwa bya Dian Fossey Gorilla Fund, kizaba kiri ku buso bwa metero kare zirenga 4600, gifite laboratwari, isomero, ibyumba by’inama, ahazajya habera imurikabikorwa, amashuri n’amacumbi y’abashakashatsi n’abanyeshuri.
Inyubako zizaba zirimo amacumbi, aho kwigira, ibigo by’ubushakashatsi ndetse n’aho kumurikira ibihangano by’ubugeni bijyanye no kubungabunga ibinyabuzima.
Iki kigega kivuga ko “Intego ni ugufasha umuryango witiriwe Dian Fossey wita ku ngagi, Dian Fossey Gorilla Fund, mu bikorwa byawo byo kurengera ingagi. Ni no kubera icyitegererezo buri wese uyisuye mu bijyanye no kwita ku ngagi ndetse no kuzibungabunga”.
“Icy’ingenzi cyane, iki kigo kizafasha mu kwigisha abanyafurika b’igisekuru cy’ahazaza ibijyanye no kubungabunga urusobe rw’ibidukikije.”
Muri iki kigo nta ngagi zizahaba ahubwo hazaba abanyeshuri n’abashakashatsi. Mu kubaka iki kigo abaturage 1500 bazahabwa imirimo. Ibuye ry’ifatizo ryashyizweho tariki 12 Gashyantare 2019.
Muri icyo kigo ni naho hazaba hari ibiro by’ ikigega Dian Fossey Gorilla Fund kimaze imyaka isaga 50 gikorera mu Rwanda binyuze mu gashami kacyo gashinzwe ubushakashatsi ka Karisoke Research Centre mu Karere ka Musnze.
Ikigega Dian Fossey Fund ni kimwe mu miryango mpuzamahanga ikomeye mu bijyanye no kubungabunga ingagi.
Iki kigo kizashimangira ubushake bw’u Rwanda mu kubungabunga urusobe rw’ibinyabuzima no guteza imbere ubumenyi. Biteganyijwe ko ikigo gishya kizafungura imiryango ku mugaragaro mu ntangiriro za 2021.
DeGeneres na de Rossi, bamaze kuza mu Rwanda inshuro eshatu mu bikorwa byo kurengera ingagi zo mu birunga.
",https://m.igihe.com/ubukerarugendo/article/degeneres-na-portia-bateguye-ibirori-birebana-n-ingagi-zo-mu-rwanda-byitabiriwe,Tourism
David Luiz yageze i Kigali (Amafoto),"Ahagana saa mbili z’umugoroba kuri uyu wa Kane, nibwo David Luiz aherekejwe n’umukunzi we ndetse na mama we bageze i Kigali, mu ruzinduko rw’iminsi ibiri rugamije gusura u Rwanda.
Ahagana saa mbili z’umugoroba kuri uyu wa Kane, nibwo David Luiz aherekejwe n’umukunzi we ndetse na mama we bageze i Kigali, mu ruzinduko rw’iminsi ibiri rugamije gusura u Rwanda.
Uyu myugariro wa Arsenal ni we mukinnyi w’iyi kipe yo mu Majyaruguru ya Londres mu Bwongereza watoranyijwe ngo asure u Rwanda, mu bikorwa bijyanye n’amasezerano ikipe ye yagiranye narwo yo kwamamaza ubukerarugendo.
Yakiriwe na bamwe mu bakozi b’Ikigo cy’Igihugu cy’Iterambere, RDB, nyuma yerekeza muri Marriot Hotel aho acumbikiwe.
Mbere y’uko agera mu Rwanda, Luiz yatangaje ko anejejwe no guhagararira Arsenal mu Rwanda nka hamwe mu hantu nyaburanga.
Ati “Numvise ibintu byinshi byiza bijyanye n’ubwiza bw’u Rwanda n’Abanyarwanda, ntegerezanyije amatsiko gusura iki gihugu n’ibyo gifite byose.”
Luiz aje mu Rwanda mu gihe Shampiyona zo ku mugabane w’u Burayi zahagaze kubera imikino y’amakipe y’ibihugu, uyu we akaba atarahamagawe n’Umutoza wa Brésil, Tite, mu mikino ya gicuti igihugu cye kiri gukinira muri Singapore irimo n’uwo cyanganyije na Sénégal igitego 1-1 kuri uyu wa 10 Ukwakira 2019.
Azava mu Rwanda agiranye ikiganiro n’abanyamakuru kizaba ku munsi ubanziriza uwo azasubiriraho mu Bwongereza.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’ibumoso ku myenda yayo.
Amafoto: Muhizi Serge
",https://m.igihe.com/ubukerarugendo/article/david-luiz-yageze-i-kigali-amafoto,Tourism
RDB yeguriwe Pariki y’Igihugu ya Gishwati-Mukura,"Minisiteri y’Ibidukikije mu Rwanda yashyikirije Ikigo cy’Igihugu cy’Iterambere, RDB, Pariki y’Igihugu ya Gishwati-Mukura, kugira ngo kiyibyaze umusaruro mu buryo burimo no gukurura ba mukerarugendo.
Minisiteri y’Ibidukikije mu Rwanda yashyikirije Ikigo cy’Igihugu cy’Iterambere, RDB, Pariki y’Igihugu ya Gishwati-Mukura, kugira ngo kiyibyaze umusaruro mu buryo burimo no gukurura ba mukerarugendo.
Uyu ni umuhango wabaye kuri uyu wa Kabiri witabirwa n’abayobozi batandukanye barimo Minisitiri w’Ibidukikije, Dr Vincent Biruta ari kumwe n’Umuyobozi Mukuru muri RDB Ushinzwe ubukerarugendo na Pariki z’igihugu, Belise Kaliza.
Iki gikorwa kigezweho nyuma y’aho muri Gashyantare 2016 ishyamba cyimeza rya Gishwati-Mukura riherereye mu ruhererekane rw’Imisozi y’isunzu rya Congo-Nil, ryemejwe nka Pariki y’Igihugu ya kane u Rwanda rufite.
Iyi pariki iherereye mu Turere twa Rutsiro na Ngororero mu Ntara y’i Burengerazuba bw’igihugu, ingana na hegitari 3 558, harimo icyanya cya Gishwati gifite ubuso bungana na Hegitari 1 570, n’icya Mukura kingana na Hegitari 1 988.
Ni pariki yabashije kubaho kubera uruhare rwa leta n’abaturage, kuko nyuma ya Jenoside yakorewe Abatutsi iyi pariki yari yarakendereye, ituzwamo abaturage ndetse ibindi bikorwa byabo birushaho kuyangiza.
Minisitiri Dr Biruta yavuze ko kuva itegeko ryo gushyiraho iyi pariki ryatorwa mu myaka ine ishize, hashyizweho ibikorwa byinshi byo kuyisana ahantu hari haragiye hangirika kubera ubucukuzi butemewe bw’amabuye y’agaciro n’ibindi bikorwa byagiye biyikorerwamo.
Yagize ati “Hashyizweho ibikorwa byo kubaka inzu aho abacunga iyi pariki bazajya bakorera, ahagurishirizwa ibintu bituruka muri ririya shyamba harimo ubuki, ibikorwa by’ubukorikori n’ibindi, ku buryo ba mukerarugendo bazajya baza, babikenera bakabibona.”
“Kuba twarashoboye gukora Pariki ya Gishwati ubu ikaba yarabaye iya kane ni igikorwa gikomeye kuko cyakiriwe neza ku rwego mpuzamahanga, iriya pariki usibye n’iby’ubukerarugendo ni igikorwa gikomeye mu kubungabunga ibidukikije.”
Umuyobozi Mukuru muri RDB Ushinzwe ubukerarugendo na Pariki z’igihugu, Belise Kaliza, yashimiye abagize uruhare bose ngo iyi pariki icungwe neza, kugeza uyu munsi igiye gutangira kubyazwa umusaruro mu buryo bw’ubukerarugendo.
Yagize ati “Ndashimira abantu bose ku byo bakoze ngo bibe bigeze uyu munsi, turizera ko Gishwati tuzayibyaza umusaruro nk’uko n’izindi pariki tuzibyaza umusaruro.”
Yavuze ko iyo bamukerarugendo bumvise ko igihugu gishyize imbere kubungabunga ibidukikije, nabo babiha agaciro gakomeye cyane.
RDB iheruka gusinyana amasezerano y’imyaka 25 n’ikigo Imizi Ecotourism Development Ltd, yo gutunganya no gucunga Pariki y’igihugu ya Gishwati-Mukura, ku buryo ihinduka igice gikorerwamo ubukerarugendo mu gihugu.
Ikigo Imizi gishamikiye kuri Wilderness Safari imaze kubaka izina mu bijyanye n’ubukerarugendo bugezweho kuri uyu mugabane.
Ayo masezerano azatuma ikigo Imizi gitunganya ndetse gicunge Pariki y’igihugu ya Gishwati Mukura ku buryo ba mukerarugendo bazoroherwa no gusura inguge n’ibisamuntu bihaboneka, RDB igumane inshingano zo kubungabunga urusobe rw’ibinyabuzima n’ibikorwa byo kurengera ibidukikije.
Iyi pariki izwiho ubwoko bw’inyamaswa zinyuranye ziganjemo inkende n’impundu (chimpanzee) n’inkima (golden monkey) n’izindi nyamaswa nto zinyuranye. Ririmo kandi amoko asaga 60 y’ibiti, birimo ibinini n’imigano. RDB yamaze gushyiraho umuyobozi w’iyi pariki, akazunganirwa n’abakozi 25 bazaba bayicunga.
Pariki y’Igihugu ya Gishwati-Mukura isanga izindi eshatu zirimo Pariki y’Igihugu y’Akagera, iy’Ibirunga na Pariki y’igihugu ya Nyungwe.
RDB igaragaza ko mu 2017 u Rwanda rwinjije miliyoni $438 zivuye mu bukerarugendo, intego ya Guverinoma ni uko mu 2024 inyungu ruvana mu bukerarugendo izagera kuri miliyoni $800.
Amafoto: Dushimimana Ami Pacique
",https://m.igihe.com/ubukerarugendo/pariki-n-amashyamba/inyamaswa-zo-muri-pariki-y-akagera-ziracyari-imbogamizi-ku-bayituriye,Tourism
Ba mukerarugendo batangiye gupimwa Coronavirus mbere yo gusura ingagi,"Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Kuri uyu wa Kane, tariki ya 12 Werurwe 2020, nibwo mu rwego rwo gukumira icyorezo cya Coronavirus cyugarije Isi, abakozi b’ibitaro bya Ruhengeri ku bufatanye na RDB n’Ikigo cy’Igihugu cy’Ubuzima, RBC, batangije igikorwa cyo gusuzuma ba mukerarugendo basura Pariki y’Igihugu y’Ibirunga.
Umuyobozi Mukuru wa RDB, Clare Akamanzi, yabwiye IGIHE ko ibi byose biri muri gahunda Guverinoma y’u Rwanda yafashe yo gukumira ko iki cyorezo cyagera ku butaka bw’u Rwanda.
Yavuze ko RDB yafashe izi ngamba kugira ngo abajya mu Birunga bapimwe, harengerwe ubuzima bwabo, ubw’Ingagi n’ubwabaturiye izi pariki. Abahanga bagaragaza ko abantu n’ingagi bafite byinshi bahuza, ku buryo bashobora kwanduzanya indwara.
Akamanzi avuga ko nyuma y’aho iki gikorwa gitangiriye, ba mukerarugendo babyishimiye kuko bibaha umutekano w’ubuzima bwabo.
Yagize ati “Nk’uko mubizi iki ni ikibazo kibangamiye Isi, niyo mpamvu dufatanyije na RBC twatangiye gupima abantu bose bajya gusura ingagi ngo tubungabunge umutekano wazo, ndetse n’abaturage baturiye hariya n’Abanyarwanda muri rusange.”
Yavuze ko ikindi barimo gukora ari uko abantu bajya gusura Ingagi babanza bagakaraba intoki bakagira isuku no kumenya buri muntu igihugu avuyemo.
Kugeza ubu RBC yashyizeho itsinda ry’abaganga bahoraho 10 n’abandi bashobora kuryunganira igihe bibaye ngombwa, bapima ibimenyetso bya Coronavirus kuri buri muntu wese uvuye hanze y’u Rwanda, cyane cyane mu Bushinwa cyangwa uwo bikekwa ko yahageze kandi bashobora no gutanga ubufasha ku muntu babisangana.
RDB yashyizeho amabwiriza aha uburenganzira abakerarugendo batemberera mu Rwanda bwo kuba bahindura amatariki yo gusura ingagi mu gihe kitarenze imyaka ibiri mu rwego rwo guhangana na Coronavirus.
Iki kigo giheruka gutangaza amabwiriza azagenderwaho mu gihe hari abakerarugendo bashaka gusubika cyangwa kwimura ingendo zabo.
Itangazo rivuga ko “Hakuweho uburyo umuntu yamenyeshaga mbere y’iminsi irindwi kugira ngo asure pariki; hakuweho iminsi 30 yagenwaga ngo ikigo gitembereza ba mukerarugendo kibe cyamenyekanishije ko bishyuye.’’
Rikomeza riti “Abakerarugendo bifuza gusubika uruhushya baguze rwo gusura pariki kubera ihagarikwa ry’ingendo z’indege cyangwa bakumiriwe gukora ingendo ahantu runaka bitewe na Coronavirus bafite igihe cy’imyaka ibiri yo kwimura itariki bari bafashe bidasabye ikindi kiguzi; abaguze impushya zo gusura pariki mu mezi atabamo ba mukerarugendo benshi bashobora guhindura igihe bagombaga gusurira ingagi, bagahitamo ikindi gihe nk’icyo bitarenze imyaka ibiri. Abakerarugendo bagombaga kwitabira inama baguze impushya ku giciro kigabanyijwe na bo bemerewe kwigiza inyuma impushya baguze bakaba bazikoresha mu kindi gihe bahitamo mu myaka ibiri.’’
Iri tangazo rigaragaza ko uburenganzira bwatanzwe mu gihe butarahindurwa bwemerewe gukoreshwa mu gihe cy’amezi atandatu uhereye igihe [ 9 Werurwe 2020] ryashyiriweho umukono kandi urwo ruhushya rugakoreshwa mu myaka ibiri.
Imibare igaragaza ko abantu 129,771 bamaze kwandura iyi virusi ku Isi, naho 4,751 bamaze kwitaba Imana.
Ibarura ryakozwe mu 2016 ryerekanye ko mu Rwanda habarurwaga ingagi 604 ziba mu miryango 41, bingana n’izamuka rya 26% kuko zavuye kuri 480 mu mwaka wa 2010.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
Mu gitondo cy'uyu munsi, mu rwego rwo gukumira icyorezo cya Koronavirusi #COVID19 abakozi b'ibitaro bya Ruhengeri ku bufatanye na @RDBrwanda ndetse na @RBCRwanda twatangije igikorwa cyo gusuzuma ba mukerarugendo basura pariki y'ibirunga. @RwandaHealth @gatjmv @nsanzimanasabin pic.twitter.com/N9Cezs43UU
— RuhengerireferralH (@Ruhengerirefer1) March 12, 2020
",https://m.igihe.com/ubukerarugendo/ahantu-nyaburanga/article/ba-mukerarugendo-batangiye-gupimwa-coronavirus-mbere-yo-gusura-ingagi,Tourism
"Ubwiza bwa One&Only Gorilla’s Nest, hoteli y’i Musanze yishyurwa 3600 $ ku ijoro (Amafoto)","One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
Ifite ibyumba 21 biri mu byiciro bine, icyiciro cya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza.
Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni.
Ibyumba icumi biri mu cyiciro cya mbere, byishyurwa 3600 by’amadolari ku ijoro rimwe naho icyumba cya menshi ni ibihumbi 10500 by’amadolari gishobora kwakira nk’abakuru b’ibihugu.
Mu mafaranga umuntu yishyura, haba harimo ibyo kurya n’ibyo kunywa. Ibintu byose byubatse ibyumba by’iyi hoteli bikozwe mu mbaho nubwo bifashwe n’ibyumba.
Iyi hoteli yubatse ku buso bungana na hegitari 35, aho yubatse hahoze hari hoteli yitwa Gorilla’s Nest. Imirimo yo kuyubaka yamaze imyaka igera kuri ibiri, yuzura itwaye miliyoni 65 z’amadolari ya Amerika. Imaze gutanga akazi ku bantu 120 bahoraho barimo abanyarwanda 100.
Mu Ukwakira 2019 nibwo iyi hoteli yatangiye gukora ariko ntabwo yari yagafunguwe ku mugaragaro.
Kuva mu kwa gatanu kugera mu kwa cyenda, nibwo iba ifite abashyitsi benshi. Imboga zose zitekerwa abashyitsi muri iyi hoteli, zihinze mu bice byayo. Amoko y’ibyatsi ibihumbi 36 niyo yatewe mu ishyamba ririmo iyi hoteli.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
Ije nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts, iyi ikaba ari ishami ryayo.
Amafoto agaragaza uko mu byumba hameze
Amafoto: Himbaza Pacifique
",https://m.igihe.com/ubukerarugendo/article/ubwiza-bwa-one-only-gorilla-s-nest-hoteli-y-i-musanze-yishyurwa-3600-ku-ijoro,Tourism
Twitege Visit Rwanda muri Formula 1 na NBA? ,"Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1 mu gihe kandi aya magambo agaragara ku myambaro y’ikipe y’abagore.
Mu masezerano harimo kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Kuva icyo gihe, hari abanyabigwi benshi bakomeye ba Arsenal baje mu Rwanda barimo Tony Adams wabaye kapiteni wayo igihe kirekire, Lauren Etame Mayer, Alex Scott wabaye kapiteni w’ikipe y’abagore na David Luiz kuri ubu ukinira iyi kipe, bose baje mu Rwanda.
Muri ubu bufatanye kandi, abatoza babiri b’Ingimbi za Arsenal FC, Simon McManus usanzwe ari Umutoza Mukuru w’Amashuri yigisha umupira w’amaguru ya Arsenal na Kerry Green, bahugura ab’Abanyarwanda mu kubafasha kubatoza umupira ugezweho nk’uwo iyi kipe ikina.
RDB ivuga ko kuva u Rwanda rutangiye gukorana na Arsenal binyuze muri Visit Rwanda mu 2018, ba mukerarungo baza mu Rwanda bamaze kugera kuri miliyoni imwe na 700 (byatangajwe mu Ukuboza 2019) ndetse yizeye ko bazakomeza kwiyongera mu myaka iri imbere.
Ese birashoboka ko tuzabona Visit Rwanda mu marushanwa nka Tour de France, Formula 1 cyangwa NBA?
Imwe mu mpamvu ituma habaho ubu bufatanye bw’u Rwanda n’amakipe akomeye i Burayi, ni ugutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Tour de France niryo siganwa rya mbere ry’amagare rikomeye ku Isi, Formula 1 naryo ni isiganwa rya mbere rikomeye mu mukino wo gusiganwa mu modoka mu gihe NBA yo muri Amerika ari yo Shampiyona ya Basketball ikunzwe na benshi ku Isi.
Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko bishoboka ko u Rwanda rwagirana ubufatanye n’imwe mu makipe agaragara muri aya marushanwa kuko byose bisaba kwiha intego ndetse bikagira uko bikorwa.
Ati “Sinavuga ko hari igihe runaka bizabera, ariko nta kintu kidashoboka kuko iyo urebye ikintu gisabwa ni ukureba niba ibikorwaremezo dufite bihuye n’ibyo. Nko kuri Formula 1, icya mbere ni imihanda kandi nkeka imbaraga Leta yashyize mu kubaka imihanda dushobora kuyibyaza umusaruro.”
“Ku kwerekana Visit Rwanda muri NBA, BAL (Basketball Africa League yashyizweho na NBA) yo ubwo yaje aha, mwabonye ko ikipe yacu (Patriots BBC) yari ihagarariye u Rwanda yari yambaye Visit Rwanda. Ni ukuvuga ngo ni ukugenda intambwe ku ntambwe kandi byose birashoboka. Icya mbere ni ukugira ngo tubyaze umusaruro ubufatanye dufite uyu munsi kuko ni ukubanza kureba icyo dukuramo, tukaba twava mu mupira w’amaguru tukajya muri Basketball.”
Kageruka avuga ko nubwo kuri ubu ubufatanye bw’u Rwanda mu bukerarugendo bushingiye ku mugabane w’u Burayi, bitabuza ko n’Abanyamerika barumenya kuko nka Arsenal ikunda gukorerayo imyiteguro ya Shampiyona ijyanye n’itangazamakuru ryayo rigari ndetse ubwo David Luiz yazaga mu Rwanda, byavuzwe cyane muri Brésil.
Ni iki cyakorwa ngo Siporo y’u Rwanda itange umusaruro mu bukungu bw’igihugu? 
Siporo ni umwe mu nkingi z’iterambere u Rwanda rushaka kubakiraho ndetse igihugu kiri gushora cyane mu mikino kuko bitanga icyerekezo cyiza cy’igihugu ndetse bigafasha n’Abanyarwanda gutera imbere.
Mu kiganiro yatanze ubwo yari yatumiwe mu mahugurwa yahuje abagize ingaga za Siporo, yateguwe n’Umuryango FPR Inkotanyi, Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko muri Siporo hari amahirwe menshi arimo ashobora kwinjiriza igihugu nko gukora imyenda n’inkweto bya Siporo.
Kageruka yakomeje avuga ko itangazamakuru rishobora kwifashishwa mu kumenyakanisha Siporo y’u Rwanda, abakinnyi n’abatoza b’Abanyarwanda bagahabawa amahugurwa abafasha kugira ubumenyi buri ku rwego mpuzamahanga.
Ati “Hari uburyo bwinshi bwo kubyaza umusaruro muri siporo, nko gushyiraho inganda zikora ibikoresho bya Siporo mu gihugu. Mu bijyanye n’ubukerarungo bushingiye kuri siporo, ubufatanye twagiranye n’abatwamamaza bwarengeje ibyo twari twiteze. Twari twiteze ko binyuze muri uku kwamamaza tuzabona miliyoni 28£, ariko mu mwaka umwe twabonye miliyoni 36£.”
Indi nzira yafasha u Rwanda kwinjiza binyuze muri Siporo hari ugutegura amarushanwa akomeye abera mu gihugu hakanategurwa ibikorwa byishimirwa n’Abanyamahanga baje muri iyi mikino, nko gusura ingagi n’izindi Pariki, gutembera mu Kivu no kuzamuka imisozi.
RDB ivuga ko kuva u Rwanda rutangiye gukorana na Arsenal mu myaka ibiri ishize, hamaze gutozwa abana n’abatoza basaga 120 ndetse no mu bufatanye na Paris Saint-Germain hazakorwa gahunda nk’iyi.
Inzu y’imikino ya Kigali Arena, ikibuga cya Cricket kiri i Gahanga, ikibuga cya Kigali Golf Club kiri kuvugurwa biri mu byitezweho kuzazamura ubukeragendo bunyuze muri siporo.
Mu 2017 ubukerarugendo bwinjirije u Rwanda miliyoni 401 z’Amadolari, ariko intego ya Guverinoma ni ukuzamura ayo madolari akaba miliyoni 800 mu 2024.
Amafoto: Umurerwa Delphin
",https://m.igihe.com/ubukerarugendo/article/ese-birashoboka-kubona-visit-rwanda-muri-f1-na-nba-habura-iki-ngo-siporo-y-u,Tourism
Icyo u Rwanda ruzungukira mu bufatanye na PSG n’impamvu rwaguye imbibi zikarenga ubukerarugendo ,"Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Mu kiganiro yagiranye na Televiziyo Rwanda, Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko impamvu u Rwanda rwahisemo kurenga imbibi z’ubukerarugendo muri ubu bufatanye rwagiranye na Paris Saint-Germain ari ukugira ngo bifashe no kuzamura Abanyarwanda binyuze mu byo bakora, bimenyekane no mu mahanga.
Ati ""Mu gukomeza guteza imbere ubukungu bw’igihugu cyacu n’ubukungu ndetse n’ubuzima bw’abanyarwanda dukomeza gushaka uburyo twakongera ubushobozi bw’ubukungu bwacu mu gihugu ndetse no hanze y’igihugu.’’
’’ Twasinyanye nabo kugira ngo tumenyekanishe Visit Rwanda mu rwego rw’ubukerarugendo, ariko ntabwo aribyo gusa no mu rwego rwa Visit Rwanda tuzakoresha n’abakurikirana PSG mu Bufaransa n’ahandi hose, bafitanye ubufatanye n’abantu bari mu nzego zitandukanye, yaba abakora imyenda, gukora icyayi n’ikawa […]. Tuzacuruza icyayi cyacu muri Parc des Princes aho PSG ikinira n’ikawa imenyekanishwe mu Bufarana ndetse ducuruze byinshi kurushaho.’’
Akamanzi avuga ko ubu ari uburyo bwiza bwo kumenyekanisha ibikorerwa mu Rwanda n’Ubukerarungendo bwarwo kugira ngo abanyamahanga barusheho kubumenya ariko nabo baze bagure ibintu byo mu Rwanda.
Ati’’ Mu kugura ibyo bintu, bizatanga akazi ku Banyarwanda bakora ibi bintu, bakomeze kubikora kandi babikore ku bwinshi, babone amafaranga bitume n‘igihugu cyacu gikomeza gutera imbere.’’
Agaruka ku mpamvu ubufatanye na Paris Saint Germain butarebye gusa ku bukerarugendo, Akamanzi yavuze ko byatewe n’uburyo iyi kipe yo mu Bufaransa imeze ku buryo babona nayo ikoresha umupira w’amaguru mu kumenyekanisha bindi bikorwa bitandukanye abantu bakunda.
Ati’’ Impamvu twagiye mu bukerarugendo n’ibindi ni uko twabonye umufatanyabikorwa tugiye gusinyana na we [PSG] adakina umupira gusa, bakoresha umupira kugira ngo abantu bagaragaze ibintu bakunda, haba mu myidagaduro, umuco, byose barabishyigikira, bakagaragaza ko ushobora gukoresha umupira kugira ngo uteze imbere ibindi bintu bituma ubaho neza.’’
"" Ni ukureba uburyo twakoresha izina bafite kugira ngo dukore ibindi bashyigikira mu buzima no mu bukungu. Niyo mpamvu twahisemo kugira ngo turenge ubukerarugendo, dushake uko twakorana duteza imbere ibikorerwa mu Rwanda.’’
Muri ubu bufatanye bw’u Rwanda na Paris Saint Germain, hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Umuyobozi Mukuru wa RDB avuga ko muri iki cyumweru Abanyarwanda bakora ibintu bitandukanye bazajya bahabwa umwanya wo kujya kubyerekana mu Mujyi wa Paris.
Ati""Tuzacuruza ikawa n’icyayi cy’u Rwanda muri Stade. Nta kindi gihugu kizabikora, nitwe gusa. Bivuze ko bazatumenya cyane kurusha uko batuzi ubu.’’
""Ntabwo ari ibyo gusa, tuzakomeza tumenyekanishe u Rwanda mu Bufaransa, buri mwaka tuzagira ikintu cyitwa ‘’Icyumweru muri Paris’’, aho tuzana abantu batandukanye bakora imyenda, bakora ubukorikori, bakora ibintu bitandukanye bashobora gucuruza hanze, tubahe umwanya wo kwerekana ibyo bintu no kwerekana Umuco wacu ku buryo bizatuma abantu baza mu Rwanda bakagura n’ibintu byaho.’’
Akamanzi yashimangiye ko ubufatanye u Rwanda ruri kugirana n’amakipe akomeye i Burayi bugamije gutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Ati ""Turashaka gucuruza ibintu byinshi kurushaho hanze y’igihugu. Turashaka ko byakwiyongera mu bwinshi ndetse no mu bwiza bwabyo. Icyo tumaze kubona nk’igihugu ni uko tugomba kugira icyerekezo cy’igihe kirekire cyane. Dutekereze ngo mu myaka 10, 20 cyangwa 50 tuzaba turi hehe? Turifuza kuba igihugu gikize, Abanyarwanda bize kandi bafite ubushobozi, bashobora gukora ibintu bifite agaciro kari hejuru.’’
Umuyobozi wa RDB avuga ko kuri ubu umubano w’u Rwanda n’u Bufaransa ari mwiza ndetse bahisemo gukorana na Paris Saint Germain nk’ikipe ishaka kuzamura abato n’urubyiruko no gushyikira gukora ibintu binoze nk’uko bimeze no k’u Rwanda.
Yakomeje avuga ko kuba u Rwanda ruri gushora cyane mu mikino ari uko rwabonye ko bitanga icyerekezo cyiza cy’igihugu ndetse bizafasha n’Abanyarwanda gutera imbere.
Ati’’ Nk’igihugu turimo gushora mu mikino. Twubatse Kigali Arena kugira ngo Basketball ikinwe, hari ikibuga cya Cricket, hari amagare ndetse Abanyarwanda bitwara neza, hari Golf Club turi kubaka kugira ngo igere ku rwego mpuzamahanga, bigaragaza ko Leta iri gushora cyane mu mikino kugira ngo izamuke kandi nayo bizatuma itanga umusaruro mu bukungu bwacu.’’
PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
RDB ivuga kuva u Rwanda rutangiye gukorana na Arsenal binyuze muri Visit Rwanda mu mwaka ushize, kuri ubu ba mukerarungo baza mu Rwanda bamaze kugera kuri miliyoni imwe na 700 ndetse yizeye ko bazakomeza kwiyongera mu myaka iri imbere.
",https://m.igihe.com/ubukerarugendo/article/icyo-u-rwanda-ruzungukira-mu-bufatanye-na-psg-n-impamvu-rwaguye-imbibi,Tourism
Nyanza: Inzira z’Ubukerarugendo gakondo zahawe icyangombwa cyo mu rwego rwa mbere (Amafoto),"Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Ni igikorwa cyabaye kuri uyu wa Gatatu ubwo izo nzira zafungurwaga ku mugaragaro zihabwa n’amanota bitewe n’imiterere yazo igaragaza ibyiza ndangamateka na nyaburanga.
Cyitabiriwe n’abayobozi barimo Minisitiri w’Urubyiruko n’Umuco, Mbabazi Rosemary; Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert; Guverineri w’Intara y’Amajyepfo, Gasana Emmanuel na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber, n’abandi.
Amanota yatanzwe n’abarimo inzobere mu bukerarugendo akaba na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber.
Izo nzira zitwa Nyanza Cultural Trials ni eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi inyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Klaus Eber yavuze ko bamaze iminsi basura izo nzira baziha n’amanota ariko basanze zifite umwihariko ugeranyije n’izo mu bihugu by’i Burayi.
Ati “Abantu benshi bakora ubukerarugendo bushingiye ku kugenda n’amaguru bakunda inzira zirimo ibyerekezo bishushanyije birimo n’amakuru atandukanye. Rero nishimiye kubamenyesha ko izi nzira zo mu Karere ka Nyanza zujuje ibyo byose.”
Yasobanuye ko mu gutanga icyangombwa hari byinshi bishingirwaho birimo ibyerekezo n’ibindi byiza nyaburanga n’ibiranga amateka bikabafasha kugenda bishimye batarambirwa.
Yavuze ko kimwe mu byahesheje amanota menshi inzira zo mu Karere ka Nyanza ari amateka y’Ubwami ahaboneka.
Yasobanuye ko ubusanzwe batanga amanota bakurikije ukuntu ahantu hagenda hahinduka kuko abagira amanota menshi baba bafite byibura ahantu hagera kuri 50 muri izo nzira hatandukanye.
Ati “Ni ukuvuga ngo ukagenda ukava mu ishyamba ukagera mu mirima ihinzemo imyaka, ukagera mu mibaya, mu misozi, mu bisiza, muri kaburimbo, ahatuye abantu, ahadatuwe n’ahandi. Uko guhindagurika kw’ahantu ni ko gutuma inzira zigira amanota meza.”
Yakomeje avuga ko inzira zo mu Karere ka Nyanza bazisuzumye basanga zifite ahantu hagera kuri 75 hatandukanye kandi hari ibyiza byinshi bishimisha abazinyuramo.
Ati “Twe twaje gusanga inzira za hano zifite ahantu 75; ni igipimo kirenze ibindi byose. Ntewe ishema n’uko u Rwanda rugeze kuri icyo gipimo cyo hejuru; mwabonye amanota 75.”
Klaus Eber yavuze ko ku mugabane w’u Burayi aho izo nzira zimaze igihe; izo mu rwego rwa mbere ziba zifite amanota 60 ariko hari iyo mu Budage ifite amanota 80.
Yavuze ko ari igikorwa gikomeye gikwiriye kubyazwa umusaruro kigafasha igihugu mu iterambere.
Asobanura inzego zitandukanye izo nzira ziba zirimo yavuze ko hari urwa mbere rwo hejuru ruba rwitwa ‘Premium’ ari narwo izo mu Karere ka Nyanza bazishyizemo.
Ati “Ubu ku Isi hose cyane cyane mu Burayi hari izigera kuri 600 zo muri urwo rwego rwa premium.”
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko bishimiye amanota babonye bityo nyuma yo gutangiza izo nzira ku mugaragaro hagiye gukurikira ibikorwa byo kuzimenyekanisha no kuzibyaza umusaruro.
Ati “Izi nzira eshatu zimaze gutangizwa zagiye ku rwego mpuzamahanga; ubu hagiye gukurikiraho kuzimenyekanisha kugira ngo zimenyerwe; abantu bakora mu bukerarugendo batangire bazicuruze bazimenyakanishe.”
Amb. Masozera yavuze ko usibye izo nzira eshatu hari izindi enye zizatangira gukorwa guhera umwaka utaha.
Bamwe mu baturage bitabiriye igikorwa cyo gutaha izo nzira banifatanya n’abayobozi gukora urugendo rwa kilometero 10 mu nzira yitwa ‘Royal Trail’ bavuze ko bazishimiye cyane.
Dusabimana Francine waturutse mu Mujyi wa Kigali ati “Icyanshimishije ni ibintu nabonye bitandukanye birimo utuyira twiza tuzamuka n’utumanuka imisozi; mbese ntabwo umuntu ashobora gucika intege ngo ananirwe. Nabonye Ingoro z’Abami ni ubwa mbere nari mpageze byanshimishije kuhabona.”
Hari bamwe batangiye kubibyaza umusaruro

Bamwe mu baturage batangiye ibikorwa byo kubyaza umusaruro ubwo bukerarugendo bushingiye ku kugenda n’amaguru aho bakora ibikorwa by’ubucuruzi kuri izo nzira.
Umusore witwa Nsanzintwari Augustin wo mu Murenge wa Busasamana yatangiye gucuruza inkoni abantu bashobora kwicumba bazamuka imisozi ndetse n’ingofero zishobora kubakingira izuba.
Ati “Hari ba mukerarugendo bahora baza hano mu Rukari gusura bagakenera inkoni zo kwicumba cyangwa ingofero zo kwambara.”
Minisitiri w’Urubyiruko n’Umuco, Mbabazi Rosemary, yasabye abaturage bo mu Karere ka Nyanza kubyaza umusaruro ubwo bukerarugendo.
Yavuze ko ubukerarugendo ari ikintu u Rwanda rwiyemeje gushyiramo imbaraga ruganisha ku murage n’umuco w’Abanyarwanda.
Ati “Nyakubahwa Perezida wa Repubulika yifuza ko Intara y’Amajyepfo iba igicumbi cy’umuco n’umurage wacu. Iyi nzira yose ugakomeza ukagera muri Nyungwe hari byinshi cyane bigize amateka yacu n’umurage wacu dushobora kubyaza umusaruro kandi n’abato bakabimenya bagakura babizi”
Yasabye ubufatanye bw’Akarere ka Nyanza, abari mu bukerarugendo n’abikorera gukora ibikorwa bihabyaza umusaruro mwiza.
Ati “Mumenyekanishe hano hantu ibikorwa bihari baze babisure bahamare umwanya munini bahasige amadevize n’abaturage bacu batere imbere kurushaho.”
Yagiriye inama abaturage yo gucuruza inkoni, ibyo kwitwikira, ibyo umuntu yakwihanaguza icyuya, amazi, imitako n’ibindi bishobora gukenerwa na ba mukerarugendo banyura muri izo nzira.
Yasabye abasanzwe batanga serivise z’amafunguro kwagura ibikorwa no kunoza ibyo bakora ku buryo nta mukerarugendo uzasohoka i Nyanza ngo ajye gushaka icyo kurya cyangwa icyo kunywa ahandi.
Ati “Abanyabugeni, abanyabukorikori n’abatanga serivise mwumve ko ari amahirwe tugomba kubyaza umusaruro.”
Abitabiriye urugendo rwo gutangiza izo nzira ku mugaragaro kuri uyu wa gatatu babarirwa mu bantu 400 barimo n’abanyamahanga.
Icyangombwa inzira z’i Nyanza zahawe kimara imyaka itatu, nyuma yayo nibwo hongera gutangwa ikindi.
",https://m.igihe.com/ubukerarugendo/article/nyanza-inzira-z-ubukerarugendo-gakondo-zahawe-icyangombwa-cyo-mu-rwego-rwa,Tourism
Inyamaswa ziri muri Pariki y’Akagera zageze ku bihumbi 13,"Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Kubarura inyamaswa ziri muri iyi pariki byatangiye gukorwa mu 2010 mu ibarura rikorwa buri myaka ibiri. Uyu mwaka ryakozwe hifashijwe indege ya kajugujugu yo mu bwoko bwa AS350 B3 yagenzuye ibice byose bya Pariki.
Imibare itangazwa na Pariki y’Akagera igaragaza ko raporo y’ibarura yerekanye inyamaswa zose ziri muri iyi pariki ari 13500 aho bigaragara ko ziyongereye zikava ku 12000 zabarurwaga mu 2017.
Iyi pariki ni imwe mu zisurwa cyane mu Rwanda aho umubare munini wa ba mukerarugendo bayigana ari abanyarwanda bihariye 50% by’abayisura bose. Mu mwaka ushize yasuwe n’abantu 44000.
Aba bayisuye bayinjirije amadorali miliyoni ebyiri ni ukuvuga amafaranga y’u Rwanda arenga miliyari imwe na miliyoni 800.
Parike y’Igihugu y’Akagera iherereye mu Ntara y’Iburasirazuba yashinzwe mu 1934. Uretse kuba ari ahantu hagizwe n’uduce tw’imirambi habereye abahasura, harimo n’inyamanswa zikundwa na ba mukerarugendo nk’Imparage, Udusumbashyamba, Inzovu, Intare, Ingona n’Imvubu biri mu Kiyaga cya Ihema n’andi moko y’inyoni.
Iyi pariki ifite ubuso bungana na kilometero kare 1122, irimo inyamaswa zizwi nka ‘Big Five’ ari zo; Intare, Inkuru, Inzovu, Ingwe n’Imbogo.
",https://m.igihe.com/ubukerarugendo/pariki-n-amashyamba/article/inyamaswa-ziri-muri-pariki-y-akagera-zageze-ku-bihumbi-13,Tourism
Impamvu y’izina ‘Kenya’ ryahawe agasantere kari ku Kirwa cya Bugarura i Rutsiro,"Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Munyagitare Epimaque utuye kuri icyo kirwa, asobanura ko hiswe hatyo bikomotse ku buryo hari hashyushye bitewe n’utubari twaho twari dutangiye gucuranga indirimbo zitandukanye.
Ngo byatangiye mu 1993 na mbere y’aho ubwo utubari twajya ducuranga hakoreshejwe radiyo yitwa ’technica’ yajyagamo gaseti.
Ati “Kera hari abantu bacuruzaga za Primus [gahuzamiryango] bityo hazamuka hagaragara neza, abaturage bari bahatuye bitewe n’uko bajyaga bumva ngo hari umujyi wa Kenya, bituma bahitirira ngo ni muri Kenya, kubera ibyishimo by’ukuntu hari hameze, n’umuziki wahabonekaga, icyo gihe kubona radiyo byari imboneka rimwe.”
Nubwo Munyagitare atibuka neza amazina y’indirimbo zacurangwaga bigatuma hitwa ‘Kenya’ ngo hari nk’indirimo yari iharawe baririmbaga bagera hagati bati “oye Kenya!”, ‘Nairobi Night’ y’itsinda Lokassa&Soukous n’izindi ziri mu njyana y’injyaruwa.
Ati “Ababyeyi bacu nubwo bagiye basaza nibo bayise ‘Kenya’ bakurikije ukuntu babonaga hameze neza, hari umuziki usobanutse, ari santere iri gutera imbere, bituma bayitirira ‘Kenya’ nkuko bajya bumva kera kuri radiyo abacuranzi bacuranga, bajya kumva bakumva baravuze ngo ‘oye Kenya!’
Mugenzi we Habimana Justin , avuga ko n’abavaga hakurya bazaga kunywera ku kirwa kubera hari agasantere gashyushye.
Ati “Kenya byatangiye ari agasantere abantu bayihuriramo ari benshi, hari n’abaturukaga hakurya bagahurira hano, noneho babonye ukuntu hari kuzamuka bahagereranya na Kenya.”
Kuri ubu Kenya yabaye agasantere gasanzwe, kuko hari utundi twayitambutse mu yindi Mirenge y’Akarere ka Rutsiro zirimo Gakeri, Nkomero, Nkora, Gisiza n’izindi.
Ikirwa cya Bugarura kiri nko mu birometero bitatu uvuye ku gice cy’ubutaka mu Murenge wa Boneza. Hari umuriro w’amashanyarazi, amashuri amavuriro n’ubwato bubafasha gushyikirana n’abandi.
Abaturage bahatuye babeshejweho n’imirimo itandukanye irimo uburobyi, ubuhinzi bwiganjemo ubwa kawa n’ibindi.
",https://m.igihe.com/ubukerarugendo/article/impamvu-y-izina-kenya-ryahawe-agasantere-kari-ku-kirwa-cya-bugarura-i-rutsiro,Tourism
David Luiz yasuye Singita Kwitonda Lodge ahatera igiti (Amafoto),"Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Uyu myugariro wa Arsenal ni we mukinnyi w’iyi kipe yo mu Majyaruguru ya Londres mu Bwongereza watoranyijwe ngo asure u Rwanda, mu bikorwa bijyanye n’amasezerano ikipe ye yagiranye narwo yo kwamamaza ubukerarugendo.
Kuri uyu wa Gatanu David Luiz yasuye urwibutso rwa Jenoside rwa Kigali, yunamira abasaga ibihumbi 250 bahashyinguwe, akomereza muri Village Urugwiro yakirwa na Perezida Kagame.
Nyuma yo guhura n’Umukuru w’igihugu, Luiz yerekeje i Musanze asura Singita Kwitonda Lodge, inyubako yo ku rwego rwo hejuru yakira ba mukerarugendo, akaba yanateye igiti muri gahunda yo kwagura Pariki y’Ibirunga no kongera gutera ibiti kuri Singita Kwitonda Lodge.
Yashyizeho icyapa kivuga ko icyo giti cyatewe nk’ikimenyetso cyo kurengera ibidukikije ndetse n’ubufatanye bw’u Rwanda na Arsenal FC.
Singita Kwitonda Lodge igizwe n’inyubako zigezweho zubatse mu Karere ka Musanze mu Murenge wa Nyange, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa.
Kuri Singita Kwitonda Lodge, Luiz yahuye na Guverineri w’Intara y’Amajyaruguru, Gatabazi Jean Marie Vianney, Umuyobozi w’abarinda Pariki y’Ibirunga, Prosper Uwingeli na Eugene Mutangana wo mu ishami ry’ubukerarugendo mu kigo cy’igihugu cy’iterambere (RDB).
Biteganyijwe ko kuri uyu wa Gatandatu 17h00, Luiz agirana ikiganiro n’abanyamakuru kuri Kigali Convention Centre, akazasubira mu Bwongereza kuri uyu wa Kane.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’ibumoso ku myenda yayo.
",https://m.igihe.com/ubukerarugendo/article/david-luiz-yasuye-singita-kwitonda-lodge-ahatera-igiti-amafoto,Tourism
Ba mukerarugendo batangiye gupimwa Coronavirus mbere yo gusura ingagi,"Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Kuri uyu wa Kane, tariki ya 12 Werurwe 2020, nibwo mu rwego rwo gukumira icyorezo cya Coronavirus cyugarije Isi, abakozi b’ibitaro bya Ruhengeri ku bufatanye na RDB n’Ikigo cy’Igihugu cy’Ubuzima, RBC, batangije igikorwa cyo gusuzuma ba mukerarugendo basura Pariki y’Igihugu y’Ibirunga.
Umuyobozi Mukuru wa RDB, Clare Akamanzi, yabwiye IGIHE ko ibi byose biri muri gahunda Guverinoma y’u Rwanda yafashe yo gukumira ko iki cyorezo cyagera ku butaka bw’u Rwanda.
Yavuze ko RDB yafashe izi ngamba kugira ngo abajya mu Birunga bapimwe, harengerwe ubuzima bwabo, ubw’Ingagi n’ubwabaturiye izi pariki. Abahanga bagaragaza ko abantu n’ingagi bafite byinshi bahuza, ku buryo bashobora kwanduzanya indwara.
Akamanzi avuga ko nyuma y’aho iki gikorwa gitangiriye, ba mukerarugendo babyishimiye kuko bibaha umutekano w’ubuzima bwabo.
Yagize ati “Nk’uko mubizi iki ni ikibazo kibangamiye Isi, niyo mpamvu dufatanyije na RBC twatangiye gupima abantu bose bajya gusura ingagi ngo tubungabunge umutekano wazo, ndetse n’abaturage baturiye hariya n’Abanyarwanda muri rusange.”
Yavuze ko ikindi barimo gukora ari uko abantu bajya gusura Ingagi babanza bagakaraba intoki bakagira isuku no kumenya buri muntu igihugu avuyemo.
Kugeza ubu RBC yashyizeho itsinda ry’abaganga bahoraho 10 n’abandi bashobora kuryunganira igihe bibaye ngombwa, bapima ibimenyetso bya Coronavirus kuri buri muntu wese uvuye hanze y’u Rwanda, cyane cyane mu Bushinwa cyangwa uwo bikekwa ko yahageze kandi bashobora no gutanga ubufasha ku muntu babisangana.
RDB yashyizeho amabwiriza aha uburenganzira abakerarugendo batemberera mu Rwanda bwo kuba bahindura amatariki yo gusura ingagi mu gihe kitarenze imyaka ibiri mu rwego rwo guhangana na Coronavirus.
Iki kigo giheruka gutangaza amabwiriza azagenderwaho mu gihe hari abakerarugendo bashaka gusubika cyangwa kwimura ingendo zabo.
Itangazo rivuga ko “Hakuweho uburyo umuntu yamenyeshaga mbere y’iminsi irindwi kugira ngo asure pariki; hakuweho iminsi 30 yagenwaga ngo ikigo gitembereza ba mukerarugendo kibe cyamenyekanishije ko bishyuye.’’
Rikomeza riti “Abakerarugendo bifuza gusubika uruhushya baguze rwo gusura pariki kubera ihagarikwa ry’ingendo z’indege cyangwa bakumiriwe gukora ingendo ahantu runaka bitewe na Coronavirus bafite igihe cy’imyaka ibiri yo kwimura itariki bari bafashe bidasabye ikindi kiguzi; abaguze impushya zo gusura pariki mu mezi atabamo ba mukerarugendo benshi bashobora guhindura igihe bagombaga gusurira ingagi, bagahitamo ikindi gihe nk’icyo bitarenze imyaka ibiri. Abakerarugendo bagombaga kwitabira inama baguze impushya ku giciro kigabanyijwe na bo bemerewe kwigiza inyuma impushya baguze bakaba bazikoresha mu kindi gihe bahitamo mu myaka ibiri.’’
Iri tangazo rigaragaza ko uburenganzira bwatanzwe mu gihe butarahindurwa bwemerewe gukoreshwa mu gihe cy’amezi atandatu uhereye igihe [ 9 Werurwe 2020] ryashyiriweho umukono kandi urwo ruhushya rugakoreshwa mu myaka ibiri.
Imibare igaragaza ko abantu 129,771 bamaze kwandura iyi virusi ku Isi, naho 4,751 bamaze kwitaba Imana.
Ibarura ryakozwe mu 2016 ryerekanye ko mu Rwanda habarurwaga ingagi 604 ziba mu miryango 41, bingana n’izamuka rya 26% kuko zavuye kuri 480 mu mwaka wa 2010.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
Mu gitondo cy'uyu munsi, mu rwego rwo gukumira icyorezo cya Koronavirusi #COVID19 abakozi b'ibitaro bya Ruhengeri ku bufatanye na @RDBrwanda ndetse na @RBCRwanda twatangije igikorwa cyo gusuzuma ba mukerarugendo basura pariki y'ibirunga. @RwandaHealth @gatjmv @nsanzimanasabin pic.twitter.com/N9Cezs43UU
— RuhengerireferralH (@Ruhengerirefer1) March 12, 2020
",https://m.igihe.com/ubukerarugendo/ahantu-nyaburanga/article/ba-mukerarugendo-batangiye-gupimwa-coronavirus-mbere-yo-gusura-ingagi,Tourism
"Ubwiza bwa One&Only Gorilla’s Nest, hoteli y’i Musanze yishyurwa 3600 $ ku ijoro (Amafoto)","One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
Ifite ibyumba 21 biri mu byiciro bine, icyiciro cya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza.
Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni.
Ibyumba icumi biri mu cyiciro cya mbere, byishyurwa 3600 by’amadolari ku ijoro rimwe naho icyumba cya menshi ni ibihumbi 10500 by’amadolari gishobora kwakira nk’abakuru b’ibihugu.
Mu mafaranga umuntu yishyura, haba harimo ibyo kurya n’ibyo kunywa. Ibintu byose byubatse ibyumba by’iyi hoteli bikozwe mu mbaho nubwo bifashwe n’ibyumba.
Iyi hoteli yubatse ku buso bungana na hegitari 35, aho yubatse hahoze hari hoteli yitwa Gorilla’s Nest. Imirimo yo kuyubaka yamaze imyaka igera kuri ibiri, yuzura itwaye miliyoni 65 z’amadolari ya Amerika. Imaze gutanga akazi ku bantu 120 bahoraho barimo abanyarwanda 100.
Mu Ukwakira 2019 nibwo iyi hoteli yatangiye gukora ariko ntabwo yari yagafunguwe ku mugaragaro.
Kuva mu kwa gatanu kugera mu kwa cyenda, nibwo iba ifite abashyitsi benshi. Imboga zose zitekerwa abashyitsi muri iyi hoteli, zihinze mu bice byayo. Amoko y’ibyatsi ibihumbi 36 niyo yatewe mu ishyamba ririmo iyi hoteli.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
Ije nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts, iyi ikaba ari ishami ryayo.
Amafoto agaragaza uko mu byumba hameze
Amafoto: Himbaza Pacifique
",https://m.igihe.com/ubukerarugendo/article/ubwiza-bwa-one-only-gorilla-s-nest-hoteli-y-i-musanze-yishyurwa-3600-ku-ijoro,Tourism
Nyamasheke: Bubakiwe ibyumba 11 by’amashuri nk’inyungu ku mafaranga ava mu bukerarugendo,"Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Ibi babigarutseho ubwo batahaga ku mugaragaro ibyumba by’amashuri 11 byubatswe n’ikigo cy’igihugu cy’iterambere RDB.
Ibyumba bitatu byubatswe ku ishuri ribanza rya Mutagatifu Paul rya Rugabe mu Murenge wa Karambi n’ ibyumba umunani byubatswe ku ishuri ribanza rya Nyarusiza riherereye mu Murenge wa Mahembe mu karere ka Nyamasheke.
Aya mashuri yose ari munsi ya Pariki ya Nyungwe. Ababyeyi barerera muri ibi bigo by’amashuri bavuga ko ibikorwa bakorerwa bibagaragariza ko pariki ari iyabo bigatuma barushaho kuyirinda abashaka kuyangiza.
Mukeshimana Zacharie ati “Byatunejeje cyane, twahise tubona akamaro ka Nyungwe twumva tugomba kuyibungabunga kuko abana bacu bigiraraga mu mashuri mabi.”
Nyirambarushimana Cecile ati“Badukoreye ibintu byiza kuko batumye abana bacu bigira ahantu heza, urumva ko tugomba kurinda pariki yacu kugira ngo amafaranga avamo akomeze yiyongere, bizatuma dukomeza kubona ibikorwa byinshi.”
Bamwe mu banyeshuri biga muri ibi bigo by’amashuri bavuga ko bigiraga mu byumba bishaje ndetse bakicara ari benshi ku ntebe ariko kuri ubu bakaba biga neza, akaba ariyo mpamvu biyemeje gukomeza kurwanya ba rushimusi.
Mugabo Aime wiga mu mwaka wa Gatandatu w’amashuri abanza yagize ati “Turishimye cyane twabaga turi abana benshi bigatuma tudatsinda kubera hari aho twicaraga turi batanu, ubu twicara turi batatu kubera amashuri mashyashya. Tumaze kandi gusobanukirwa no kubungabunga ibinyabuzima biba muri parike ya Nyungwe kuburyo tubonye ushaka kubyangiza twamushyikiriza abayobozi.”
Ngoga Thelesphore, ushinzwe imicungire ya pariki z’igihugu mu kigo cy’igihugu Iterambere RDB avuga ko bashora mu mishinga y’uburezi mu rwego rwo kugira ngo abaturiye za pariki barusheho gusobanurirwa kuyibungabunga ariko kandi ngo hari n’indi mishinga itandukanye batera inkunga.
Ati “Ntabwo ari imishinga y’Uburezi gusa ariko n’ibindi bikorwa bishobora kuzamura abaturage kugira ngo banabone ko parike baturiye bagomba kugira uruhare mu kuyibungabunga. Abaturage nibiga bakamenya nibwo tuzabasha kubasobanurira akamaro ka parike bakakumva. Umwana aziga narangiza ajye gushaka akazi aho kujya gushimuta muri pariki. ”
Ibi byumba by’amashuri 11 byatwaye miliyoni zisaga 64, ni mu gihe amafaranga yagenewe gukora imishinga mu mirenge 7 ikora kuri Nyungwe muri Nyamasheke ari miliyoni 423.
",https://m.igihe.com/ubukerarugendo/article/nyamasheke-bubakiwe-ibyumba-11-by-amashuri-nk-inyungu-ku-mafaranga-ava-mu,Tourism
Maria Sharapova n’umukunzi we bahishuye ibihe bidasanzwe bagize ubwo basuraga u Rwanda na Botswana,"Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Mu nyandiko yasohotse mu kinyamakuru Vogue cyo mu Bwongereza, Sharapova na Alexander bagaruka ku bihe bidasanzwe bagiriye mu Rwanda na Botswana umwaka ushize, aho babonye inyamaswa zinyuranye bagahura n’abantu batandukanye.
Maria atangirira kuri Botswana, aho bageze n’indege bakahagirira igice cya mbere cy’urugendo rwabo rw’iminsi ine bamaze basura ibyiza nyaburanga binyuranye.
Muri Botswana baraye muri Wilderness Vumbura Plains amajoro abiri. Ku munsi wa mbere basuye inyamaswa zitandukanye zirimo intare mbere yo kwerekeza mu Rwanda kureba ingagi zitaba ahandi ku Isi.
Alexander avuga ko muri icyo gihugu babonye inyamaswa zitandukanye zirimo intare, imvubu, ingona, imparage, udusumbashyamba n’izindi. Maria yongeraho ko banabonye ingwe n’imwe mu nyamaswa ibarizwa mu muryango w’ibisimba bitanu bikaze cyangwa ‘Big Five.
Yakomeje ati “Ingwe zo zari zitangaje cyane; twaricaye twitegereza zirimo gushaka amafunguro y’umugoroba, zikikinga ku mashami y’ibiti ziteze Impala zicaracara. Mu ijoro ryakeye, nakangutse mbona Inzovu irimo kunywa amazi muri piscine yacu.”
 “Nabanje gukeka ko mbonye Intare irimo kugenda inyuma y’inzu yacu, ariko Alexander arambwira ngo nimpumure ni ingwe – nk’aho ari byo biroroshya ikibazo!”
Nyuma yo gusura ibyo byiza nyaburanga, Alexander yavuze uburyo berekeje muri Bisate Lodge mu Ruhengeli, hoteli igizwe n’inzu esheshatu ziteye mu buryo bwihariye, aho uba witegeye Ikirunga cya Bisoke n’indi misozi itatse u Rwanda.
Ati “Ni mu gihe cy’imvura, turagerageza kota ku muriro ku mugoroba, ari nako tureba uko ibihe bigenda bihinduka buri minota 30. Batubwiye ko inkende ndetse rimwe na rimwe ingagi zishobora kuza hafi y’inzu.”
Maria Sharapova ahita avuga uburyo babonye inkende mbere y’ingagi, ariko aho baziboneye, bifuje kuba baramaranye nazo igihe cyose bamaze basura ibyiza by’aka karere.
Yakomeje “Uburyo uhura n’ibi bisamuntu wiyoroheje ntabwo nzabyibagirwa. Ni umunsi wacu wa nyuma, ariko ntabwo nshaka kuhava.”
Alexander avuga uburyo mu ijoro ryabo rya nyuma mbere yo gusura Johannesburg muri Afurika y’Epfo, batewe ishema no guhura na Perezida Paul Kagame.
Ati “Birashimishije iyo urebye ibyo yabashije kugeraho mu myaka 25 nyuma ya Jenoside yakorewe Abatutsi, akunga abantu kandi ni abaturage beza cyane. Uyu munsi buri kwezi u Rwanda rugira umunsi wo gukora isuku rusange, Guverinoma igizwe n’abagabo n’abagore 50/50, ubukungu bukomeje gutera imbere. Sitwe tuzabona tugarutse.”
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 369 nyuma yo kwitabira amarushanwa 12 gusa mu mwaka ushize.
",https://m.igihe.com/ubukerarugendo/ahantu-nyaburanga/article/maria-sharapova-n-umukunzi-we-bahishuye-ibihe-bidasanzwe-bagize-ubwo-basuraga-u,Tourism
RDB yahuguye abayobora ba mukerarugendo ku mateka y’urugamba rwo kubohora igihugu,"Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Liberation History Tourism Trail ni gahunda nshya yinjijwe mu rwego rw’ubukerarugendo, igamije gusobanurira ba mukerarugendo b’abanyarwanda n’abanyamahanga, amateka y’urugamba rwo kubohora igihugu n’impamvu rwabayeho.
Igizwe n’urugendo runyura ahantu (sites) 29 mu turere dutandatu tw’u Rwanda, hafite icyo hasobanuye gikomeye ku rugamba rwo kubohora igihugu rwatangiye ku itariki 1 Ukwakira 1990 rukarangira ku itariki 4 Nyakanga 1994.
Kuri uyu wa mbere tariki 3 Gashyantare 2020, Ikigo cy’Igihugu cy’Iterambere na Minisiteri y’Ingabo, batangiye guhugura abayobora ba mukerarugendo n’abafatanyabikorwa b’urwego rw’ubukerarugendo hagamijwe kubongerera ubushobozi n’ubumenyi bwo gusobanurira abo bayobora iby’amateka y’aho hantu.
Umuyobozi w’ishami ry’amabwiriza agenga ubukerarugendo muri RDB, Emmanuel Nsabimana yavuze ko muri ayo mahugurwa bazasobanurirwa byinshi ku hantu habumbatiye amateka y’urugamba rwo kubohora igihugu ndetse bakanahasura.
Ati “Amateka y’urugamba rwo kubobohra igihugu mu bukerarugendo ni igice gikomeye mu mateka n’umurage mu guteza imbere ubukerarugendo. Twateguye amahugurwa ku bayobora ba mukerarugendo ngo tubongerere ubumenyi kuri urwo ruhererekane. Hari ibyo bigira hano ariko bazajye no kuhasura kugira ngo bazafashe ba mukerarugendo mu buryo bwuzuye.”
Umugaba w’Ingabo zirwanira mu kirere, Maj Gen Emmanuel Bayingana; yavuze ko kumenya amateka y’urugamba rwo kubohora igihugu bizatuma abo basobanurira by’umwihariko abakiri bato bamenya impamvu rwabayeho.
Ati “Twishimiye gukorana n’abayobora ba mukerarrugendo, tubongerera ubumenyi ku mateka y’urugamba rwo kubohora igihugu no kubafasha kwigisha abakiri bato kumenya impamvu y’urwo rugamba.”
Ubukerarugendo bushingiye ku mateka y’urugamba rwo kubohora igihugu, bwatangijwe ku mugaragaro muri Kanama 2019.
Uruhererekane rw’uduce tubumabtiye amateka yo kubohora igihugu
1. Kagitumba (Entry Point), Matimba, Nyagatare
2. Nyabwishongwezi (Death of late Fred), Matimba, Nyagatare
3. Gabiro CTC (1st Barracks captured), Rwembogo, Gatsibo
4. Namuhemure Hill (1st T/Wing), Rwimiyaga, Nyagatare
5. Ryabega (Death place of late Senior Commanders), Nyagatare
6. Gikoba (RPA Seized Position), Tabagwe, Nyagatare
7. Shonga (1st strong enemy Position Defeated), Tabagwe, Nyagatare
8. Kabuga (1st Fundraising in 1992), Karama, Nyagatare
9. Nyagatare Town (1st City captured), Nyagatare
10. Kaborogota (157 CMF HQ), Tabagwe, Nyagatare
11. Gikagati (Barracks Location), Karama, Nyagatare
12. Karama (T/Wing), Karama, Nyagatare
13. Muhambo (7 CMF HQ), Gatunda, Nyagatare
14. Cyondo (B CMF HQ), Kiyombe, Nyagatare
15. Rushaki (Residence of CHC), Rushaki, Gicumbi
16. Mukarange (101 CMF HQ), Mukarange, Gicumbi
17. Mulindi (RPF/RPA HQ), Kaniga, Gicumbi
18. Kaniga (Radio Muhabura), Kaniga, Gicumbi
19. Cyumba, Cyumba, Gicumbi
20. Rubaya (Sick Bay HQ), Rubaya, Gicumbi
21. Bwisige, Gicumbi
22. Bungwe (Assembly Point 3rd Bn), Burera
23. Kivuye “Gatebe” (RPA Communications Center), Gatebe, Burera
24. Kivuye Sector (A CMF HQ), Kivuye, Burera
25. Runaba Parish (C CMF HQ), Butaro, Burera
26. Butaro Hospital (57 CMF HQ), Butaro, Burera
27. Ruhengeri (Prison), Muhoza, Musanze
28. Urugano (RPA Reorganization place), Nyange, Musanze
29. CND, Kimihurura, Gasabo
",https://m.igihe.com/ubukerarugendo/article/rdb-yahuguye-abayobora-ba-mukerarugendo-ku-mateka-y-urugamba-rwo-kubohora,Tourism
"Mbatembereze i Strasbourg, Umujyi ubumbatiye amateka y’Abafaransa n’Abadage (Amafoto)","Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Ni umujyi uhana imbibi n’u Budage ndetse ubitse amateka menshi hagati y’ibi bihugu byombi, uherereye mu gace ka Alsace. Ntabwo ari umujyi utuwe cyane kuko uri ku buso bwa kilometero kare 7826, ibarura ryo mu 2017 rigaragaza ko wari utuwe n’abaturage 280966.
Ufatwa nk’Umurwa Mukuru w’u Burayi kubera ko ariwo ubarizwamo ibikorwa by’inama y’ubujyanama bw’u Burayi, Urukiko rw’u Burayi rw’uburenganzira bwa muntu, Inteko Ishinga Amategeko y’u Burayi n’ibindi.
Ni umujyi kandi ubarizwamo ibikorwa byinshi bibungabungwa na UNESCO nk’umutungo kamere w’Isi. Muri ibyo harimo nka Cathédrale Notre-Dame de Strasbourg n’agace gakundwa na ba mukerarugendo kazwi kitwa Petite France.
Ni agace karimo imigezi myinshi ndetse mu myaka yo hambere kakundaga kubamo abarobyi cyane, magingo aya ni ko gace gasurwa cyane muri Strasbourg yose.
Imiterere yako igaragaza imyubakire yo mu Bufaransa kera mu kinyejana cya 17 ari nayo mpamvu UNESCO yahisemo kugashyira mu duce tubungabunzwe kubera amateka yako.
Naho Cathédrale Notre-Dame de Strasbourg igizwe n’inyubako zigaragaza amateka ya kera y’Abaromani, ndetse igaragazwa nk’urugero rwiza rwo kwerekana amateka yo hambere dore ko mu myaka ya 1647 na 1874 yabaye inzu ya mbere ndende ku Isi, ireshya na metero 142.
Uyu munsi ni kiliziya iri mu nsengero esheshatu ndende mu mateka y’Isi ndetse yihariye agahigo ko kuba ariyo ya mbere ndende mu mateka y’Isi yubatswe hagati y’ikinyejana cya Gatanu n’icya 15.
Umusizi Victor Hugo n’umudage Goethe nawe wari umwanditsi, bakunze kuyigereranya n’igiti cy’Imana bashaka kuvuga uburebure bwayo. Bitewe n’uko iteye, ahantu hose hari umusozi muri uyu mujyi, iyo uwugiyeho bituma umuntu abasha kuyibona neza
Ku bantu bakunda gutembera bihera amaso ibyiza bitatse Isi, ni umujyi mwiza cyane. Mu 2009 ubwo habaga inama ya NATO, Barack Obama na Chancelier w’u Budage, Angela Merkel, bakoze urugendo rw’amateka n’amaguru, bava Strasbourg bagera mu Kehl banyuze ku kiraro cya Passerelle des Deux Rives cyubatswe mu 2004 nk’ikimenyetso cy’ubumwe mu Burayi. Nta passport bisaba ku muntu ushaka gukora uru rugendo nk’urwabo, ugera mu Budage mu gace ka Rhine.
Alsace agace ka Strasbourg kazwi ho kugira umuvinyo uryoheye ijigo ndetse n’inzoga nyinshi zituruka mu baturanyi b’Abadage. Mu masaha y’ijoro usanga hafi ya Notre-Dame hari abantu benshi bari ku gacupa bungurana ibitekerezo,
Umujyi wa Strasbourg guhera mu 2008 uyoborwa na Roland Ries nyuma yo kuba Umwarimu muri Kaminuza ya Strasbourg n’Umusenateri muri aka Karere imyaka icyenda.
Amafoto: Karirima A. Ngarambe
",https://m.igihe.com/ubukerarugendo/article/mbatembereze-i-strasbourg-umujyi-ubumbatiye-amateka-y-abafaransa-n-abadage,Tourism
Twitege Visit Rwanda muri Formula 1 na NBA? ,"Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1 mu gihe kandi aya magambo agaragara ku myambaro y’ikipe y’abagore.
Mu masezerano harimo kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Kuva icyo gihe, hari abanyabigwi benshi bakomeye ba Arsenal baje mu Rwanda barimo Tony Adams wabaye kapiteni wayo igihe kirekire, Lauren Etame Mayer, Alex Scott wabaye kapiteni w’ikipe y’abagore na David Luiz kuri ubu ukinira iyi kipe, bose baje mu Rwanda.
Muri ubu bufatanye kandi, abatoza babiri b’Ingimbi za Arsenal FC, Simon McManus usanzwe ari Umutoza Mukuru w’Amashuri yigisha umupira w’amaguru ya Arsenal na Kerry Green, bahugura ab’Abanyarwanda mu kubafasha kubatoza umupira ugezweho nk’uwo iyi kipe ikina.
RDB ivuga ko kuva u Rwanda rutangiye gukorana na Arsenal binyuze muri Visit Rwanda mu 2018, ba mukerarungo baza mu Rwanda bamaze kugera kuri miliyoni imwe na 700 (byatangajwe mu Ukuboza 2019) ndetse yizeye ko bazakomeza kwiyongera mu myaka iri imbere.
Ese birashoboka ko tuzabona Visit Rwanda mu marushanwa nka Tour de France, Formula 1 cyangwa NBA?
Imwe mu mpamvu ituma habaho ubu bufatanye bw’u Rwanda n’amakipe akomeye i Burayi, ni ugutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Tour de France niryo siganwa rya mbere ry’amagare rikomeye ku Isi, Formula 1 naryo ni isiganwa rya mbere rikomeye mu mukino wo gusiganwa mu modoka mu gihe NBA yo muri Amerika ari yo Shampiyona ya Basketball ikunzwe na benshi ku Isi.
Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko bishoboka ko u Rwanda rwagirana ubufatanye n’imwe mu makipe agaragara muri aya marushanwa kuko byose bisaba kwiha intego ndetse bikagira uko bikorwa.
Ati “Sinavuga ko hari igihe runaka bizabera, ariko nta kintu kidashoboka kuko iyo urebye ikintu gisabwa ni ukureba niba ibikorwaremezo dufite bihuye n’ibyo. Nko kuri Formula 1, icya mbere ni imihanda kandi nkeka imbaraga Leta yashyize mu kubaka imihanda dushobora kuyibyaza umusaruro.”
“Ku kwerekana Visit Rwanda muri NBA, BAL (Basketball Africa League yashyizweho na NBA) yo ubwo yaje aha, mwabonye ko ikipe yacu (Patriots BBC) yari ihagarariye u Rwanda yari yambaye Visit Rwanda. Ni ukuvuga ngo ni ukugenda intambwe ku ntambwe kandi byose birashoboka. Icya mbere ni ukugira ngo tubyaze umusaruro ubufatanye dufite uyu munsi kuko ni ukubanza kureba icyo dukuramo, tukaba twava mu mupira w’amaguru tukajya muri Basketball.”
Kageruka avuga ko nubwo kuri ubu ubufatanye bw’u Rwanda mu bukerarugendo bushingiye ku mugabane w’u Burayi, bitabuza ko n’Abanyamerika barumenya kuko nka Arsenal ikunda gukorerayo imyiteguro ya Shampiyona ijyanye n’itangazamakuru ryayo rigari ndetse ubwo David Luiz yazaga mu Rwanda, byavuzwe cyane muri Brésil.
Ni iki cyakorwa ngo Siporo y’u Rwanda itange umusaruro mu bukungu bw’igihugu? 
Siporo ni umwe mu nkingi z’iterambere u Rwanda rushaka kubakiraho ndetse igihugu kiri gushora cyane mu mikino kuko bitanga icyerekezo cyiza cy’igihugu ndetse bigafasha n’Abanyarwanda gutera imbere.
Mu kiganiro yatanze ubwo yari yatumiwe mu mahugurwa yahuje abagize ingaga za Siporo, yateguwe n’Umuryango FPR Inkotanyi, Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko muri Siporo hari amahirwe menshi arimo ashobora kwinjiriza igihugu nko gukora imyenda n’inkweto bya Siporo.
Kageruka yakomeje avuga ko itangazamakuru rishobora kwifashishwa mu kumenyakanisha Siporo y’u Rwanda, abakinnyi n’abatoza b’Abanyarwanda bagahabawa amahugurwa abafasha kugira ubumenyi buri ku rwego mpuzamahanga.
Ati “Hari uburyo bwinshi bwo kubyaza umusaruro muri siporo, nko gushyiraho inganda zikora ibikoresho bya Siporo mu gihugu. Mu bijyanye n’ubukerarungo bushingiye kuri siporo, ubufatanye twagiranye n’abatwamamaza bwarengeje ibyo twari twiteze. Twari twiteze ko binyuze muri uku kwamamaza tuzabona miliyoni 28£, ariko mu mwaka umwe twabonye miliyoni 36£.”
Indi nzira yafasha u Rwanda kwinjiza binyuze muri Siporo hari ugutegura amarushanwa akomeye abera mu gihugu hakanategurwa ibikorwa byishimirwa n’Abanyamahanga baje muri iyi mikino, nko gusura ingagi n’izindi Pariki, gutembera mu Kivu no kuzamuka imisozi.
RDB ivuga ko kuva u Rwanda rutangiye gukorana na Arsenal mu myaka ibiri ishize, hamaze gutozwa abana n’abatoza basaga 120 ndetse no mu bufatanye na Paris Saint-Germain hazakorwa gahunda nk’iyi.
Inzu y’imikino ya Kigali Arena, ikibuga cya Cricket kiri i Gahanga, ikibuga cya Kigali Golf Club kiri kuvugurwa biri mu byitezweho kuzazamura ubukeragendo bunyuze muri siporo.
Mu 2017 ubukerarugendo bwinjirije u Rwanda miliyoni 401 z’Amadolari, ariko intego ya Guverinoma ni ukuzamura ayo madolari akaba miliyoni 800 mu 2024.
Amafoto: Umurerwa Delphin
",https://m.igihe.com/ubukerarugendo/article/ese-birashoboka-kubona-visit-rwanda-muri-f1-na-nba-habura-iki-ngo-siporo-y-u,Tourism
RDB yitabiriye imurika rikomeye ry’ubukerarugendo muri Amerika,"Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Iri murika ry’ibikorwa by’ubukerarugendo riri mu ya mbere akomeye muri Amerika y’Amajyaruguru. Riri kubera mu Mujyi wa Manhattan ahazwi nka Jacob K.Javits. Ryatangaiye taraiki 24 Mutarama, rirasozwa kuri iki Cyumweru tariki 26 Mutarama 2020.
Nyuma y’imurika, itsinda rihagarariye u Rwanda rizakomereza ibikorwa byo kumenyekanisha ubukerarugendo bw’u Rwanda hirya no hino mu bice bya Leta ya California nka San Diego, Orange County na Los Angeles mbere yo kugaruka mu Rwanda.
Ibigo byigenga bikora iby’ubukerarugendo bihagarariye u Rwanda birimo Mantis Rwanda, Akagera Aviation, New Dawn Associates, Heritage Safaris, Far Trek Africa Safaris, Silverback Africa na FCM Charleston.
Mu byo bari kwerekana harimo umuco w’u Rwanda, urusobe rw’ibinyabuzima ruboneka mu Rwanda, ubwiza bw’u Rwanda n’ibijyanye no kwakira abakerarugendo.
Umuyobozi ushinzwe ubukerarugendo muri RDB, Belise Kariza, yavuze ko muri Amerika y’Amajyaruguru ari hamwe mu haturuka ba mukerarugendo benshi basura u Rwanda, ko ari iby’ingenzi gukomeza kuhamenyekanisha ubukerarugendo bw’u Rwanda.
Ati “Kuba twitabiriye iri murika rizwi rya New York Times Travel Show, tukagaragara mu bandi bamurika basaga 700 baturutse hirya no hino ku isi biratuma abitabiriye bamenya ko u Rwanda ari ahantu heza ho gusura ku isi. Twiteguye guha ikaze abakerarugendo bashaka gusura igihugu cyacu cyiza.”
New York Times Travel Show ni imurika ry’ubukerarugendo riri mu akomeye ku Isi. Ryitabirwa n’abantu basaga 35 000, barimo abamurika basaga 700 bavuye mu bihugu bigera ku 175.
",https://m.igihe.com/ubukerarugendo/article/rdb-yitabiriye-imurika-rikomeye-ry-ubukerarugendo-muri-amerika,Tourism
"Mu basuye Pariki y’Akagera umwaka ushize, 48 % ni Abanyarwanda","Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ugereranyije abasuye iyo pariki umwaka ushize n’abayisuye mu 2018, habayeho ubwiyongere bwa 12 %.
Parike #Akagera yakiriye abakerurgendo basaga 49,000 muri 2019. Habayeho ubwiyongere bwa 12% ugereranyije na 2018. 48% by'abasuye parike uyu mwaka ni ABANYARWANDA. #Ibyaranze2019#VisitRwanda
— Akagera (@AkageraPark) January 21, 2020
Iyi pariki kuva mu 2010 icungwa n’umuryango wita ku rusobe rw’ibinyabuzima, African Parks. Mu myaka itanu ishize hagiye haba amavugurura agamije guteza imbere urusobe rw’ibinyabuzima muri iyo pariki no kurushaho gukurura ba mukerarugendo bayisura.
Nubwo umubare w’amafaranga yinjijwe umwaka ushize utatangajwe, ashobora kuba yariyongereye ugendeye ku bwiyongere bw’abayisuye.
African Parks icunga iyi pariki igaragaza ko amafaranga yinjiza yavuye ku madolari 200 000 mu 2010, akagera ku madolari miliyoni ebyiri mu 2018. Ibyo byatumye iyo pariki ibasha kwihaza ku ngengo y’imari ikoresha ku kigero cya 75 %.
Iyi pariki irimo amoko atandukanye y’inyamaswa, ikaba imwe mu zikomeye muri Afurika nyuma yo kuzanwamo intare n’inkura.
Pariki y’Akagera irimo n’izindi nyamaswa zitandukanye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Mu 2015, Pariki y’Akagera yazanywemo intare zaherukagamo mu myaka ya 1990. Mu mwaka wa mbere zigaruwemo, umubare w’intare wikubye kabiri kuko zahise zibyara ibyana 11. Mu 2017, hazanywemo izindi ntare ebyiri z’ingabo zivuye muri Afurika y’Epfo.
Mu 2017 kandi, muri iyo pariki hazanywemo inkura z’umukara 18, nyuma y’imyaka icumi ubwo bwoko bw’inyamaswa bwarazimiye.
Umwaka ushize, Pariki y’Akagera yari yasuwe n’abakerarugendo 44000, kimwe cya kabiri ari Abanyarwanda.
",https://m.igihe.com/ubukerarugendo/article/mu-basuye-pariki-y-akagera-umwaka-ushize-48-ni-abanyarwanda,Tourism
Ibigo nyarwanda byacanye umucyo mu imurikagurisha ry’ubukerarugendo mu Buholandi (Amafoto),"Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ni imurikagurisha riri kuba ku nshuro ya 13, ryabereyemwo gahunda zitandukanye mu bijyanye no kumenyekanisha u Rwanda, aho ryitabiriwe n’ibigo byo mu Rwanda bitandukanye bikora ibijyanye n’ubukerarugendo n’izindi serivisi zijyana nabwo.
Ryitabiriwe uyu mwaka n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Amahoro Tours, Palast Tours and Travel, Heritage Safaris na Wildlife Tours-Rwanda.
 Umuyobozi w’Ishami ry’Ubukerarugendo mu rugaga rw’abikorera (PSF), Rutagarama Aimable, yabwiye IGIHE ko kwitabira iryo murikagurisha ari ubundi uburyo bwiza bwo kongera abakerarugendo basura u Rwanda.
Yagize ati “ Turashimira rwose Leta y’u Rwanda uburyo idahwema kudufasha no gushyiramwo imbaraga ngo ubukerarugendo bukomeze butere imbere kandi natwe tubukora tukagiramo inyungu.”
Yakomeje agira ati “ Iyo urebye muri iyi myaka ishize biragaragara cyane ko ubukerarugendo bwateye intamwe igaragara. Natwe umuntu ku giti cye muri twe tubukora nk’umwuga ni ugushyiraho akacu ntitubiharire gusa Leta, twongera ingufu n’umubare w’ibigo bikora ubukerarugendo, dukomeza kubaka amahoteli n’ibindi bijyanye no kwakira abantu.”
Muri gahunda yo kumenyekanisha u Rwanda izwi nka ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
Vakantiebeurs ni imurika rifatwa nk’amahirwe ku bukerarugendo bw’u Rwanda yo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yagize ati “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
[email protected] 

",https://m.igihe.com/ubukerarugendo/article/ibigo-nyarwanda-byacanye-umucyo-mu-imurikagurisha-ry-ubukerarugendo-mu,Tourism
Wild Connector Safaris yatanze umwihariko mu gutembereza abantu Pariki y’Akagera mu minsi mikuru,"Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Uruzinduko ruzaba kuwa Gatandatu tariki 21 Ukuboza 2019, muri Pariki y’Akagera icumbikiye inyamaswa nyinshi.
Abazitabira bazabasha kubona amoko atandukanye y’inyamaswa ziba muri iyo pariki, imwe mu zikomeye muri Afurika nyuma yo kuzanwamo intare n’inkura.
Pariki y’akagera irimo n’izindi nyamaswa zitanduknaye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Ushinzwe iyamamazabikorwa muri Wild Connector Safaris , Rugamba Alexis yakanguriye cyane cyane ababyeyi kuzana abana bari mu biruhuko, babafasha gusobanukirwa neza ibitatse igihugu cyabo.
Ni n’umwanya kandi ku muryango n’abakundana gusoza umwaka bishimye batembera ibyiza bitatse u Rwanda.
Ati “Iki gihe abana benshi baba bari mu biruhuko. Ni umwanya mwiza kuri bo wo gutembera no kumenya byinshi ku gihugu cyabo. N’abakuru ni uko, muze dusure pariki yacu y’Akagera tunezezwe no kureba inyamaswa za mbere zikomeye ku isi.”
Kujyana na Wild Connector Safaris muri Pariki y’Akagera, umuntu umwe arasabwa kwishyura amafaranga 30 000 Frw mu gihe abanyamahanga badaturuka mu muryango wa Afurika y’Iburasirazuba bazishyura amadolari 110.
Muri ayo mafaranga harimo itike, uburenganzira bwo kwinjira muri pariki, ifunguro rya ku manywa, abakuyobora n’ibindi.
Abantu bakundana baziye rimwe ndetse n’abana bazagabanyirizwaho 10 %.
Undi mwihariko w’uru rugendo ni uko hazaba hari umufotozi wabigize umwuga uzafata amafoto kandi buri wese akazahabwa umwanya wo kubaza ibibazo byose ku bijyanye n’ibyiza bitatse u Rwanda.
Ku bindi bisobanuro kandi aha: Www.Wildconnectorsafaris.com
",https://m.igihe.com/ubukerarugendo/article/wild-connector-safaris-irizihiza-noheli-itembereza-abaturarwanda-muri-pariki-y,Tourism
Imbamutima z’inzego zitandukanye ku bufatanye bw’u Rwanda na PSG,"Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Inzego zitandukanye zirimo abakora mu bijyanye n’ubukerarugendo, abikorera, abashinzwe siporo n’abohereza ibikomoka ku buhinzi n’ubworozi bavuga ko bubumbatiye amahirwe menshi.
Muri ubu bufatanye, abakinnyi ba Paris Saint Germain n’abahoze bayikinira bazashobora gusura u Rwanda bagaragaze ibyiza by’u Rwanda bakoresheje imbuga nkoranyambaga zabo na PSG ibikore gutyo.
Umuyobozi w’Ishami ry’Ubukerarugendo muri RDB, Belise Kariza, avuga ko ‘gukoresha abakinnyi bazwi, bemerwa n’abantu benshi n’abafana babo ari ikintu cyiza kizadufasha mu imenyekanishabikorwa ryacu’.
Ikirango cya Visit Rwanda kigaragara muri Stade ya Parc des Princes nk’uburyo bwo kumenyekanisha ibikorwa. Ibi byaraye bitangiye mu mukino PSG yakiriyemo Nantes.
Visit Rwanda izajya igaragara ku mwambaro w’abakinnyi b’ikipe y’abagore ya PSG, ikaba igaragara ku myenda y’imyitozo y’abakinnyi yaba abagabo n’abagore, ikaba igaragara inyuma ku ikoti ryo kwishyushyanya mbere y’umukino.
Mu guteza imbere ibikorerwa mu Rwanda, Made in Rwanda, mu bufatanye harimo igikorwa cyitwa ‘Icyumweru i Paris’, aho abakora imyenda, ubugeni, ubukorikori, bazashobora kugaragaza ibikorwa byabo mu Bufaransa icyumweru cyose ku bufatanye na Paris Saint Germain.
Kariza avuga ko ubu bufatanye ari ‘ibintu bishimishije kuri twe, turabona amahirwe menshi afunguka hano by’umwihariko ku bikorerwa mu Rwanda no kubona Visit Rwanda igera kure ku bantu benshi’.
Perezida wa Kabiri w’igice cy’abakora ibijyanye n’Ubukerarugendo akaba n’Umuyobozi wa Serena Hotel mu Rwanda, Daniel Sambai, mu kiganiro n’itangazamakuru kuri uyu wa Kane yavuze ko ubu bufatanye babubonamo amahirwe menshi.
Ati “Nk’urwego rw’ubukerarugendo turishimye ku bw’ubu bufatanye, twiteze kubona ubukerarugendo butera imbere nk’uko butahwemye gutera imbere mu myaka ishize, ni iby’agaciro kuri twe.”
Muri ubu bufatanye biteganyijwe ko hazabaho gahunda z’imyitozo ku bana b’abahungu n’abakobwa, gushaka uko amashuri y’umupira w’amaguru ‘academy’ yo mu Rwanda yazakorana n’Ikipe ya PSG.
Umunyamabanga Uhoraho muri Minisiteri ya Siporo, Shema Maboko Didier, yavuze ko ubu bufatanye buzateza imbere siporo cyane.
Ati “Nishimiye ubu bufatanye na PSG nk’ushinzwe siporo, aya ni amahirwe meza kuri twe yo gukomeza guteza imbere siporo yacu by’umwihariko mu rwego rw’umupira w’amaguru.”
Muri ubu bufatanye kandi ikawa n’icyayi cy’u Rwanda kizaba gicuruzwa cyonyine muri Stade ya Parc des Princes, aho abafana baturutse ahantu hose bazashobora kunywa ku cyayi n’ikawa by’u Rwanda.
Uwacu Cynthia wo mu kigo gishinzwe kohereza mu mahanga ibikomoka ku Buhinzi n’Ubworozi (NAEB) yavuze ko ibi bizafasha mu kohereza ibicuruzwa mu mahanga kuko n’ubundi ikawa n’icyayi bitoherezwaga cyane mu Bufaransa.
Ati “Tugendeye ku mwaka tumaze dukorana na Alibaba ubona ikawa twohereza mu Bushinwa yariyongereyeho 700%, noneho tubirebe muri stade irimo abantu ibihumbi 47 buri cyumweru turimo gutanga icyayi n’ikawa twenyine.”
“Turitegura iterambere rinini atari gusa amafaranga tuzakura muri ubu bufatanye ahubwo n’abantu bazaba baje ku mukino baturutse hirya no hino ku Isi bazabimenya, kuko ikawa n’icyayi cyacu bishimwa cyane ku Isi yose.
Ubu bufatanye bw’u Rwanda na PSG buriyongera kubwo rwagiranye na Arsenal FC yo mu Bwongereza. Icyakora bwombi nta kiguzi cyabwo gitangazwa nk’uko impande zombi zabyemeranyijwe ko bikomeza kuba ibanga.
",https://m.igihe.com/ubukerarugendo/article/imbamutima-z-inzego-zitandukanye-ku-bufatanye-bw-u-rwanda-na-psg,Tourism
Icyo u Rwanda ruzungukira mu bufatanye na PSG n’impamvu rwaguye imbibi zikarenga ubukerarugendo ,"Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Mu kiganiro yagiranye na Televiziyo Rwanda, Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko impamvu u Rwanda rwahisemo kurenga imbibi z’ubukerarugendo muri ubu bufatanye rwagiranye na Paris Saint-Germain ari ukugira ngo bifashe no kuzamura Abanyarwanda binyuze mu byo bakora, bimenyekane no mu mahanga.
Ati ""Mu gukomeza guteza imbere ubukungu bw’igihugu cyacu n’ubukungu ndetse n’ubuzima bw’abanyarwanda dukomeza gushaka uburyo twakongera ubushobozi bw’ubukungu bwacu mu gihugu ndetse no hanze y’igihugu.’’
’’ Twasinyanye nabo kugira ngo tumenyekanishe Visit Rwanda mu rwego rw’ubukerarugendo, ariko ntabwo aribyo gusa no mu rwego rwa Visit Rwanda tuzakoresha n’abakurikirana PSG mu Bufaransa n’ahandi hose, bafitanye ubufatanye n’abantu bari mu nzego zitandukanye, yaba abakora imyenda, gukora icyayi n’ikawa […]. Tuzacuruza icyayi cyacu muri Parc des Princes aho PSG ikinira n’ikawa imenyekanishwe mu Bufarana ndetse ducuruze byinshi kurushaho.’’
Akamanzi avuga ko ubu ari uburyo bwiza bwo kumenyekanisha ibikorerwa mu Rwanda n’Ubukerarungendo bwarwo kugira ngo abanyamahanga barusheho kubumenya ariko nabo baze bagure ibintu byo mu Rwanda.
Ati’’ Mu kugura ibyo bintu, bizatanga akazi ku Banyarwanda bakora ibi bintu, bakomeze kubikora kandi babikore ku bwinshi, babone amafaranga bitume n‘igihugu cyacu gikomeza gutera imbere.’’
Agaruka ku mpamvu ubufatanye na Paris Saint Germain butarebye gusa ku bukerarugendo, Akamanzi yavuze ko byatewe n’uburyo iyi kipe yo mu Bufaransa imeze ku buryo babona nayo ikoresha umupira w’amaguru mu kumenyekanisha bindi bikorwa bitandukanye abantu bakunda.
Ati’’ Impamvu twagiye mu bukerarugendo n’ibindi ni uko twabonye umufatanyabikorwa tugiye gusinyana na we [PSG] adakina umupira gusa, bakoresha umupira kugira ngo abantu bagaragaze ibintu bakunda, haba mu myidagaduro, umuco, byose barabishyigikira, bakagaragaza ko ushobora gukoresha umupira kugira ngo uteze imbere ibindi bintu bituma ubaho neza.’’
"" Ni ukureba uburyo twakoresha izina bafite kugira ngo dukore ibindi bashyigikira mu buzima no mu bukungu. Niyo mpamvu twahisemo kugira ngo turenge ubukerarugendo, dushake uko twakorana duteza imbere ibikorerwa mu Rwanda.’’
Muri ubu bufatanye bw’u Rwanda na Paris Saint Germain, hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Umuyobozi Mukuru wa RDB avuga ko muri iki cyumweru Abanyarwanda bakora ibintu bitandukanye bazajya bahabwa umwanya wo kujya kubyerekana mu Mujyi wa Paris.
Ati""Tuzacuruza ikawa n’icyayi cy’u Rwanda muri Stade. Nta kindi gihugu kizabikora, nitwe gusa. Bivuze ko bazatumenya cyane kurusha uko batuzi ubu.’’
""Ntabwo ari ibyo gusa, tuzakomeza tumenyekanishe u Rwanda mu Bufaransa, buri mwaka tuzagira ikintu cyitwa ‘’Icyumweru muri Paris’’, aho tuzana abantu batandukanye bakora imyenda, bakora ubukorikori, bakora ibintu bitandukanye bashobora gucuruza hanze, tubahe umwanya wo kwerekana ibyo bintu no kwerekana Umuco wacu ku buryo bizatuma abantu baza mu Rwanda bakagura n’ibintu byaho.’’
Akamanzi yashimangiye ko ubufatanye u Rwanda ruri kugirana n’amakipe akomeye i Burayi bugamije gutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Ati ""Turashaka gucuruza ibintu byinshi kurushaho hanze y’igihugu. Turashaka ko byakwiyongera mu bwinshi ndetse no mu bwiza bwabyo. Icyo tumaze kubona nk’igihugu ni uko tugomba kugira icyerekezo cy’igihe kirekire cyane. Dutekereze ngo mu myaka 10, 20 cyangwa 50 tuzaba turi hehe? Turifuza kuba igihugu gikize, Abanyarwanda bize kandi bafite ubushobozi, bashobora gukora ibintu bifite agaciro kari hejuru.’’
Umuyobozi wa RDB avuga ko kuri ubu umubano w’u Rwanda n’u Bufaransa ari mwiza ndetse bahisemo gukorana na Paris Saint Germain nk’ikipe ishaka kuzamura abato n’urubyiruko no gushyikira gukora ibintu binoze nk’uko bimeze no k’u Rwanda.
Yakomeje avuga ko kuba u Rwanda ruri gushora cyane mu mikino ari uko rwabonye ko bitanga icyerekezo cyiza cy’igihugu ndetse bizafasha n’Abanyarwanda gutera imbere.
Ati’’ Nk’igihugu turimo gushora mu mikino. Twubatse Kigali Arena kugira ngo Basketball ikinwe, hari ikibuga cya Cricket, hari amagare ndetse Abanyarwanda bitwara neza, hari Golf Club turi kubaka kugira ngo igere ku rwego mpuzamahanga, bigaragaza ko Leta iri gushora cyane mu mikino kugira ngo izamuke kandi nayo bizatuma itanga umusaruro mu bukungu bwacu.’’
PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
RDB ivuga kuva u Rwanda rutangiye gukorana na Arsenal binyuze muri Visit Rwanda mu mwaka ushize, kuri ubu ba mukerarungo baza mu Rwanda bamaze kugera kuri miliyoni imwe na 700 ndetse yizeye ko bazakomeza kwiyongera mu myaka iri imbere.
",https://m.igihe.com/ubukerarugendo/article/icyo-u-rwanda-ruzungukira-mu-bufatanye-na-psg-n-impamvu-rwaguye-imbibi,Tourism
Nyanza: Inzira z’Ubukerarugendo gakondo zahawe icyangombwa cyo mu rwego rwa mbere (Amafoto),"Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Ni igikorwa cyabaye kuri uyu wa Gatatu ubwo izo nzira zafungurwaga ku mugaragaro zihabwa n’amanota bitewe n’imiterere yazo igaragaza ibyiza ndangamateka na nyaburanga.
Cyitabiriwe n’abayobozi barimo Minisitiri w’Urubyiruko n’Umuco, Mbabazi Rosemary; Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert; Guverineri w’Intara y’Amajyepfo, Gasana Emmanuel na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber, n’abandi.
Amanota yatanzwe n’abarimo inzobere mu bukerarugendo akaba na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber.
Izo nzira zitwa Nyanza Cultural Trials ni eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi inyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Klaus Eber yavuze ko bamaze iminsi basura izo nzira baziha n’amanota ariko basanze zifite umwihariko ugeranyije n’izo mu bihugu by’i Burayi.
Ati “Abantu benshi bakora ubukerarugendo bushingiye ku kugenda n’amaguru bakunda inzira zirimo ibyerekezo bishushanyije birimo n’amakuru atandukanye. Rero nishimiye kubamenyesha ko izi nzira zo mu Karere ka Nyanza zujuje ibyo byose.”
Yasobanuye ko mu gutanga icyangombwa hari byinshi bishingirwaho birimo ibyerekezo n’ibindi byiza nyaburanga n’ibiranga amateka bikabafasha kugenda bishimye batarambirwa.
Yavuze ko kimwe mu byahesheje amanota menshi inzira zo mu Karere ka Nyanza ari amateka y’Ubwami ahaboneka.
Yasobanuye ko ubusanzwe batanga amanota bakurikije ukuntu ahantu hagenda hahinduka kuko abagira amanota menshi baba bafite byibura ahantu hagera kuri 50 muri izo nzira hatandukanye.
Ati “Ni ukuvuga ngo ukagenda ukava mu ishyamba ukagera mu mirima ihinzemo imyaka, ukagera mu mibaya, mu misozi, mu bisiza, muri kaburimbo, ahatuye abantu, ahadatuwe n’ahandi. Uko guhindagurika kw’ahantu ni ko gutuma inzira zigira amanota meza.”
Yakomeje avuga ko inzira zo mu Karere ka Nyanza bazisuzumye basanga zifite ahantu hagera kuri 75 hatandukanye kandi hari ibyiza byinshi bishimisha abazinyuramo.
Ati “Twe twaje gusanga inzira za hano zifite ahantu 75; ni igipimo kirenze ibindi byose. Ntewe ishema n’uko u Rwanda rugeze kuri icyo gipimo cyo hejuru; mwabonye amanota 75.”
Klaus Eber yavuze ko ku mugabane w’u Burayi aho izo nzira zimaze igihe; izo mu rwego rwa mbere ziba zifite amanota 60 ariko hari iyo mu Budage ifite amanota 80.
Yavuze ko ari igikorwa gikomeye gikwiriye kubyazwa umusaruro kigafasha igihugu mu iterambere.
Asobanura inzego zitandukanye izo nzira ziba zirimo yavuze ko hari urwa mbere rwo hejuru ruba rwitwa ‘Premium’ ari narwo izo mu Karere ka Nyanza bazishyizemo.
Ati “Ubu ku Isi hose cyane cyane mu Burayi hari izigera kuri 600 zo muri urwo rwego rwa premium.”
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko bishimiye amanota babonye bityo nyuma yo gutangiza izo nzira ku mugaragaro hagiye gukurikira ibikorwa byo kuzimenyekanisha no kuzibyaza umusaruro.
Ati “Izi nzira eshatu zimaze gutangizwa zagiye ku rwego mpuzamahanga; ubu hagiye gukurikiraho kuzimenyekanisha kugira ngo zimenyerwe; abantu bakora mu bukerarugendo batangire bazicuruze bazimenyakanishe.”
Amb. Masozera yavuze ko usibye izo nzira eshatu hari izindi enye zizatangira gukorwa guhera umwaka utaha.
Bamwe mu baturage bitabiriye igikorwa cyo gutaha izo nzira banifatanya n’abayobozi gukora urugendo rwa kilometero 10 mu nzira yitwa ‘Royal Trail’ bavuze ko bazishimiye cyane.
Dusabimana Francine waturutse mu Mujyi wa Kigali ati “Icyanshimishije ni ibintu nabonye bitandukanye birimo utuyira twiza tuzamuka n’utumanuka imisozi; mbese ntabwo umuntu ashobora gucika intege ngo ananirwe. Nabonye Ingoro z’Abami ni ubwa mbere nari mpageze byanshimishije kuhabona.”
Hari bamwe batangiye kubibyaza umusaruro

Bamwe mu baturage batangiye ibikorwa byo kubyaza umusaruro ubwo bukerarugendo bushingiye ku kugenda n’amaguru aho bakora ibikorwa by’ubucuruzi kuri izo nzira.
Umusore witwa Nsanzintwari Augustin wo mu Murenge wa Busasamana yatangiye gucuruza inkoni abantu bashobora kwicumba bazamuka imisozi ndetse n’ingofero zishobora kubakingira izuba.
Ati “Hari ba mukerarugendo bahora baza hano mu Rukari gusura bagakenera inkoni zo kwicumba cyangwa ingofero zo kwambara.”
Minisitiri w’Urubyiruko n’Umuco, Mbabazi Rosemary, yasabye abaturage bo mu Karere ka Nyanza kubyaza umusaruro ubwo bukerarugendo.
Yavuze ko ubukerarugendo ari ikintu u Rwanda rwiyemeje gushyiramo imbaraga ruganisha ku murage n’umuco w’Abanyarwanda.
Ati “Nyakubahwa Perezida wa Repubulika yifuza ko Intara y’Amajyepfo iba igicumbi cy’umuco n’umurage wacu. Iyi nzira yose ugakomeza ukagera muri Nyungwe hari byinshi cyane bigize amateka yacu n’umurage wacu dushobora kubyaza umusaruro kandi n’abato bakabimenya bagakura babizi”
Yasabye ubufatanye bw’Akarere ka Nyanza, abari mu bukerarugendo n’abikorera gukora ibikorwa bihabyaza umusaruro mwiza.
Ati “Mumenyekanishe hano hantu ibikorwa bihari baze babisure bahamare umwanya munini bahasige amadevize n’abaturage bacu batere imbere kurushaho.”
Yagiriye inama abaturage yo gucuruza inkoni, ibyo kwitwikira, ibyo umuntu yakwihanaguza icyuya, amazi, imitako n’ibindi bishobora gukenerwa na ba mukerarugendo banyura muri izo nzira.
Yasabye abasanzwe batanga serivise z’amafunguro kwagura ibikorwa no kunoza ibyo bakora ku buryo nta mukerarugendo uzasohoka i Nyanza ngo ajye gushaka icyo kurya cyangwa icyo kunywa ahandi.
Ati “Abanyabugeni, abanyabukorikori n’abatanga serivise mwumve ko ari amahirwe tugomba kubyaza umusaruro.”
Abitabiriye urugendo rwo gutangiza izo nzira ku mugaragaro kuri uyu wa gatatu babarirwa mu bantu 400 barimo n’abanyamahanga.
Icyangombwa inzira z’i Nyanza zahawe kimara imyaka itatu, nyuma yayo nibwo hongera gutangwa ikindi.
",https://m.igihe.com/ubukerarugendo/article/nyanza-inzira-z-ubukerarugendo-gakondo-zahawe-icyangombwa-cyo-mu-rwego-rwa,Tourism
Uko byagenze ngo amasezerano y’u Rwanda na PSG agerweho,"Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Bamwe babanje gukeka ko ari ’Fake News’, abandi babanza kujijinganya kuko batiyumvishaga ko byashoboka cyangwa se koko ko byari byabaye, muri macye u Rwanda rwongeye gutungurana rusinyana amasezerano y’imikoranire na Paris Saint Germain, ikipe rurangiza muri ruhago yo mu Bufaransa, imwe ikinamo Neymar na Mbappe.
Gutungurana k’u Rwanda ko kumaze kuba akarande kuko rimwe bucya hatangijwe uruganda ruteranya imodoka, ejo ukumva ngo hatangijwe uruteranya izikoreshwa n’amashanyarazi, ubundi ngo hatangijwe urwa telefone, cyangwa se ngo amaraso n’imiti bisigaye bigemurwa ku mavuriro hifashishijwe drones. Buri munsi ucyana ayawo.
Kuri ubu inkuru yamaze kuba kimomo ni uko PSG igiye kujya yamamaza urwa Gasabo binyuze mu gikorwa cyo kureshya ba mukerarugendo kizwi nka ’Visit Rwanda"" ku buryo guhera kuri uyu wa Gatatu ku mukino PSG iri buze kwakiraho Nantes, hari butangire ubufatanye bw’u Rwanda n’iyi kipe, aho ’Visit Rwanda’ iza kugaragara bwa mbere ku myenda abakinnyi bari buze kuba bambaye bishyushya.
Kugira ngo ubu bufatanye bugerweho, byanyuze mu nzira ndende ariko itagoye na busa, kubera amakarita yakinwaga. Nta bwana na seti zasakiranaga.
Ni ngombwa ko ubanza ugasobanukirwa ba nyir’iyi PSG n’uko mu myaka itarenze icumi imaze kuba ubukombe mu Burayi. Iyi kipe si iya kera cyane kuko yashinzwe mu 1970 ariko igira amahirwe yo kuba ba nyirayo Guy Crescent, Pierre-Étienne Guyot na Henri Patrelle bari abagwizatunga bakomeye.
Ubuhangange bwayo bwakajije umurego ubwo yagurwaga n’abanyemari bo muri Qatar, Qatar Sports Investments, mu 2011.
Iyi Sosiyete yashinzwe mu 2005 ifite icyicaro gikuru i Doha muri Qatar, ishora imari mu bikorwa by’imyidagaduro na siporo. Perezida wa QSi ni nawe wa PSG, Nasser Ghanim Al-Khelaifi.
Nubwo ari Sosiyete y’ishoramari ikora mu buryo bwigenga, ishingiye kuri leta ya Qatar, bituma iyi kipe ari imwe muri ebyiri zonyine ku Isi zifite ba nyirazo bashingiye kuri leta; yo na Manchester City.
Aba baherwe bayishoyemo imari ifatika, ihera mu gihugu imbere yigarurira ibikombe byose byari bimaze imyaka n’imyaniko bitwarwa na Lyon.
Mu gushaka kwigarurira u Burayi, Al-Khelaifi, yashyize ingufu mu gutuma iyi kipe iba ikirangirire, igura buri mukinnyi wese ukomeye ku Isi ariko w’icyamamare ku buryo byayifunguriye imiryango henshi. Uhereye kuri David Beckham, Zlatan Ibrahimovich, Kylian Mbappé, kugera kuri Neymar Jr uhenze ku Isi kugeza ubu.
Amakuru yizewe agera kuri IGIHE, ni uko kugira ngo ubufatanye bwa PSG n’u Rwanda bubeho mu bijyanye no kuba iyi kipe yakwamamaza ibikorerwa mu Rwanda n’ubukerarugendo bwarwo, byaturutse ndetse byoroshywa n’umubano usanzwe hagati y’u Rwanda na Qatar.
Uyu mubano umaze igihe kinini ni wo watumye Emir wa Qatar, Sheikh Tamim bin Hamad Al Thani, aza mu Rwanda muri Mata uyu mwaka ndetse anasura Pariki y’Akagera ari kumwe na Perezida Kagame mu mvura yagwaga icyo gihe.
Icyo gihe kandi hasinywe amasezerano mu ngeri enye arimo ajyanye n’imikoranire mu rwego rw’umuco, muri siporo, mu bukerarugendo n’ibikorwa by’ubucuruzi ndetse n’ibijyanye n’ingendo zo mu kirere.
Bivugwa ko ibiganiro na PSG byoroshye biturutse kuri uyu mubano ndetse bikomezanya umuvuduko nyuma y’uko uyu muyobozi yari avuye mu Rwanda.
Igikomeye muri byose ni uko nubwo QSi iyoborwa na Al-Khelaifi ari nawe Perezida wa PSG, iyi sosiyete yashinzwe na Emir wa Qatar; byumvikanisha uburyo u Rwanda rwisanze mu biganiro mu buryo bworoshye.
Ikindi ni uko umwe mu bantu batumye QSi igura PSG, ni Nicolas Sarkozy wayoboye u Bufaransa, ubu akaba ari inshuti ikomeye y’u Rwanda ndetse afasha abashoramari bashaka kurugana.
Ubu bufatanye bw’u Rwanda na PSG butandukanye n’ubwo u Rwanda rusanzwe rufitanye na Arsenal, ariko bufite akamaro kanini urebye mu cyerekezo cy’igihugu.
Kuba u Rwanda rushaka kugaragariza amahanga ibyiza byarwo, hamwe mu hantu rwari ruhanze amaso ni ku isoko ry’u Bufaransa, by’umwihariko mu Mujyi wa Paris, ufatwa nk’Umurwa Mukuru w’Isi mu by’umuco.
Ibyamamare hafi ya byose by’Isi bifata Paris nk’Umujyi w’ubukerarugendo, imideli n’ibindi; inkengero za Paris nko mu Mujyi wa Cannes ni ahantu handitse amateka mu bya Sinema. Ibi byose byanatumye mu mikoranire na PSG hitswa cyane ku kugaragaza u Rwanda mu isura yindi y’umuco, hakanatezwa imbere ibikorerwa mu gihugu nk’imideli, icyayi, ikawa n’ibindi.
Ikindi kigaragaza isura yihariye y’iyi mikoranire na PSG ni ishoramari riri gushyirwa mu ngeri zibanzweho muri aya masezerano cyane cyane umuco n’imyidagaduro.
Uru rwego cyane rujyanye n’imyidagaduro n’ubundi Abafaransa bari batangiye kuruyoboka mu Rwanda bigaragazwa n’ishoramari rya miliyoni $40Vivendi ibarizwamo Canal+ yiyemeje gushyira muri Kigali Cultural Village ku musozi wa Rebero.
Gusa igitangaje kandi cyiza muri byose ni uburyo guhera umwaka utaha, icyayi cy’u Rwanda n’ikawa aribyo byonyine bizajya bicuruzwa kuri Parc de Princes, stade ya PSG, biha amahirwe abahinzi n’inganda gutera imbere kurushaho no kubona isoko rishya.
Kuki u Rwanda rwamamaje ku myenda yo mu myitozo n’iyo mu kwishyushya mbere y’umukino?
Amakuru avuga ko u Rwanda rwifuzaga kuba rwagirana amasezerano n’iyi kipe ku buryo Visit Rwanda yamamazwa ku myenda ikipe ikinana, ariko ntibyakunda kubera abandi baterankunga kandi bakomeye PSG ifite.
PSG magingo aya ifite abaterankunga bagera kuri 30. Ab’imena ni babiri aribo Nike iyambika na Sosiyete y’amahoteli ya Accor. Zombi zamamazwa ku mupira imbere aho agaciro k’amasezerano n’izi sosiyete kabarirwa muri miliyoni 165 z’amadolari.
Byonyine amasezerano iyi kipe yagiranye na Accor bivugwa ko ari “mu masezerano ane meza mu Burayi” aho ku mwaka agaciro kayo kagera muri miliyoni 50 z’amadolari.
Arsenal ubusanzwe yamamaza u Rwanda binyuze ku gushyira ijambo Visit Rwanda ku kuboko kw’ibumoso kw’imyenda iyi kipe ikinana muri shampiyona.
Aha hantu ku mwenda wa PSG hafitwe na Banki y’Igihugu muri Qatar (Qatar National Bank) nayo itanga amafaranga menshi, ikanarenzaho guha amasezerano abakinnyi barimo nka Neymar ngo bayamamaze ku giti cyabo.
Iyi banki niyo yahaye PSG inguzanyo y’amafaranga yifashishijwe mu kugura Neymar, aho ayamutanzweho abarirwa muri miliyoni 222 z’amadolari ya Amerika.
Mu mugongo naho hafitwe n’abanya-Qatar, Ooredoo, sosiyete ikora ibijyanye n’itumanaho. Ibi nibyo byatumye u Rwanda rwashakaga kugaragara muri Paris rushaka ubundi buryo hakorwa amasezerano y’imikoranire ndetse hanashyirwamo ingingo nyinshi zirugaragaza mu buryo budasanzwe ndetse ubirebye neza bwihariye kurusha ubwa Arsenal.
Itandukaniro ni uko amasezerano ya Arsenal agaragaza u Rwanda ku rwego rw’Isi yose ariko inyungu yayo ntihite igera ku muturage wo hasi ako kanya, mu gihe aya PSG akora ku buzima bw’umuhinzi wo mu Kitabi uri mu murima w’icyayi.
Umwe mu basesenguye aya masezerano waganiriye na IGIHE yagize ati “Aya Arsenal yagejeje u Rwanda ku rwego ruhambaye bidasanzwe, atandukanye n’aya, gusa icyiza kuri aya ni uko inyungu igera ku muntu ako kanya.”
Ibi bishingirwa ku kuba guhera umwaka utaha w’imikino, ubu bufatanye bw’u Rwanda na PSG, buteganya ko icyayi cy’u Rwanda n’ikawa aribyo byonyine bizajya bitangwa kuri Parc des Princes.
Ushinzwe itangazamakuru n’itumanaho mu Kigo cy’Igihugu gishinzwe guteza imbere ibyoherezwa mu mahanga bikomoka ku buhinzi n’ubworozi, NAEB, Pie Ntwari, yabwiye IGIHE ko aha abahinzi indi mpamvu yo kongera umusaruro.
Ati “Iyo tubonye isoko ryiyongera ku yo dufite biba ari byiza. Igishimishije ubu ni uko ari twe twenyine tuzaba twemerewe gucuruzamo [muri stade] icyayi n’ikawa. Twiteze ko amadevize yinjiraga aziyongera. Ikindi abahinzi babonye indi mpamvu yo kongera umusaruro n’ubwiza ku bwinshi. Twiteze isoko ridahungabana mu gihe cy’imyaka itatu.”
Hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ibi byiyongera ku mikoranire hagati y’abakora mu ruganda rw’imideli izatangizwa mu mezi ari imbere.
Mu bijyanye no kuzamura impano z’u Rwanda, PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
🆕✍🌄 @visitrwanda_now#ThisIsRwanda #VisitRwanda #MadeInRwanda pic.twitter.com/ojsRJsZOWN
— Paris Saint-Germain (@PSG_inside) December 4, 2019
Inkuru bifitanye isano: Paris Saint Germain yiyongereye kuri Arsenal mu kwamamaza Visit Rwanda
",https://m.igihe.com/ubukerarugendo/article/uko-byagenze-ngo-amasezerano-y-u-rwanda-na-psg-agerweho,Tourism
Inzira z’Ubukerarugendo gakondo zitezweho gukuba kabiri umubare w’abasura i Nyanza,"Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Byatangajwe kuri uyu wa Gatandatu mu muganda rusange aho hakozwe ibikorwa by’isuku muri imwe muri izo nzira iherereye mu Murenge wa Busasamana.
Hasobanuwe ko izo nzira ziswe ‘The Nyanza Cultural Trials’ ari eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi izanyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Izo nzira zose uko ari eshatu zifite umwihariko w’uko ari utuyira twa Kinyarwanda tunyura mu misozi, ibibaya aho abantu batunyuramo bagenda bareba ahantu hateye indabyo, ahahinze imyaka itandukanye, ahatuwe, urutoki n’ibindi byiza bitandukanye bihaboneka.
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko izo nzira ziyongera ku bindi byiza biranga amateka mu Karere ka Nyanza bigatuma ba mukerarugendo bahasura biyongera.
Ati “Twazanye ubundi bwoko bw’ubukerarugendo bushingiye ku kugenda n’amaguru baciye muri izi nzira gakondo za Kinyarwanda. Ni ukuvuga ngo abo bantu nibajya baza aho kugira ngo bamare amasaha abiri nibura bazajya bamara iminsi itatu cyangwa barenzeho kandi uko batinda ni ko bituzanira inyungu yo kudusigira amafaranga.”
Amb. Masozera yashimiye abaturage bitabiriye umuganda rusange wo gukora isuku muri izo nzira, abararikira kuzaza kuzitaha ku mugaragaro tariki ya 4 Ukuboza 2019.
Ati “Ni igikorwa gikomeye cyane kizatuma hano i Nyanza cya cyifuzo mwari mufite cy’uko haba igicumbi cy’umuco kiba impamo. Dutekereza ko izo nzira zizatuma abantu basura Nyanza bava ku bihumbi 70 nibura bakagera ku bihumbi 150 ku mwaka.”
Amb. Masozera yasobanuye ko inzobere mu bijyanye n’ubwo bukerarugendo zimaze iminsi zisura izo nzira ari nako zitanga amanota hakaba hari icyizere ko zizaza mu za mbere nziza 1 000 ziri ku Isi.
Muri izo nzira bagiye bashyiraho ibyapa byerekana ibyerekezo ariko abazajya bazinyuramo hari ubwo bazajya bakenera ababasobanurira amateka y’uduce dutandukanye duhari.
Umuyobozi wungirije ushinzwe iterambere ry’ubukungu mu Karere ka Nyanza, Kajyambere Patrick, yasabye abaturage kwirinda kongera kumena imyanda hafi y’izo nzira.
Yabibukije ko bagomba kugira isuku muri byose, buri rugo rukagira aho kujugunya imyanda habugenewe ntibongere kuyishyira aho babonye.
Ati “Nahoze mbona umwanda wari uri hano muri iyi nzira; umuntu arava mu rugo akaza kumena ibishingwe hano cyangwa akagajugunya ibishishwa by’ibitoki kubera ko atumvaga agaciro k’iyi nzira.”
Bamwe mu baturage bo mu Karere ka Nyanza bawiye IGIHE ko nyuma yo kumenya agaciro k’izo nzira bagiye kuzitaho ku buryo hatazongera kugaragara umwanda.
Mukankunzi Jeannette ati “Twishimiye ibikorwa by’ubukerarugendo bikomeje kwiyongera hano iwacu; izo nzira ntabwo zizongera kugaragaramo umwanda kuko buri wese agiye kuba ijisho rya mugenzi we ku buryo nta muntu uzongera kuza kuhamena imyanda.”
Kalisa JMV nawe yavuze ko bishimiye ubusobanuro bahawe ku bijyanye n’izo nzira kandi yumvise bizagirira akamaro Akarere kabo ka Nyanza.
Akarere ka Nyanza kabumbatiye amateka menshi yiganjemo ayo hambere kuko Nyanza yabaye Umurwa Mukuru w’Ubwami kuva mu 1899 kugeza mu mu 1962
I Nyanza hahoze ari Umurwa w’Ubwami kuko hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana.
Muri nyanza kandi haboneka Amariba ya Mutende yafukuwe ku ngoma y’Umwami Mutara III Rudahigwa, aho Inyambo ze ndetse n’inka z’abaturage ziturutse imihanda yose zashokaga.
Hari kandi Icyuzi cya Nyamagana cyafukujwe n’Umwami Mutara III Rudahigwa afatanyije n’agoronome w’Umubiligi witwaga Dubois.
I Nyanza kandi hafatwa nk’igicumbi cy’ubutabera kuko hahoze urukiko umwami yaciragamo imanza.
[email protected]

",https://m.igihe.com/ubukerarugendo/article/inzira-z-ubukerarugendo-gakondo-zitezweho-gukuba-kabiri-umubare-w-abasura-i,Tourism
Inyubako za mbere mu Rwanda zakira ba mukerarugendo zihenze kurusha izindi (Amafoto),"U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
Ubwo Jenoside yakorewe Abatutsi yarangiraga, u Rwanda rwari igihugu cyangiritse, abanyamahanga baragitereranye ndetse nta bikorwa bifatika rufite, kugeza ubwo filime yiswe Hotel Rwanda yajyaga gukinwa, hagafatwa icyemezo ko ikinirwa muri Afurika y’Epfo ku mpamvu zirimo ko mu Rwanda hatari hari hoteli zakwakira ibyamamare nka Don Cheadle uyigaragaramo.
Burya si buno! Ibintu byarahindutse, ubu muri hoteli eshanu z’inyenyeri eshanu zibarirwa mu rwa Gasabo, ebyiri ziri hanze y’Umurwa Mukuru Kigali. Izo ni One & Only Nyungwe House yo muri Pariki y’Igihugu ya Nyungwe na Bisate Eco Lodge yo mu Karere ka Musanze yashyizwe kuri urwo rwego ku wa 1 Ugushyingo 2019.
Kugeza ubu hoteli z’inyenyereri eshanu ziyongera kuri izo ni Radisson Blu Hotel & Convention Centre, Kigali Serena Hotel na Kigali Marriott Hotel.
Ni intambwe zikomeye zizatuma u Rwanda rubasha kugera ku rwego rwo kwinjiza nibura miliyoni 800 z’amadolari ya Amerika mu 2024, ahwanye na miliyari 760 z’amafaranga y’u Rwanda.
Twagerageje kwegeranya hoteli za mbere mu Rwanda zihenze, nubwo ibiciro byazo bihindagurika bitewe n’ibihe, ni ukuvuga niba ari mu mezi ajyanye n’ubukeraryugendo cyangwa mu gihe abasura igihugu baba ari bake.
Haniyongeraho ko mu kugena igiciro hitabwa ku gihe umuntu azamara muri hoteli runaka. Ntabwo bivuze ko uburyo zikurikirana hano ari bwo buryo ntakuka. Kugira ngo wumve neza iyi nkuru, birasaba ko wifashisha Calculatrice, hanyuma idolari rimwe riri kuri 925 Frw ugendeye ku ivunjisha rya Banki Nkuru y’Igihugu.
1. Singita Kwitonda Lodge and Kataza House
Singita yatashywe ku wa 1 Kanama 2019 na Perezida Paul Kagame aherekejwe na Madamu Jeannette Kagame. Ni inyubako yo ku rwego rwo hejuru yakira ba mukerarugendo nabo bo ku rwego nk’urwo, yubatswe mu Karere ka Musanze ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge and Kataza House yubatswe mu gishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo.
Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano, itwara miliyoni $25.
Ibiciro byaho byihagazeho nubwo bihindagurika bitewe n’ibihe by’ubukerarugendo nk’uko twabivuze.
Nk’ubu kuva ku wa 1 Ugushyingo kugeza ku wa 19 Ukuboza, icyumba gishobora kuraramo abantu babiri cyishyurwa $1495 ku muntu ku ijoro, mu gihe mu mpeshyi aba ari $1750.
Muri iyi minsi kandi icyumba kibamo ibitanda bibiri kirimo kwishyurwa $4 485, mu gihe ubusanzwe aba ari $5250 hagati y’umuntu umwe na batatu, hakwiyongeraho undi umwe bikajyana n’inyongera ya $1495 mu minsi nk’iyi cyangwa $1750 mu bihe by’ubukerarugendo.
Kurara muri Kataza House yo ishobora kwakira abantu umunani ubu ni $6877 mu gihe ubusanzwe aba ari $8050 ku ijoro rimwe ku bantu hagati y’umwe na bane, hagira uwiyongeraho bikajyana n’izamuka rya $1495 cyangwa $1750 bitewe n’ibihe.
Muri icyo giciro haba hakubiyemo n’ibintu byose umuntu akenera mu ijoro, birimo ibyo kurya no kunywa byose bihaboneka.
2.	One&Only Gorilla’s Nest
Mu kwezi gushize nibwo inkuru yabaye kimomo ko nyuma ya hoteli igezweho imaze igihe muri Pariki y’Igihugu ya Nyungwe, One & Only Resorts yibarutse irindi shami mu karere ka Musanze, ryitezweho kuzajya ryakira ba mukerarugendo basura ingagi.
One&Only Gorilla’s Nest yubatswe mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda. Yubatswe mu biti mo hagati ku buryo buri nzu iteretse ku byuma bishinze, aho nibura bibarwa ko inzu imwe yagiye itwara miliyoni imwe y’amadolari ngo yubakwe.
Kugeza ubu kuharara byihagazeho kuko nka Forest lodge irimo ibitanda bibiri, kuyiraramo ijoro rimwe ari $3,825 ni ukuvuga nibura miliyoni 3.5 Frw; Forest Lodge King ni $3,060 ni ukuvuga asaga miliyoni 2,8 Frw; Virunga Suite ni $4,760 ni ukuvuga miliyoni 4,3 Frw naho Ingagi suite ni $5,900, nibura ni miliyoni 5,4 Frw.
3.	Radisson Blu Hotel
Muri Nyakanga 2016 nibwo Perezida Paul Kagame yafunguye ku mugaragaro inyubako ya Radisson Blu and Kigali Convention Centre, ahamya ko ari intsinzi y’Abanyarwanda kuko bananiwe kenshi kuyuzuza kubera ubushobozi buke, ariko ntibacike intege bikarangira bayujuje.
Iyi nyubako yubatse mu birometero bitanu uvuye ku kibuga cy’indege mpuzamahanga cya Kigali, mu Murenge wa Kimihurura ku buso bungana na hegitari 12,6.
Kigali Convention Centre igizwe na Hotel y’inyenyeri eshanu ifite ibyumba 292, icyumba cy’inama cyakira abantu basaga 2500, ibiro byo gukoreramo n’ibindi. Inyubako zirimo zifite agaciro ka miliyoni 300 z’amadolari abarirwa muri miliyari 223 z’amafaranga y’u Rwanda.
Iyo ukigera ku rubuga rwayo wakirizwa ubutumwa ko ushobora kurara muri iyi nyubako itagira uko isa guhera ku $265.50
Ayo madolari agenda azamuka ukagera kuri Junior Suite ifite ibaraza, ikakwemera kugira aho wakirira abashyitsi ugahabwa n’ifunguro rya mu gitondo ku madolari $690.00 kugeza kuri Suite yo iguha ibyo ukeneye byose (Terrace & Lounge Access-Breakfast) yishyurwa $ 3,540.
4.	Kigali Marriott Hotel
Mu 2016 nibwo u Rwanda rwahaye ikaze Marriott Hotel, hoteli y’inyenyeri eshanu igizwe n’ibyumba 254 birimo n’icyo ku rwego rw’abaperezida. Niyo hoteli yayo ya kabiri yari ifunguwe ku mugabane wa Afurika nyuma y’iri mu Misiri.
Kuharara byihagazeho, kuko uwagiyemo nko ku wa Mbere agasohokamo kuri uyu wa Kabiri ku mafaranga make byamusabye kwishyura $210, yakenera kujya mu cyumba cyo ku rwego rwo hejuru akishyura $3,500 kandi ku ijoro rimwe gusa.
Muri rusange iyi hoteli igizwe n’inyubako umunani zigerekeranye, ikagira ibyumba 229 n’icyo twagereranya n’inzu mu yindi cyangwa suite 25, ziri mu rwego rwo hejuru ku buryo umuntu aba yisanzuye, afite ibyangombwa nkenerwa byose imbere ye. Ifite kandi ahantu 14 hatandukanye hashobora kubera inama.
5.	Bisate Lodge
Iyi ni indi nyubako ya Wilderness Safari yubatswe muri Pariki y’Igihugu y’Ibirunga.
Bisate ifite ibyumba bitandatu buri kimwe kiri ukwacyo, bishobora kwakira abantu byaba mu buryo bw’umuntu ukeneye kurara wenyine, kurarana n’undi cyangwa guhabwa ibitanda bibiri.
Kuharara umuntu yishyura bitewe n’ibihe ndetse no kuba aherekejwe cyangwa ari wenyine. Nk’urugero uwajya kurara muri Bisate Logde muri aya mezi hagati ya tariki 16 Ukuboza 2019 na tariki 29 Gashyantare 2020, byamusaba kwitwaza US$1654. Gusa ashobora no kugabanuka ku mpamvu zitandukanye.
6.	Kigali Serena Hotel
Kigali Serena Hotel ni imwe muri hotel zigezweho kandi zifite amazina amaze igihe mu Rwanda, ndetse ho ibiciro byayo iyo ufunguye urubuga rwayo ubisoma mu mafaranga y’u Rwanda. Nibura icyumba gihera ku 215 855 Frw ; hakwiyongeramo ifunguro rya mu gitondo bikaba 246 784 Frw. Ni amadolari ya Amerika asaga $230.
Bigenda bizamuka mu biciro bitewe n’imiterere y’icyumba n’ibijyana nacyo, wagera ku byumba byo mu rwego rw hejuru (Junior suite & Suite) ukishyura hagati ya 895 891 Frw na 1.087.018 Frw, ni ukuvuga agera mu madolari ya Amerika $1170.
7.	One and Only Nyungwe House 
One & Only Nyungwe House ni hotel iteye amabengeza yubatswe mu nkengero za Pariki y’Igihugu ya Nyungwe.
Iyi hoteli iri rwagati mu mirima y’icyayi ya Gisakura yongeye gufungurira bose amarembo tariki ya 1 Ukwakira 2018, nyuma yo kuvugururwa no kwagurwa. Yubatswe mu 2010 ku bufatanye na Guverinoma y’u Rwanda ihabwa izina rya Nyungwe Forest Lodge, rihinduka mu 2017 nyuma y’uko yeguriwe One & Only Nature Resorts.
Hotel za One & Only Nature Resorts zifite umwihariko wo kuba mu gihe zubakwa, hazirikanwa ku kurengera ibidukikije n’urundi rusobe rw’ibinyabuzima.
Ibyumba byayo uko ari 22 bigaragaza ubwiza bw’imitako igaragaza umuco nyarwanda, bituma uwabirayemo abasha kwisobanurira no kurushaho kwegerana n’u Rwanda atabanje kugira uwo asobanuza.
Serivisi zo ku rwego rwo hejuru One&Only itanga kandi zinihagazeho kuko ibyumba byabo byishyurwa guhera ku madolari 595 mu ijoro rimwe. Hari kandi n’ikindi cyumba cyagutse (Two-Bedroom Forest Suite), gifite uruganiriro n’aho gufatira amafunguro, kandi kiri ahantu uba witegeye ibyiza bitatse ishyamba rya Nyungwe.
Iki cyumba gishobora kwakira abantu bane, kiri mu byumba by’amahoteli bihenze cyane mu Rwanda, kuko cyishyurwa 2 288$.
8.	Amakoro Songa Lodge
Amakoro Songa Lodge ni indi nyubako yiyubashye yakira ba mukerarugendo, iherereye mu Kinigi mu Karere ka Musanze. Ni inyubako ziri ahantu hatuje, ku buryo igihe wasuye ingagi mu birunga cyangwa wagiyeyo kuruhuka, hagufasha gusubiza ubwenge ku gihe ukunga ubumwe n’ibvidukikije.
Kurara muri izi nyubako nabyo byihagazeho, kuko bisaba kwishyura nibura $1200 ku ijoro rimwe, ndetse hari n’aho wishyura $1500 ku ijoro. Ni inyubako y’akataraboneka ibereye buri wese uri mu kwezi kwa buki.
Amakoro Songa Lodge kandi yahawe ubushobozi butuma nk’ababyeyi bafite abana, babona ikibuga gihagije cyo kwidagaduriraho.
9.	The Bishop’s House 
The Bishop’s House ni inyubako itazwi na benshi ariko yihagazeho, yubatswe mu Karere ka Musanze gafatwa nk’irembo ry’ubukeraugendo bwo ku rwego rwo hejuru mu Rwanda, kuko ari iwabo w’Ingagi ziba mu birunga.
Uyirebeye inyuma si inyubako y’igitangaza kuko yubatswe mu buryo bwakoreshwaga mu gihe cy’ubukoloni, ariko itanga serivisi zikomeye ndetse n’ibikorwa biyigize birihariye. Ifite ibyumba icyenda byakira ba mukerarugendo.
Ibyo bituma nk’icyumba cyayo kinini kuruta ibindi (executive suite), kukiraramo bisaba umuntu kwishyura $1200 ku ijoro, Deluxe room ikishyurwa $800 ku ijoro naho ibyumba binini bishobora no kujyamo ibitanda bibiri bikishyurwa $700.
10.	Magashi Camp 
Iyi ni indi nyubako igezweho yubatswe mu Majyaruguru ya Pariki y’Igihugu y’Akagera, aho uba witegeye ikiyaga cya Rwanyakazinga. Ni hamwe mu hakundwa na ba mukerarugendo banyuranye, baba bajyanwe no gusura inyamaswa ziboneka muri Pariki y’Igihugu y’Akagera cyangwa kureba inyoni z’amoko arenga 520.
Magashi yifashishije amahema atandatu, yubatswe n’ikigo Wilderness Safaris itahwa muri Gicurasi 2019.
Ibiciro byayo byihagazeho kuko kuharara ijoro rimwe, nko mu ihema abantu bashobora gusangira, muri aya mezi akunze gukorerwamo ubukerarugendo kuva ku wa 16 Ukuboza 2019 kugeza ku wa 29 Gashyantare, ni amadolari US$650 ku ijoro.
11. Ruzizi Tented Lodge
Ni inyubo igezweho ikoreshwa cyane n’abashaka gukambika muri Pariki y’Igihugu y’Akagera, aho umuntu aba yitegeye neza ikiyaga cya Ihema. Igizwe n’amahema icyenda ateye neza mu biti bituma hahora umuyaga utagira uko usa.
Ishobora kwakira abashyitsi 20 kandi buri hema rikagira ubushobozi bwo gutanga amazi ashyushye n’akonje ku muntu uyakeneye, ikagira umwihariko wo kuba ikoresha ingufu zikomoka ku mirasire y’izuba.
Mu mezi atarimo ubukerarugendo ku rwego rwo hejuru nko kuva ku wa 1 Werurwe kugeza ku wa 30 Gicurasi ndetse no kuva ku wa 1 Ukwakira kugeza ku wa 14 Ugushyingo, umunyamahanga ushaka kuharara, ku ihema rigari abantu bashobora kuraranamo bishyura $195 ku ijoro, umuntu umwe akishyura $265, ihema abana bashobora kuraranamo bakishyura $95 mu gihe ihema ryiyubashye ryishyurwa $280.
Naho mu bihe bibereye ubukerarugendo, umunyamahanga muri Ruzizi yishyura $235 ku ihema ryagutse (Double tent) abantu bashobora kuraranamo, umuntu umwe akishyura $325, aho abana bashobora kurarana bakishyura $115 naho icyumba cyisumbuyeho kikishyurwa $335.
Ibi biciro biragabanuka iyo ari ku banyarwanda cyangwa abanyamahanga bafite ibyemezo byo gutura no gukorera mu Rwanda.
Amafoto
Songa Amakoro Lodge
Bisate Lodge
One & Only Nyungwe House
Magashi Camp
Kigali Marriott Hotel
Kigali Serena Hotel
Radisson Blu Hotel and Convention Centre
Ruzizi Tented Logde
Singita Kwitonda Lodge and Kataza House
The Bishop’s House
One & Only Gorilla Nest
",https://m.igihe.com/ubukerarugendo/article/inyubako-za-mbere-mu-rwanda-zakira-ba-mukerarugendo-zihenze-kurusha-izindi,Tourism
Impamvu u Rwanda rwatoranyijwe kwakira isozwa ry’imurika ry’Ingoro Ndangamurage muri Afurika,"Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
FAVT ni imurika rizasorezwa mu Rwanda nyuma yo kuzenguruka ibindi bihugu bya Afurika n’ibyo ku yindi migabane bibarizwamo Abanyafurika benshi.
Ryashyizwemo ibihangano bitandukanye by’abahanzi n’abanyabugeni bazwi muri Afurika no mu Rwanda birimo bishushanya urugendo rw’ubumwe n’ubwiyunge no gukira ibikomere nka zimwe mu nsanganyamatsiko zatanzwe ku banyabugeni bashushanyije.
Imurika ryanyuze mu bihugu birimo Kenya, Afurika y’Epfo, Brazil, Zimbabwe, Namibia, Burkina Faso, Cuba, Uganda mbere yo kugera mu Rwanda.
Umuyobozi w’Ingoro y’Umurage yitiriwe Richard Kandt, Rusaro Utamuriza Carine, yavuze ko mu gukusanya ibyamuritswe habajijwe abantu batandukanye barimo abahanzi, abashakashatsi n’abandi icyo batekereza ku hazaza.
Iri murika riri mu Ngoro yo kwa Richard Kandt, ririmo ibihangano by’ubwoko butandukanye, amajwi y’abantu babajijwe yumvikana mu cyumba cyabugenewe ndetse hari n’ahantu ushobora kwicara ukitekerezaho, ukibaza ku hazaza hawe.
Yakomeje ati “Iri murika ridahoraho ni ryiza cyane ku bashyitsi badusura, mu buzima hari ibyo udatekereza ariko aha ufata umwanya ugatekereza ku byo wakora. Rizafasha abantu kumenya umuco w’u Rwanda.”
Ni imurika ryitezweho kongera umubare w’amafaranga yinjizwa n’Ingoro Ndangamurage yitiwe Kandt avuye kuri miliyoni 3-4 Frw ya buri kwezi no kuzamura abasura bakarenga 1500.
Umuyobozi wa Goethe Institute Kigali, Katharina Hey, yavuze ko iri murika rizasorezwa mu Rwanda kuko ari igihugu gihagaze neza.
Ati “Kigali ni icyitegererezo kuri Afurika, iterambere ry’igihugu riha u Rwanda umwanya wihariye utuma rwibandwaho ku Isi yose n’i Burayi. Twatekereje ko hano mu mutima wa Afurika ari ahantu habereye gusorezwa imurika ririmo Abanyafurika.’’
Yakomeje ati “Uburyo iri murika rikorwa byerekana ko abantu bashobora kugaragaza ibitekerezo byabo mu buryo butandukanye bufasha ababireba kugerwaho n’ubutumwa.’’
Mu Rwanda imurika ryahaye umwihariko kwibuka no gukira ibikomere nk’ingingo y’ingenzi ku muryango Nyarwanda.
 Yakomeje ati “Ni uburyo bwo gutekereza ku hahise hagoye urema ahazaza heza. Hari ibindi bihugu twanyuzemo aho twavuze ku bijyanye n’ubukoloni n’ibindi’’
Umunyabugeni Uwase Christa ufite ibihangano bitatu muri iri murika yavuze ko kuba byaratoranyijwe ari ishema kuri we.
Ati “Nibanze ku nsanganyamatsiko ivuga ku kwibuka no gukira ibikomere. Nahisemo gukira kuko ari ikintu tudakunze kuvuga, mu Rwanda hari Jenoside yakorewe Abatutsi, kuri njye numva ari icya ngombwa cyo kuganirwaho ngo twitegure kutajyana bya bikomere mu gihe kiri imbere.
Uyu munyabugeni ubimazemo imyaka itanu avuga ko kuganira ku byabaye mu Rwanda bituma abantu bakira ibikomere bityo bigafasha ko habaho kwiyubaka no gutera imbere.
Abahanzi bafite ibihangano muri FAVT barimo Mizero Cedric, Chris Schwagga, Crista Uwase, Uwayo Ingrid, Lilian Magodi, Moses Serubibi, John Kamicha, Sam Hopkins, Rui Assubuj, Sylowia Kyambi n’abandi.
FAVT ni imurika ryatangiye mu 2015, mu Rwanda ryateguwe ku bufatanye bw’Ikigo cy’Ingoro z’Igihugu z’Umurage w’u Rwanda (INMR), Goethe Institute na Kaminuza yo mu Budage ya Bayreuth.
Amafoto: Muhizi Serge
",https://m.igihe.com/ubukerarugendo/article/impamvu-u-rwanda-rwatoranyijwe-kwakira-isozwa-ry-imurika-ry-ingoro-ndangamurage,Tourism
Inyamaswa ziri muri Pariki y’Akagera zageze ku bihumbi 13,"Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Kubarura inyamaswa ziri muri iyi pariki byatangiye gukorwa mu 2010 mu ibarura rikorwa buri myaka ibiri. Uyu mwaka ryakozwe hifashijwe indege ya kajugujugu yo mu bwoko bwa AS350 B3 yagenzuye ibice byose bya Pariki.
Imibare itangazwa na Pariki y’Akagera igaragaza ko raporo y’ibarura yerekanye inyamaswa zose ziri muri iyi pariki ari 13500 aho bigaragara ko ziyongereye zikava ku 12000 zabarurwaga mu 2017.
Iyi pariki ni imwe mu zisurwa cyane mu Rwanda aho umubare munini wa ba mukerarugendo bayigana ari abanyarwanda bihariye 50% by’abayisura bose. Mu mwaka ushize yasuwe n’abantu 44000.
Aba bayisuye bayinjirije amadorali miliyoni ebyiri ni ukuvuga amafaranga y’u Rwanda arenga miliyari imwe na miliyoni 800.
Parike y’Igihugu y’Akagera iherereye mu Ntara y’Iburasirazuba yashinzwe mu 1934. Uretse kuba ari ahantu hagizwe n’uduce tw’imirambi habereye abahasura, harimo n’inyamanswa zikundwa na ba mukerarugendo nk’Imparage, Udusumbashyamba, Inzovu, Intare, Ingona n’Imvubu biri mu Kiyaga cya Ihema n’andi moko y’inyoni.
Iyi pariki ifite ubuso bungana na kilometero kare 1122, irimo inyamaswa zizwi nka ‘Big Five’ ari zo; Intare, Inkuru, Inzovu, Ingwe n’Imbogo.
",https://m.igihe.com/ubukerarugendo/pariki-n-amashyamba/article/inyamaswa-ziri-muri-pariki-y-akagera-zageze-ku-bihumbi-13,Tourism
Maria Sharapova yashimagije Bisate Eco Lodge yacumbitsemo ari mu Rwanda,"Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Uyu Murusiyakazi yaje mu biruhuko bisanzwe nyuma y’umwaka w’imikino utaramuhiriye, dore ko waranzwe n’imvune zatumye anakina amarushanwa make bikamuviramo no gusubira inyuma ku rutonde rw’uko abakinnyi bahaze mu mukino wa Tennis ku isi.
Yashyize amashusho ku rukuta rwe rwa Instagram yerekana ko yishimiye gucumbikirwa muri Bisate Eco Lodge iri muri hoteli zihenze mu Rwanda.
Aya mashusho yabanjirijwe n’amagambo agira ati “Mu gace ko mu ishyamba muri Bisate Lodge, Rwanda. Gutembera icyumba kose gutangizwa n’ikimenyetso cy’inkende cyihaniza abashobora gushaka kunkomangira kuraba kwiza […] Rwanda turagukumbuye.”
Mu mashusho yagaragaraga ari gutembera mu cyumba cya Bisate Eco Lodge ari kumwe n’ufata amashusho agenda yerekana uko mu cyumba cy’iyi hoteli haba hameze arangije avuga ko ari ahantu heza hateye amabengeza yishimiye kuba.
Bisate Eco Lodge Sharapova yacumbikiwemo, yatashywe na Perezida Paul Kagame tariki ya 1 Nzeri 2017. Yubatse muri Pariki y’Ibirunga aho uba witegeye neza udusongero tw’ibirunga bya Bisoke, Kalisimbi na Mikeno.
Iyi hoteli iza mu za mbere zakira ba mukerarugendo bo ku rwego rwo hejuru mu Rwanda, yubatswe n’ikigo Wilderness Safaris. Impumeko yayo yavuye ku miterere y’Ingoro y’Umwami iherereye i Nyanza mu Ntara y’Amajyepfo.
Bisate Lodge ifite ibyumba bitandatu bigiye biteretse mu ishyamba hagati, bisakaje ibyatsi hejuru, ndetse byihagazeho kuko kuharara ijoro rimwe wishyura amadolari ya Amerika ari hagati ya 1100–1400.
Sharapova wigeze kuba nimero ya mbere ku isi mu bagore, n’umwe mu bafite amafaranga menshi dore ko yigeze kuba umugore wa mbere mu bakina imikino itandukanye winjiza amafaranga menshi, abikora inshuro 11 zikurikiranya.
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 132 nyuma yo kwitabira amarushanwa 12 gusa uyu mwaka.
 Any room tour that begins with a monkey DND sign is going to be a goodie. On a separate note, is the videographer a keeper? Seems to be asking for some air time 😉. Rwanda, we miss you 😔
A post shared by  Maria Sharapova (@mariasharapova) on Nov 17, 2019 at 6:02am PST
",https://m.igihe.com/ubukerarugendo/article/maria-sharapova-yashimagije-bisate-eco-lodge-yacumbitsemo-ari-mu-rwanda,Tourism
Impamvu y’izina ‘Kenya’ ryahawe agasantere kari ku Kirwa cya Bugarura i Rutsiro,"Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Munyagitare Epimaque utuye kuri icyo kirwa, asobanura ko hiswe hatyo bikomotse ku buryo hari hashyushye bitewe n’utubari twaho twari dutangiye gucuranga indirimbo zitandukanye.
Ngo byatangiye mu 1993 na mbere y’aho ubwo utubari twajya ducuranga hakoreshejwe radiyo yitwa ’technica’ yajyagamo gaseti.
Ati “Kera hari abantu bacuruzaga za Primus [gahuzamiryango] bityo hazamuka hagaragara neza, abaturage bari bahatuye bitewe n’uko bajyaga bumva ngo hari umujyi wa Kenya, bituma bahitirira ngo ni muri Kenya, kubera ibyishimo by’ukuntu hari hameze, n’umuziki wahabonekaga, icyo gihe kubona radiyo byari imboneka rimwe.”
Nubwo Munyagitare atibuka neza amazina y’indirimbo zacurangwaga bigatuma hitwa ‘Kenya’ ngo hari nk’indirimo yari iharawe baririmbaga bagera hagati bati “oye Kenya!”, ‘Nairobi Night’ y’itsinda Lokassa&Soukous n’izindi ziri mu njyana y’injyaruwa.
Ati “Ababyeyi bacu nubwo bagiye basaza nibo bayise ‘Kenya’ bakurikije ukuntu babonaga hameze neza, hari umuziki usobanutse, ari santere iri gutera imbere, bituma bayitirira ‘Kenya’ nkuko bajya bumva kera kuri radiyo abacuranzi bacuranga, bajya kumva bakumva baravuze ngo ‘oye Kenya!’
Mugenzi we Habimana Justin , avuga ko n’abavaga hakurya bazaga kunywera ku kirwa kubera hari agasantere gashyushye.
Ati “Kenya byatangiye ari agasantere abantu bayihuriramo ari benshi, hari n’abaturukaga hakurya bagahurira hano, noneho babonye ukuntu hari kuzamuka bahagereranya na Kenya.”
Kuri ubu Kenya yabaye agasantere gasanzwe, kuko hari utundi twayitambutse mu yindi Mirenge y’Akarere ka Rutsiro zirimo Gakeri, Nkomero, Nkora, Gisiza n’izindi.
Ikirwa cya Bugarura kiri nko mu birometero bitatu uvuye ku gice cy’ubutaka mu Murenge wa Boneza. Hari umuriro w’amashanyarazi, amashuri amavuriro n’ubwato bubafasha gushyikirana n’abandi.
Abaturage bahatuye babeshejweho n’imirimo itandukanye irimo uburobyi, ubuhinzi bwiganjemo ubwa kawa n’ibindi.
",https://m.igihe.com/ubukerarugendo/article/impamvu-y-izina-kenya-ryahawe-agasantere-kari-ku-kirwa-cya-bugarura-i-rutsiro,Tourism
David Luiz yasuye Singita Kwitonda Lodge ahatera igiti (Amafoto),"Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Uyu myugariro wa Arsenal ni we mukinnyi w’iyi kipe yo mu Majyaruguru ya Londres mu Bwongereza watoranyijwe ngo asure u Rwanda, mu bikorwa bijyanye n’amasezerano ikipe ye yagiranye narwo yo kwamamaza ubukerarugendo.
Kuri uyu wa Gatanu David Luiz yasuye urwibutso rwa Jenoside rwa Kigali, yunamira abasaga ibihumbi 250 bahashyinguwe, akomereza muri Village Urugwiro yakirwa na Perezida Kagame.
Nyuma yo guhura n’Umukuru w’igihugu, Luiz yerekeje i Musanze asura Singita Kwitonda Lodge, inyubako yo ku rwego rwo hejuru yakira ba mukerarugendo, akaba yanateye igiti muri gahunda yo kwagura Pariki y’Ibirunga no kongera gutera ibiti kuri Singita Kwitonda Lodge.
Yashyizeho icyapa kivuga ko icyo giti cyatewe nk’ikimenyetso cyo kurengera ibidukikije ndetse n’ubufatanye bw’u Rwanda na Arsenal FC.
Singita Kwitonda Lodge igizwe n’inyubako zigezweho zubatse mu Karere ka Musanze mu Murenge wa Nyange, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa.
Kuri Singita Kwitonda Lodge, Luiz yahuye na Guverineri w’Intara y’Amajyaruguru, Gatabazi Jean Marie Vianney, Umuyobozi w’abarinda Pariki y’Ibirunga, Prosper Uwingeli na Eugene Mutangana wo mu ishami ry’ubukerarugendo mu kigo cy’igihugu cy’iterambere (RDB).
Biteganyijwe ko kuri uyu wa Gatandatu 17h00, Luiz agirana ikiganiro n’abanyamakuru kuri Kigali Convention Centre, akazasubira mu Bwongereza kuri uyu wa Kane.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’ibumoso ku myenda yayo.
",https://m.igihe.com/ubukerarugendo/article/david-luiz-yasuye-singita-kwitonda-lodge-ahatera-igiti-amafoto,Tourism
Abakora ubukerarugendo bushingiye ku muco na siporo bagiye gukorera ku igenamigambi bahuriyeho,"Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Mu nama ya mbere yahuje abahurirye mu bukerarugendo bushingiye ku muco na siporo (cultural and Sport Tourism Cluster) kuri uyu wa Kane, bamwe mu bagize iryo huriro bagaragaje ko riziye igihe kuko hari byinshi rizabafasha mu iterambere ry’ibikorwa byabo.
Eugene Bridge uyobora ihuriro rishinzwe umuco n’amateka muri sosiyete itwara ikanayobora ba mukerarugendo (RSGA) avuga ko bizatuma imikorere igenda neza kandi ibyerekeye akazi kabo bakabiganiriramo.
Ati “Niba tumaze kuhabona [ahabera ubukerarugendo] tumenye ngo hari ibikorwa remezo byo kuhagera, niba hakenewe umuhanda tubigaragaze. Hari ikindi ukajya nko ku rutare rwa Ndaba, urwa Kamegeri ntumenye niba biri mu maboko ya RDB, Akarere cyangwa undi wundi? Ibyo byose rero jye nishimye tuzajya tubihera umurongo muri iri huriro.”
Yavuze kandi ko ahabera ubukerarugendo cyane ubushingiye ku muco, hazajya hahora ibya ngombwa nkenerwa, kuburyo igihe cyose bazajya bahajyana ba mukerarugendo bazi ko bimeze neza.
Amb. Robert Masozera, Umuyobozi w’ingoro z’umurage w’u Rwanda akaba n’umuhuzabikorwa w’iryo huriro, yabwiye IGIHE umusaruro ukomeye w’iyo nama ya mbere ari ugushyiraho igenamigambi bahuriyeho.
Ati “ Haravamo ikintu kimwe gikomeye cyane. Ni ukuvuga ngo umuntu wese waje hano yaje azanye igenamigambi nibura muri uyu mwaka turimo. Turaza gufata ibikorwa bya buri muntu tugerageze kubishyira mu mbonerahamwe imwe tugire igenamigambi duhuriyeho twese. Turinoze, tuvanemo bya bindi bigongana, tuvanemo bimwe byahuraga, duhurize hamwe ariko noneho tugirane inama yo gukora nk’umuntu umwe turashaka noneho kujya dukora tudatatanye.”
Gukorera hamwe bikazatuma urwego rw’ubukerarugendo bushingiye ku muco na siporo rutera imbere, rugateza imbere abarukoramo ndetse rukazamura ubukungu bw’igihugu.
Yakomeje avuga ko ibyo bizatuma amasoko ya ngombwa yose bayabyaza umusaruro.
Ati “ Dukore nk’abantu bamwe batahiriza umugozi umwe, bajya imigambi imwe. Kuko muri iki gihugu twaje gusanga harimo amahirwe, tutajyaga dukoresha. Dutanze nk’urugero izi nama zibera hano nini cyane, hari iyi ya Youth Connect hari n’izindi, turi kwibaza ngo aba bashyitsi nibaza ko ari twebwe dufite ibicuruzwa, ni uwuhe musururo tuzabyaza izo nama kandi tukabikora tudatatanye.”
Masozera yakomeje agira ati “Twebwe mu ngoro z’umurage dufite ingoro z’umurage ariko ntabwo dufite ababashaka, hari abandi bafite amahoteri, hari abandi bafite amaresitora, hari abandi bafite ibikorwa by’ubukorikori, hari abandi bafite imbyino tukavuga tuti ni gute twakora nk’ikintu kimwe. Abantu bari hano dukoze nk’umuntu umwe twakora uruhererekane bigatuma wa mushyitsi waje azi ko amara iminsi itatu ine gusa hano y’imana, tumugumana igihe kirekire mu bukerarugendo turavuga ngo uko umuntu atinda ninako asiga amafaranga, niko ya mirimo iboneka.”
Ubukerarugendo bushingiye ku muco na siporo burimo; ingoro z’umurage, ahantu Nyaburaga, imikino n’amarushanwa atandukanye n’aho bibera, imbyino, ubugeni n’ibyerekeye Sinema na muzika.
Ishami ry’Umuryango w’Abibumbye rishinzwe guteza imbere ubukerarugendo (UNWTO) rigaragaza ko, Abakerarugendo 37% basura ahantu bashingiye ku byiza nyaburanga by’umuco bihari ndetse abagera kuri 57% bahitamo ibihugu bazajya kuruhukiramo bagendeye ku byiza nyaburanga by’umuco bihari.
Mu Rwanda nta mibare igaragaza ibyinjizwa n’ubukerarugendo bushingiye ku muco by’umwihariko. Cyakora Imibare y’ikigo cy’igihugu cy’iterambere igaragaza ko mu mwaka wa 2017 ubukerarugendo bwinjirije u Rwanda miliyoni $401, ariko intego ni ukugera kuri miliyoni $ 800 mu 2024.
Amafoto: Ami pacifique Dushimimana

",https://m.igihe.com/ubukerarugendo/article/abakora-ubukerarugendo-bushigiye-ku-muco-na-siporo-bagiye-gukorera-ku,Tourism
David Luiz ukinira Arsenal ategerejwe mu Rwanda,"Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Amakuru agera kuri IGIHE ni uko Luiz azagera i Kigali ku mugoroba wo kuri uyu wa Kane, akaba ari umwe mu bakinnyi ubuyobozi bwa Arsenal bwatoranyije kugira ngo agire uruhare mu bikorwa byo kwamamaza ubukerarugendo bw’u Rwanda nk’uko amasezerano y’impande zombi abiteganya.
Bivugwa ko kugira ngo abe ariwe utoranywa, Ubuyobozi bwa Arsenal bwarebye umukinnyi usanzwe ukurikirwa cyane n’abantu benshi ku mbuga nkoranyambaga, ndetse ubu Luiz aza mu ba mbere inyuma ya Mesut Ozil.
Luiz aje mu Rwanda mu gihe Shampiyona zo ku mugabane w’u Burayi zahagaze kubera imikino y’amakipe y’ibihugu, uyu we akaba atarahamagawe n’Umutoza wa Brésil , Tite, mu mikino ya gishuti igihugu cye kizakinira muri Singapore.
Azava mu Rwanda agiranye ikiganiro n’abanyamakuru kizaba ku munsi ubanziriza uwo azasubiriraho mu Bwongereza.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’imyenda yayo.
",https://m.igihe.com/ubukerarugendo/article/david-luiz-ukinira-arsenal-ategerejwe-mu-rwanda,Tourism
U Rwanda rwahawe igihembo mpuzamahanga cyo guteza imbere ubukerarugendo,"U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
Iki gihembo cyatangiwe mu imurika mpuzamahanga rya serivisi z’ubukerarugendo riri kubera Sydney muri Australia, rizwi nka Sydney Luxperience Travel Show 2019 ritegurwa n’Ikigo Luxperience.
Iki gihembo gihabwa ikigo cya Leta cyangwa igihugu cyagize uruhare rugaragara mu gukora ibishoboka byose ngo biteze imbere ubukerarugendo birimo kuzana no kumenyekanisha serivisi nshya zikurura ba mukerarugendo kandi zigezweho.
Ubusanzwe muri iri murikagurisha hatangwa ibihembo bine birimo icy’ikigo gifite ibikorwa byunguka kandi byabera abandi icyitegererezo (Inspiring Award), igihembo gihabwa ikigo cyangwa igihugu n’abandi b’intangarugero mu bikorwa bibungabunga ibidukikije (Meaningful Award).
Hari igihembo gihabwa intangarugero mu kumenyekanisha ibikorwa by’ubukerarugendo ku buryo bigera ku babikeneye bose (Connections Award) n’igihembo cya kane gihabwa igihugu cyangwa ikigo cya Leta gishyize imbere kuzana no gutanga serivisi zinoze mu by’ubukerarugendo nk’imwe mu nzira zo gukurura ba mukerarugendo hirya no hino ku Isi (Destination Award).
Igihembo u Rwanda rwahawe umwaka ushize cyari cyahawe Ikigo gishinzwe guteza imbere Ubukerarugendo mu Buyapani (Japan National Tourism Organization).
Luxperience Travel Show ni rimwe mu mamurika akomeye ku Isi mu bijyanye n’ubukerarugendo, rikaba rihuza abamurika serivisi z’ubukerarugendo baturutse imihanda yose cyane cyane abo mu bice by’Amajyepfo y’Isi.
Ni umwanya ukomeye abafite ibikorwa by’ubukerarugendo bahanahana ubunararibonye, abashoramari bakabona ahantu hashya bashora imari mu bukerarugendo n’ibindi.
Uyu mwaka icyo gikorwa kiratangira guhera kuri uyu wa Mbere tariki 7 kugeza tariki 10 Ukwakira 2019, kikaba kizitabirwa n’abasaga 5000.
Imibare ya RDB igaragaza ko mu 2017 u Rwanda rwinjije miliyoni $438 zivuye mu bukerarugendo, bijyanye n’intego ya Guverinoma yihaye ko mu 2024 inyungu ruvana mu bukerarugendo igomba kwikuba kabiri ikagera kuri miliyoni $800.
Ibyo biva mu guteza imbere ibikorwa byo kubungabunga urusobe rw’ibinyabuzima muri pariki z’igihugu, kuzana inyamaswa zitari zisanzwe mu Rwanda, kubaka hoteli zigezweho kandi zifite ibyumba byinshi n’ibindi.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’Ikipe ya Arsenal yo mu Bwongereza ndetse na Filimi ya Rwanda: The Royal Tour.
Umwaka ushize wa 2018, mu Rwanda haje abakerarugendo bangana na miliyoni 1.7.
",https://m.igihe.com/ubukerarugendo/article/u-rwanda-rwahawe-igihembo-mpuzamahanga-cyo-guteza-imbere-ubukerarugendo-124018,Tourism
Ba mukerarugendo batangiye gupimwa Coronavirus mbere yo gusura ingagi,"Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Kuri uyu wa Kane, tariki ya 12 Werurwe 2020, nibwo mu rwego rwo gukumira icyorezo cya Coronavirus cyugarije Isi, abakozi b’ibitaro bya Ruhengeri ku bufatanye na RDB n’Ikigo cy’Igihugu cy’Ubuzima, RBC, batangije igikorwa cyo gusuzuma ba mukerarugendo basura Pariki y’Igihugu y’Ibirunga.
Umuyobozi Mukuru wa RDB, Clare Akamanzi, yabwiye IGIHE ko ibi byose biri muri gahunda Guverinoma y’u Rwanda yafashe yo gukumira ko iki cyorezo cyagera ku butaka bw’u Rwanda.
Yavuze ko RDB yafashe izi ngamba kugira ngo abajya mu Birunga bapimwe, harengerwe ubuzima bwabo, ubw’Ingagi n’ubwabaturiye izi pariki. Abahanga bagaragaza ko abantu n’ingagi bafite byinshi bahuza, ku buryo bashobora kwanduzanya indwara.
Akamanzi avuga ko nyuma y’aho iki gikorwa gitangiriye, ba mukerarugendo babyishimiye kuko bibaha umutekano w’ubuzima bwabo.
Yagize ati “Nk’uko mubizi iki ni ikibazo kibangamiye Isi, niyo mpamvu dufatanyije na RBC twatangiye gupima abantu bose bajya gusura ingagi ngo tubungabunge umutekano wazo, ndetse n’abaturage baturiye hariya n’Abanyarwanda muri rusange.”
Yavuze ko ikindi barimo gukora ari uko abantu bajya gusura Ingagi babanza bagakaraba intoki bakagira isuku no kumenya buri muntu igihugu avuyemo.
Kugeza ubu RBC yashyizeho itsinda ry’abaganga bahoraho 10 n’abandi bashobora kuryunganira igihe bibaye ngombwa, bapima ibimenyetso bya Coronavirus kuri buri muntu wese uvuye hanze y’u Rwanda, cyane cyane mu Bushinwa cyangwa uwo bikekwa ko yahageze kandi bashobora no gutanga ubufasha ku muntu babisangana.
RDB yashyizeho amabwiriza aha uburenganzira abakerarugendo batemberera mu Rwanda bwo kuba bahindura amatariki yo gusura ingagi mu gihe kitarenze imyaka ibiri mu rwego rwo guhangana na Coronavirus.
Iki kigo giheruka gutangaza amabwiriza azagenderwaho mu gihe hari abakerarugendo bashaka gusubika cyangwa kwimura ingendo zabo.
Itangazo rivuga ko “Hakuweho uburyo umuntu yamenyeshaga mbere y’iminsi irindwi kugira ngo asure pariki; hakuweho iminsi 30 yagenwaga ngo ikigo gitembereza ba mukerarugendo kibe cyamenyekanishije ko bishyuye.’’
Rikomeza riti “Abakerarugendo bifuza gusubika uruhushya baguze rwo gusura pariki kubera ihagarikwa ry’ingendo z’indege cyangwa bakumiriwe gukora ingendo ahantu runaka bitewe na Coronavirus bafite igihe cy’imyaka ibiri yo kwimura itariki bari bafashe bidasabye ikindi kiguzi; abaguze impushya zo gusura pariki mu mezi atabamo ba mukerarugendo benshi bashobora guhindura igihe bagombaga gusurira ingagi, bagahitamo ikindi gihe nk’icyo bitarenze imyaka ibiri. Abakerarugendo bagombaga kwitabira inama baguze impushya ku giciro kigabanyijwe na bo bemerewe kwigiza inyuma impushya baguze bakaba bazikoresha mu kindi gihe bahitamo mu myaka ibiri.’’
Iri tangazo rigaragaza ko uburenganzira bwatanzwe mu gihe butarahindurwa bwemerewe gukoreshwa mu gihe cy’amezi atandatu uhereye igihe [ 9 Werurwe 2020] ryashyiriweho umukono kandi urwo ruhushya rugakoreshwa mu myaka ibiri.
Imibare igaragaza ko abantu 129,771 bamaze kwandura iyi virusi ku Isi, naho 4,751 bamaze kwitaba Imana.
Ibarura ryakozwe mu 2016 ryerekanye ko mu Rwanda habarurwaga ingagi 604 ziba mu miryango 41, bingana n’izamuka rya 26% kuko zavuye kuri 480 mu mwaka wa 2010.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
Mu gitondo cy'uyu munsi, mu rwego rwo gukumira icyorezo cya Koronavirusi #COVID19 abakozi b'ibitaro bya Ruhengeri ku bufatanye na @RDBrwanda ndetse na @RBCRwanda twatangije igikorwa cyo gusuzuma ba mukerarugendo basura pariki y'ibirunga. @RwandaHealth @gatjmv @nsanzimanasabin pic.twitter.com/N9Cezs43UU
— RuhengerireferralH (@Ruhengerirefer1) March 12, 2020
",https://m.igihe.com/ubukerarugendo/ahantu-nyaburanga/article/ba-mukerarugendo-batangiye-gupimwa-coronavirus-mbere-yo-gusura-ingagi,Tourism
"Ubwiza bwa One&Only Gorilla’s Nest, hoteli y’i Musanze yishyurwa 3600 $ ku ijoro (Amafoto)","One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
Ifite ibyumba 21 biri mu byiciro bine, icyiciro cya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza.
Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni.
Ibyumba icumi biri mu cyiciro cya mbere, byishyurwa 3600 by’amadolari ku ijoro rimwe naho icyumba cya menshi ni ibihumbi 10500 by’amadolari gishobora kwakira nk’abakuru b’ibihugu.
Mu mafaranga umuntu yishyura, haba harimo ibyo kurya n’ibyo kunywa. Ibintu byose byubatse ibyumba by’iyi hoteli bikozwe mu mbaho nubwo bifashwe n’ibyumba.
Iyi hoteli yubatse ku buso bungana na hegitari 35, aho yubatse hahoze hari hoteli yitwa Gorilla’s Nest. Imirimo yo kuyubaka yamaze imyaka igera kuri ibiri, yuzura itwaye miliyoni 65 z’amadolari ya Amerika. Imaze gutanga akazi ku bantu 120 bahoraho barimo abanyarwanda 100.
Mu Ukwakira 2019 nibwo iyi hoteli yatangiye gukora ariko ntabwo yari yagafunguwe ku mugaragaro.
Kuva mu kwa gatanu kugera mu kwa cyenda, nibwo iba ifite abashyitsi benshi. Imboga zose zitekerwa abashyitsi muri iyi hoteli, zihinze mu bice byayo. Amoko y’ibyatsi ibihumbi 36 niyo yatewe mu ishyamba ririmo iyi hoteli.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
Ije nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts, iyi ikaba ari ishami ryayo.
Amafoto agaragaza uko mu byumba hameze
Amafoto: Himbaza Pacifique
",https://m.igihe.com/ubukerarugendo/article/ubwiza-bwa-one-only-gorilla-s-nest-hoteli-y-i-musanze-yishyurwa-3600-ku-ijoro,Tourism
Nyamasheke: Bubakiwe ibyumba 11 by’amashuri nk’inyungu ku mafaranga ava mu bukerarugendo,"Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Ibi babigarutseho ubwo batahaga ku mugaragaro ibyumba by’amashuri 11 byubatswe n’ikigo cy’igihugu cy’iterambere RDB.
Ibyumba bitatu byubatswe ku ishuri ribanza rya Mutagatifu Paul rya Rugabe mu Murenge wa Karambi n’ ibyumba umunani byubatswe ku ishuri ribanza rya Nyarusiza riherereye mu Murenge wa Mahembe mu karere ka Nyamasheke.
Aya mashuri yose ari munsi ya Pariki ya Nyungwe. Ababyeyi barerera muri ibi bigo by’amashuri bavuga ko ibikorwa bakorerwa bibagaragariza ko pariki ari iyabo bigatuma barushaho kuyirinda abashaka kuyangiza.
Mukeshimana Zacharie ati “Byatunejeje cyane, twahise tubona akamaro ka Nyungwe twumva tugomba kuyibungabunga kuko abana bacu bigiraraga mu mashuri mabi.”
Nyirambarushimana Cecile ati“Badukoreye ibintu byiza kuko batumye abana bacu bigira ahantu heza, urumva ko tugomba kurinda pariki yacu kugira ngo amafaranga avamo akomeze yiyongere, bizatuma dukomeza kubona ibikorwa byinshi.”
Bamwe mu banyeshuri biga muri ibi bigo by’amashuri bavuga ko bigiraga mu byumba bishaje ndetse bakicara ari benshi ku ntebe ariko kuri ubu bakaba biga neza, akaba ariyo mpamvu biyemeje gukomeza kurwanya ba rushimusi.
Mugabo Aime wiga mu mwaka wa Gatandatu w’amashuri abanza yagize ati “Turishimye cyane twabaga turi abana benshi bigatuma tudatsinda kubera hari aho twicaraga turi batanu, ubu twicara turi batatu kubera amashuri mashyashya. Tumaze kandi gusobanukirwa no kubungabunga ibinyabuzima biba muri parike ya Nyungwe kuburyo tubonye ushaka kubyangiza twamushyikiriza abayobozi.”
Ngoga Thelesphore, ushinzwe imicungire ya pariki z’igihugu mu kigo cy’igihugu Iterambere RDB avuga ko bashora mu mishinga y’uburezi mu rwego rwo kugira ngo abaturiye za pariki barusheho gusobanurirwa kuyibungabunga ariko kandi ngo hari n’indi mishinga itandukanye batera inkunga.
Ati “Ntabwo ari imishinga y’Uburezi gusa ariko n’ibindi bikorwa bishobora kuzamura abaturage kugira ngo banabone ko parike baturiye bagomba kugira uruhare mu kuyibungabunga. Abaturage nibiga bakamenya nibwo tuzabasha kubasobanurira akamaro ka parike bakakumva. Umwana aziga narangiza ajye gushaka akazi aho kujya gushimuta muri pariki. ”
Ibi byumba by’amashuri 11 byatwaye miliyoni zisaga 64, ni mu gihe amafaranga yagenewe gukora imishinga mu mirenge 7 ikora kuri Nyungwe muri Nyamasheke ari miliyoni 423.
",https://m.igihe.com/ubukerarugendo/article/nyamasheke-bubakiwe-ibyumba-11-by-amashuri-nk-inyungu-ku-mafaranga-ava-mu,Tourism
Maria Sharapova n’umukunzi we bahishuye ibihe bidasanzwe bagize ubwo basuraga u Rwanda na Botswana,"Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Mu nyandiko yasohotse mu kinyamakuru Vogue cyo mu Bwongereza, Sharapova na Alexander bagaruka ku bihe bidasanzwe bagiriye mu Rwanda na Botswana umwaka ushize, aho babonye inyamaswa zinyuranye bagahura n’abantu batandukanye.
Maria atangirira kuri Botswana, aho bageze n’indege bakahagirira igice cya mbere cy’urugendo rwabo rw’iminsi ine bamaze basura ibyiza nyaburanga binyuranye.
Muri Botswana baraye muri Wilderness Vumbura Plains amajoro abiri. Ku munsi wa mbere basuye inyamaswa zitandukanye zirimo intare mbere yo kwerekeza mu Rwanda kureba ingagi zitaba ahandi ku Isi.
Alexander avuga ko muri icyo gihugu babonye inyamaswa zitandukanye zirimo intare, imvubu, ingona, imparage, udusumbashyamba n’izindi. Maria yongeraho ko banabonye ingwe n’imwe mu nyamaswa ibarizwa mu muryango w’ibisimba bitanu bikaze cyangwa ‘Big Five.
Yakomeje ati “Ingwe zo zari zitangaje cyane; twaricaye twitegereza zirimo gushaka amafunguro y’umugoroba, zikikinga ku mashami y’ibiti ziteze Impala zicaracara. Mu ijoro ryakeye, nakangutse mbona Inzovu irimo kunywa amazi muri piscine yacu.”
 “Nabanje gukeka ko mbonye Intare irimo kugenda inyuma y’inzu yacu, ariko Alexander arambwira ngo nimpumure ni ingwe – nk’aho ari byo biroroshya ikibazo!”
Nyuma yo gusura ibyo byiza nyaburanga, Alexander yavuze uburyo berekeje muri Bisate Lodge mu Ruhengeli, hoteli igizwe n’inzu esheshatu ziteye mu buryo bwihariye, aho uba witegeye Ikirunga cya Bisoke n’indi misozi itatse u Rwanda.
Ati “Ni mu gihe cy’imvura, turagerageza kota ku muriro ku mugoroba, ari nako tureba uko ibihe bigenda bihinduka buri minota 30. Batubwiye ko inkende ndetse rimwe na rimwe ingagi zishobora kuza hafi y’inzu.”
Maria Sharapova ahita avuga uburyo babonye inkende mbere y’ingagi, ariko aho baziboneye, bifuje kuba baramaranye nazo igihe cyose bamaze basura ibyiza by’aka karere.
Yakomeje “Uburyo uhura n’ibi bisamuntu wiyoroheje ntabwo nzabyibagirwa. Ni umunsi wacu wa nyuma, ariko ntabwo nshaka kuhava.”
Alexander avuga uburyo mu ijoro ryabo rya nyuma mbere yo gusura Johannesburg muri Afurika y’Epfo, batewe ishema no guhura na Perezida Paul Kagame.
Ati “Birashimishije iyo urebye ibyo yabashije kugeraho mu myaka 25 nyuma ya Jenoside yakorewe Abatutsi, akunga abantu kandi ni abaturage beza cyane. Uyu munsi buri kwezi u Rwanda rugira umunsi wo gukora isuku rusange, Guverinoma igizwe n’abagabo n’abagore 50/50, ubukungu bukomeje gutera imbere. Sitwe tuzabona tugarutse.”
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 369 nyuma yo kwitabira amarushanwa 12 gusa mu mwaka ushize.
",https://m.igihe.com/ubukerarugendo/ahantu-nyaburanga/article/maria-sharapova-n-umukunzi-we-bahishuye-ibihe-bidasanzwe-bagize-ubwo-basuraga-u,Tourism
RDB yahuguye abayobora ba mukerarugendo ku mateka y’urugamba rwo kubohora igihugu,"Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Liberation History Tourism Trail ni gahunda nshya yinjijwe mu rwego rw’ubukerarugendo, igamije gusobanurira ba mukerarugendo b’abanyarwanda n’abanyamahanga, amateka y’urugamba rwo kubohora igihugu n’impamvu rwabayeho.
Igizwe n’urugendo runyura ahantu (sites) 29 mu turere dutandatu tw’u Rwanda, hafite icyo hasobanuye gikomeye ku rugamba rwo kubohora igihugu rwatangiye ku itariki 1 Ukwakira 1990 rukarangira ku itariki 4 Nyakanga 1994.
Kuri uyu wa mbere tariki 3 Gashyantare 2020, Ikigo cy’Igihugu cy’Iterambere na Minisiteri y’Ingabo, batangiye guhugura abayobora ba mukerarugendo n’abafatanyabikorwa b’urwego rw’ubukerarugendo hagamijwe kubongerera ubushobozi n’ubumenyi bwo gusobanurira abo bayobora iby’amateka y’aho hantu.
Umuyobozi w’ishami ry’amabwiriza agenga ubukerarugendo muri RDB, Emmanuel Nsabimana yavuze ko muri ayo mahugurwa bazasobanurirwa byinshi ku hantu habumbatiye amateka y’urugamba rwo kubohora igihugu ndetse bakanahasura.
Ati “Amateka y’urugamba rwo kubobohra igihugu mu bukerarugendo ni igice gikomeye mu mateka n’umurage mu guteza imbere ubukerarugendo. Twateguye amahugurwa ku bayobora ba mukerarugendo ngo tubongerere ubumenyi kuri urwo ruhererekane. Hari ibyo bigira hano ariko bazajye no kuhasura kugira ngo bazafashe ba mukerarugendo mu buryo bwuzuye.”
Umugaba w’Ingabo zirwanira mu kirere, Maj Gen Emmanuel Bayingana; yavuze ko kumenya amateka y’urugamba rwo kubohora igihugu bizatuma abo basobanurira by’umwihariko abakiri bato bamenya impamvu rwabayeho.
Ati “Twishimiye gukorana n’abayobora ba mukerarrugendo, tubongerera ubumenyi ku mateka y’urugamba rwo kubohora igihugu no kubafasha kwigisha abakiri bato kumenya impamvu y’urwo rugamba.”
Ubukerarugendo bushingiye ku mateka y’urugamba rwo kubohora igihugu, bwatangijwe ku mugaragaro muri Kanama 2019.
Uruhererekane rw’uduce tubumabtiye amateka yo kubohora igihugu
1. Kagitumba (Entry Point), Matimba, Nyagatare
2. Nyabwishongwezi (Death of late Fred), Matimba, Nyagatare
3. Gabiro CTC (1st Barracks captured), Rwembogo, Gatsibo
4. Namuhemure Hill (1st T/Wing), Rwimiyaga, Nyagatare
5. Ryabega (Death place of late Senior Commanders), Nyagatare
6. Gikoba (RPA Seized Position), Tabagwe, Nyagatare
7. Shonga (1st strong enemy Position Defeated), Tabagwe, Nyagatare
8. Kabuga (1st Fundraising in 1992), Karama, Nyagatare
9. Nyagatare Town (1st City captured), Nyagatare
10. Kaborogota (157 CMF HQ), Tabagwe, Nyagatare
11. Gikagati (Barracks Location), Karama, Nyagatare
12. Karama (T/Wing), Karama, Nyagatare
13. Muhambo (7 CMF HQ), Gatunda, Nyagatare
14. Cyondo (B CMF HQ), Kiyombe, Nyagatare
15. Rushaki (Residence of CHC), Rushaki, Gicumbi
16. Mukarange (101 CMF HQ), Mukarange, Gicumbi
17. Mulindi (RPF/RPA HQ), Kaniga, Gicumbi
18. Kaniga (Radio Muhabura), Kaniga, Gicumbi
19. Cyumba, Cyumba, Gicumbi
20. Rubaya (Sick Bay HQ), Rubaya, Gicumbi
21. Bwisige, Gicumbi
22. Bungwe (Assembly Point 3rd Bn), Burera
23. Kivuye “Gatebe” (RPA Communications Center), Gatebe, Burera
24. Kivuye Sector (A CMF HQ), Kivuye, Burera
25. Runaba Parish (C CMF HQ), Butaro, Burera
26. Butaro Hospital (57 CMF HQ), Butaro, Burera
27. Ruhengeri (Prison), Muhoza, Musanze
28. Urugano (RPA Reorganization place), Nyange, Musanze
29. CND, Kimihurura, Gasabo
",https://m.igihe.com/ubukerarugendo/article/rdb-yahuguye-abayobora-ba-mukerarugendo-ku-mateka-y-urugamba-rwo-kubohora,Tourism
"Mbatembereze i Strasbourg, Umujyi ubumbatiye amateka y’Abafaransa n’Abadage (Amafoto)","Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Ni umujyi uhana imbibi n’u Budage ndetse ubitse amateka menshi hagati y’ibi bihugu byombi, uherereye mu gace ka Alsace. Ntabwo ari umujyi utuwe cyane kuko uri ku buso bwa kilometero kare 7826, ibarura ryo mu 2017 rigaragaza ko wari utuwe n’abaturage 280966.
Ufatwa nk’Umurwa Mukuru w’u Burayi kubera ko ariwo ubarizwamo ibikorwa by’inama y’ubujyanama bw’u Burayi, Urukiko rw’u Burayi rw’uburenganzira bwa muntu, Inteko Ishinga Amategeko y’u Burayi n’ibindi.
Ni umujyi kandi ubarizwamo ibikorwa byinshi bibungabungwa na UNESCO nk’umutungo kamere w’Isi. Muri ibyo harimo nka Cathédrale Notre-Dame de Strasbourg n’agace gakundwa na ba mukerarugendo kazwi kitwa Petite France.
Ni agace karimo imigezi myinshi ndetse mu myaka yo hambere kakundaga kubamo abarobyi cyane, magingo aya ni ko gace gasurwa cyane muri Strasbourg yose.
Imiterere yako igaragaza imyubakire yo mu Bufaransa kera mu kinyejana cya 17 ari nayo mpamvu UNESCO yahisemo kugashyira mu duce tubungabunzwe kubera amateka yako.
Naho Cathédrale Notre-Dame de Strasbourg igizwe n’inyubako zigaragaza amateka ya kera y’Abaromani, ndetse igaragazwa nk’urugero rwiza rwo kwerekana amateka yo hambere dore ko mu myaka ya 1647 na 1874 yabaye inzu ya mbere ndende ku Isi, ireshya na metero 142.
Uyu munsi ni kiliziya iri mu nsengero esheshatu ndende mu mateka y’Isi ndetse yihariye agahigo ko kuba ariyo ya mbere ndende mu mateka y’Isi yubatswe hagati y’ikinyejana cya Gatanu n’icya 15.
Umusizi Victor Hugo n’umudage Goethe nawe wari umwanditsi, bakunze kuyigereranya n’igiti cy’Imana bashaka kuvuga uburebure bwayo. Bitewe n’uko iteye, ahantu hose hari umusozi muri uyu mujyi, iyo uwugiyeho bituma umuntu abasha kuyibona neza
Ku bantu bakunda gutembera bihera amaso ibyiza bitatse Isi, ni umujyi mwiza cyane. Mu 2009 ubwo habaga inama ya NATO, Barack Obama na Chancelier w’u Budage, Angela Merkel, bakoze urugendo rw’amateka n’amaguru, bava Strasbourg bagera mu Kehl banyuze ku kiraro cya Passerelle des Deux Rives cyubatswe mu 2004 nk’ikimenyetso cy’ubumwe mu Burayi. Nta passport bisaba ku muntu ushaka gukora uru rugendo nk’urwabo, ugera mu Budage mu gace ka Rhine.
Alsace agace ka Strasbourg kazwi ho kugira umuvinyo uryoheye ijigo ndetse n’inzoga nyinshi zituruka mu baturanyi b’Abadage. Mu masaha y’ijoro usanga hafi ya Notre-Dame hari abantu benshi bari ku gacupa bungurana ibitekerezo,
Umujyi wa Strasbourg guhera mu 2008 uyoborwa na Roland Ries nyuma yo kuba Umwarimu muri Kaminuza ya Strasbourg n’Umusenateri muri aka Karere imyaka icyenda.
Amafoto: Karirima A. Ngarambe
",https://m.igihe.com/ubukerarugendo/article/mbatembereze-i-strasbourg-umujyi-ubumbatiye-amateka-y-abafaransa-n-abadage,Tourism
Twitege Visit Rwanda muri Formula 1 na NBA? ,"Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1 mu gihe kandi aya magambo agaragara ku myambaro y’ikipe y’abagore.
Mu masezerano harimo kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Kuva icyo gihe, hari abanyabigwi benshi bakomeye ba Arsenal baje mu Rwanda barimo Tony Adams wabaye kapiteni wayo igihe kirekire, Lauren Etame Mayer, Alex Scott wabaye kapiteni w’ikipe y’abagore na David Luiz kuri ubu ukinira iyi kipe, bose baje mu Rwanda.
Muri ubu bufatanye kandi, abatoza babiri b’Ingimbi za Arsenal FC, Simon McManus usanzwe ari Umutoza Mukuru w’Amashuri yigisha umupira w’amaguru ya Arsenal na Kerry Green, bahugura ab’Abanyarwanda mu kubafasha kubatoza umupira ugezweho nk’uwo iyi kipe ikina.
RDB ivuga ko kuva u Rwanda rutangiye gukorana na Arsenal binyuze muri Visit Rwanda mu 2018, ba mukerarungo baza mu Rwanda bamaze kugera kuri miliyoni imwe na 700 (byatangajwe mu Ukuboza 2019) ndetse yizeye ko bazakomeza kwiyongera mu myaka iri imbere.
Ese birashoboka ko tuzabona Visit Rwanda mu marushanwa nka Tour de France, Formula 1 cyangwa NBA?
Imwe mu mpamvu ituma habaho ubu bufatanye bw’u Rwanda n’amakipe akomeye i Burayi, ni ugutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Tour de France niryo siganwa rya mbere ry’amagare rikomeye ku Isi, Formula 1 naryo ni isiganwa rya mbere rikomeye mu mukino wo gusiganwa mu modoka mu gihe NBA yo muri Amerika ari yo Shampiyona ya Basketball ikunzwe na benshi ku Isi.
Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko bishoboka ko u Rwanda rwagirana ubufatanye n’imwe mu makipe agaragara muri aya marushanwa kuko byose bisaba kwiha intego ndetse bikagira uko bikorwa.
Ati “Sinavuga ko hari igihe runaka bizabera, ariko nta kintu kidashoboka kuko iyo urebye ikintu gisabwa ni ukureba niba ibikorwaremezo dufite bihuye n’ibyo. Nko kuri Formula 1, icya mbere ni imihanda kandi nkeka imbaraga Leta yashyize mu kubaka imihanda dushobora kuyibyaza umusaruro.”
“Ku kwerekana Visit Rwanda muri NBA, BAL (Basketball Africa League yashyizweho na NBA) yo ubwo yaje aha, mwabonye ko ikipe yacu (Patriots BBC) yari ihagarariye u Rwanda yari yambaye Visit Rwanda. Ni ukuvuga ngo ni ukugenda intambwe ku ntambwe kandi byose birashoboka. Icya mbere ni ukugira ngo tubyaze umusaruro ubufatanye dufite uyu munsi kuko ni ukubanza kureba icyo dukuramo, tukaba twava mu mupira w’amaguru tukajya muri Basketball.”
Kageruka avuga ko nubwo kuri ubu ubufatanye bw’u Rwanda mu bukerarugendo bushingiye ku mugabane w’u Burayi, bitabuza ko n’Abanyamerika barumenya kuko nka Arsenal ikunda gukorerayo imyiteguro ya Shampiyona ijyanye n’itangazamakuru ryayo rigari ndetse ubwo David Luiz yazaga mu Rwanda, byavuzwe cyane muri Brésil.
Ni iki cyakorwa ngo Siporo y’u Rwanda itange umusaruro mu bukungu bw’igihugu? 
Siporo ni umwe mu nkingi z’iterambere u Rwanda rushaka kubakiraho ndetse igihugu kiri gushora cyane mu mikino kuko bitanga icyerekezo cyiza cy’igihugu ndetse bigafasha n’Abanyarwanda gutera imbere.
Mu kiganiro yatanze ubwo yari yatumiwe mu mahugurwa yahuje abagize ingaga za Siporo, yateguwe n’Umuryango FPR Inkotanyi, Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko muri Siporo hari amahirwe menshi arimo ashobora kwinjiriza igihugu nko gukora imyenda n’inkweto bya Siporo.
Kageruka yakomeje avuga ko itangazamakuru rishobora kwifashishwa mu kumenyakanisha Siporo y’u Rwanda, abakinnyi n’abatoza b’Abanyarwanda bagahabawa amahugurwa abafasha kugira ubumenyi buri ku rwego mpuzamahanga.
Ati “Hari uburyo bwinshi bwo kubyaza umusaruro muri siporo, nko gushyiraho inganda zikora ibikoresho bya Siporo mu gihugu. Mu bijyanye n’ubukerarungo bushingiye kuri siporo, ubufatanye twagiranye n’abatwamamaza bwarengeje ibyo twari twiteze. Twari twiteze ko binyuze muri uku kwamamaza tuzabona miliyoni 28£, ariko mu mwaka umwe twabonye miliyoni 36£.”
Indi nzira yafasha u Rwanda kwinjiza binyuze muri Siporo hari ugutegura amarushanwa akomeye abera mu gihugu hakanategurwa ibikorwa byishimirwa n’Abanyamahanga baje muri iyi mikino, nko gusura ingagi n’izindi Pariki, gutembera mu Kivu no kuzamuka imisozi.
RDB ivuga ko kuva u Rwanda rutangiye gukorana na Arsenal mu myaka ibiri ishize, hamaze gutozwa abana n’abatoza basaga 120 ndetse no mu bufatanye na Paris Saint-Germain hazakorwa gahunda nk’iyi.
Inzu y’imikino ya Kigali Arena, ikibuga cya Cricket kiri i Gahanga, ikibuga cya Kigali Golf Club kiri kuvugurwa biri mu byitezweho kuzazamura ubukeragendo bunyuze muri siporo.
Mu 2017 ubukerarugendo bwinjirije u Rwanda miliyoni 401 z’Amadolari, ariko intego ya Guverinoma ni ukuzamura ayo madolari akaba miliyoni 800 mu 2024.
Amafoto: Umurerwa Delphin
",https://m.igihe.com/ubukerarugendo/article/ese-birashoboka-kubona-visit-rwanda-muri-f1-na-nba-habura-iki-ngo-siporo-y-u,Tourism
RDB yitabiriye imurika rikomeye ry’ubukerarugendo muri Amerika,"Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Iri murika ry’ibikorwa by’ubukerarugendo riri mu ya mbere akomeye muri Amerika y’Amajyaruguru. Riri kubera mu Mujyi wa Manhattan ahazwi nka Jacob K.Javits. Ryatangaiye taraiki 24 Mutarama, rirasozwa kuri iki Cyumweru tariki 26 Mutarama 2020.
Nyuma y’imurika, itsinda rihagarariye u Rwanda rizakomereza ibikorwa byo kumenyekanisha ubukerarugendo bw’u Rwanda hirya no hino mu bice bya Leta ya California nka San Diego, Orange County na Los Angeles mbere yo kugaruka mu Rwanda.
Ibigo byigenga bikora iby’ubukerarugendo bihagarariye u Rwanda birimo Mantis Rwanda, Akagera Aviation, New Dawn Associates, Heritage Safaris, Far Trek Africa Safaris, Silverback Africa na FCM Charleston.
Mu byo bari kwerekana harimo umuco w’u Rwanda, urusobe rw’ibinyabuzima ruboneka mu Rwanda, ubwiza bw’u Rwanda n’ibijyanye no kwakira abakerarugendo.
Umuyobozi ushinzwe ubukerarugendo muri RDB, Belise Kariza, yavuze ko muri Amerika y’Amajyaruguru ari hamwe mu haturuka ba mukerarugendo benshi basura u Rwanda, ko ari iby’ingenzi gukomeza kuhamenyekanisha ubukerarugendo bw’u Rwanda.
Ati “Kuba twitabiriye iri murika rizwi rya New York Times Travel Show, tukagaragara mu bandi bamurika basaga 700 baturutse hirya no hino ku isi biratuma abitabiriye bamenya ko u Rwanda ari ahantu heza ho gusura ku isi. Twiteguye guha ikaze abakerarugendo bashaka gusura igihugu cyacu cyiza.”
New York Times Travel Show ni imurika ry’ubukerarugendo riri mu akomeye ku Isi. Ryitabirwa n’abantu basaga 35 000, barimo abamurika basaga 700 bavuye mu bihugu bigera ku 175.
",https://m.igihe.com/ubukerarugendo/article/rdb-yitabiriye-imurika-rikomeye-ry-ubukerarugendo-muri-amerika,Tourism
"Mu basuye Pariki y’Akagera umwaka ushize, 48 % ni Abanyarwanda","Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ugereranyije abasuye iyo pariki umwaka ushize n’abayisuye mu 2018, habayeho ubwiyongere bwa 12 %.
Parike #Akagera yakiriye abakerurgendo basaga 49,000 muri 2019. Habayeho ubwiyongere bwa 12% ugereranyije na 2018. 48% by'abasuye parike uyu mwaka ni ABANYARWANDA. #Ibyaranze2019#VisitRwanda
— Akagera (@AkageraPark) January 21, 2020
Iyi pariki kuva mu 2010 icungwa n’umuryango wita ku rusobe rw’ibinyabuzima, African Parks. Mu myaka itanu ishize hagiye haba amavugurura agamije guteza imbere urusobe rw’ibinyabuzima muri iyo pariki no kurushaho gukurura ba mukerarugendo bayisura.
Nubwo umubare w’amafaranga yinjijwe umwaka ushize utatangajwe, ashobora kuba yariyongereye ugendeye ku bwiyongere bw’abayisuye.
African Parks icunga iyi pariki igaragaza ko amafaranga yinjiza yavuye ku madolari 200 000 mu 2010, akagera ku madolari miliyoni ebyiri mu 2018. Ibyo byatumye iyo pariki ibasha kwihaza ku ngengo y’imari ikoresha ku kigero cya 75 %.
Iyi pariki irimo amoko atandukanye y’inyamaswa, ikaba imwe mu zikomeye muri Afurika nyuma yo kuzanwamo intare n’inkura.
Pariki y’Akagera irimo n’izindi nyamaswa zitandukanye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Mu 2015, Pariki y’Akagera yazanywemo intare zaherukagamo mu myaka ya 1990. Mu mwaka wa mbere zigaruwemo, umubare w’intare wikubye kabiri kuko zahise zibyara ibyana 11. Mu 2017, hazanywemo izindi ntare ebyiri z’ingabo zivuye muri Afurika y’Epfo.
Mu 2017 kandi, muri iyo pariki hazanywemo inkura z’umukara 18, nyuma y’imyaka icumi ubwo bwoko bw’inyamaswa bwarazimiye.
Umwaka ushize, Pariki y’Akagera yari yasuwe n’abakerarugendo 44000, kimwe cya kabiri ari Abanyarwanda.
",https://m.igihe.com/ubukerarugendo/article/mu-basuye-pariki-y-akagera-umwaka-ushize-48-ni-abanyarwanda,Tourism
Ibigo nyarwanda byacanye umucyo mu imurikagurisha ry’ubukerarugendo mu Buholandi (Amafoto),"Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ni imurikagurisha riri kuba ku nshuro ya 13, ryabereyemwo gahunda zitandukanye mu bijyanye no kumenyekanisha u Rwanda, aho ryitabiriwe n’ibigo byo mu Rwanda bitandukanye bikora ibijyanye n’ubukerarugendo n’izindi serivisi zijyana nabwo.
Ryitabiriwe uyu mwaka n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Amahoro Tours, Palast Tours and Travel, Heritage Safaris na Wildlife Tours-Rwanda.
 Umuyobozi w’Ishami ry’Ubukerarugendo mu rugaga rw’abikorera (PSF), Rutagarama Aimable, yabwiye IGIHE ko kwitabira iryo murikagurisha ari ubundi uburyo bwiza bwo kongera abakerarugendo basura u Rwanda.
Yagize ati “ Turashimira rwose Leta y’u Rwanda uburyo idahwema kudufasha no gushyiramwo imbaraga ngo ubukerarugendo bukomeze butere imbere kandi natwe tubukora tukagiramo inyungu.”
Yakomeje agira ati “ Iyo urebye muri iyi myaka ishize biragaragara cyane ko ubukerarugendo bwateye intamwe igaragara. Natwe umuntu ku giti cye muri twe tubukora nk’umwuga ni ugushyiraho akacu ntitubiharire gusa Leta, twongera ingufu n’umubare w’ibigo bikora ubukerarugendo, dukomeza kubaka amahoteli n’ibindi bijyanye no kwakira abantu.”
Muri gahunda yo kumenyekanisha u Rwanda izwi nka ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
Vakantiebeurs ni imurika rifatwa nk’amahirwe ku bukerarugendo bw’u Rwanda yo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yagize ati “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
[email protected] 

",https://m.igihe.com/ubukerarugendo/article/ibigo-nyarwanda-byacanye-umucyo-mu-imurikagurisha-ry-ubukerarugendo-mu,Tourism
Wild Connector Safaris yatanze umwihariko mu gutembereza abantu Pariki y’Akagera mu minsi mikuru,"Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Uruzinduko ruzaba kuwa Gatandatu tariki 21 Ukuboza 2019, muri Pariki y’Akagera icumbikiye inyamaswa nyinshi.
Abazitabira bazabasha kubona amoko atandukanye y’inyamaswa ziba muri iyo pariki, imwe mu zikomeye muri Afurika nyuma yo kuzanwamo intare n’inkura.
Pariki y’akagera irimo n’izindi nyamaswa zitanduknaye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Ushinzwe iyamamazabikorwa muri Wild Connector Safaris , Rugamba Alexis yakanguriye cyane cyane ababyeyi kuzana abana bari mu biruhuko, babafasha gusobanukirwa neza ibitatse igihugu cyabo.
Ni n’umwanya kandi ku muryango n’abakundana gusoza umwaka bishimye batembera ibyiza bitatse u Rwanda.
Ati “Iki gihe abana benshi baba bari mu biruhuko. Ni umwanya mwiza kuri bo wo gutembera no kumenya byinshi ku gihugu cyabo. N’abakuru ni uko, muze dusure pariki yacu y’Akagera tunezezwe no kureba inyamaswa za mbere zikomeye ku isi.”
Kujyana na Wild Connector Safaris muri Pariki y’Akagera, umuntu umwe arasabwa kwishyura amafaranga 30 000 Frw mu gihe abanyamahanga badaturuka mu muryango wa Afurika y’Iburasirazuba bazishyura amadolari 110.
Muri ayo mafaranga harimo itike, uburenganzira bwo kwinjira muri pariki, ifunguro rya ku manywa, abakuyobora n’ibindi.
Abantu bakundana baziye rimwe ndetse n’abana bazagabanyirizwaho 10 %.
Undi mwihariko w’uru rugendo ni uko hazaba hari umufotozi wabigize umwuga uzafata amafoto kandi buri wese akazahabwa umwanya wo kubaza ibibazo byose ku bijyanye n’ibyiza bitatse u Rwanda.
Ku bindi bisobanuro kandi aha: Www.Wildconnectorsafaris.com
",https://m.igihe.com/ubukerarugendo/article/wild-connector-safaris-irizihiza-noheli-itembereza-abaturarwanda-muri-pariki-y,Tourism
Imbamutima z’inzego zitandukanye ku bufatanye bw’u Rwanda na PSG,"Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Inzego zitandukanye zirimo abakora mu bijyanye n’ubukerarugendo, abikorera, abashinzwe siporo n’abohereza ibikomoka ku buhinzi n’ubworozi bavuga ko bubumbatiye amahirwe menshi.
Muri ubu bufatanye, abakinnyi ba Paris Saint Germain n’abahoze bayikinira bazashobora gusura u Rwanda bagaragaze ibyiza by’u Rwanda bakoresheje imbuga nkoranyambaga zabo na PSG ibikore gutyo.
Umuyobozi w’Ishami ry’Ubukerarugendo muri RDB, Belise Kariza, avuga ko ‘gukoresha abakinnyi bazwi, bemerwa n’abantu benshi n’abafana babo ari ikintu cyiza kizadufasha mu imenyekanishabikorwa ryacu’.
Ikirango cya Visit Rwanda kigaragara muri Stade ya Parc des Princes nk’uburyo bwo kumenyekanisha ibikorwa. Ibi byaraye bitangiye mu mukino PSG yakiriyemo Nantes.
Visit Rwanda izajya igaragara ku mwambaro w’abakinnyi b’ikipe y’abagore ya PSG, ikaba igaragara ku myenda y’imyitozo y’abakinnyi yaba abagabo n’abagore, ikaba igaragara inyuma ku ikoti ryo kwishyushyanya mbere y’umukino.
Mu guteza imbere ibikorerwa mu Rwanda, Made in Rwanda, mu bufatanye harimo igikorwa cyitwa ‘Icyumweru i Paris’, aho abakora imyenda, ubugeni, ubukorikori, bazashobora kugaragaza ibikorwa byabo mu Bufaransa icyumweru cyose ku bufatanye na Paris Saint Germain.
Kariza avuga ko ubu bufatanye ari ‘ibintu bishimishije kuri twe, turabona amahirwe menshi afunguka hano by’umwihariko ku bikorerwa mu Rwanda no kubona Visit Rwanda igera kure ku bantu benshi’.
Perezida wa Kabiri w’igice cy’abakora ibijyanye n’Ubukerarugendo akaba n’Umuyobozi wa Serena Hotel mu Rwanda, Daniel Sambai, mu kiganiro n’itangazamakuru kuri uyu wa Kane yavuze ko ubu bufatanye babubonamo amahirwe menshi.
Ati “Nk’urwego rw’ubukerarugendo turishimye ku bw’ubu bufatanye, twiteze kubona ubukerarugendo butera imbere nk’uko butahwemye gutera imbere mu myaka ishize, ni iby’agaciro kuri twe.”
Muri ubu bufatanye biteganyijwe ko hazabaho gahunda z’imyitozo ku bana b’abahungu n’abakobwa, gushaka uko amashuri y’umupira w’amaguru ‘academy’ yo mu Rwanda yazakorana n’Ikipe ya PSG.
Umunyamabanga Uhoraho muri Minisiteri ya Siporo, Shema Maboko Didier, yavuze ko ubu bufatanye buzateza imbere siporo cyane.
Ati “Nishimiye ubu bufatanye na PSG nk’ushinzwe siporo, aya ni amahirwe meza kuri twe yo gukomeza guteza imbere siporo yacu by’umwihariko mu rwego rw’umupira w’amaguru.”
Muri ubu bufatanye kandi ikawa n’icyayi cy’u Rwanda kizaba gicuruzwa cyonyine muri Stade ya Parc des Princes, aho abafana baturutse ahantu hose bazashobora kunywa ku cyayi n’ikawa by’u Rwanda.
Uwacu Cynthia wo mu kigo gishinzwe kohereza mu mahanga ibikomoka ku Buhinzi n’Ubworozi (NAEB) yavuze ko ibi bizafasha mu kohereza ibicuruzwa mu mahanga kuko n’ubundi ikawa n’icyayi bitoherezwaga cyane mu Bufaransa.
Ati “Tugendeye ku mwaka tumaze dukorana na Alibaba ubona ikawa twohereza mu Bushinwa yariyongereyeho 700%, noneho tubirebe muri stade irimo abantu ibihumbi 47 buri cyumweru turimo gutanga icyayi n’ikawa twenyine.”
“Turitegura iterambere rinini atari gusa amafaranga tuzakura muri ubu bufatanye ahubwo n’abantu bazaba baje ku mukino baturutse hirya no hino ku Isi bazabimenya, kuko ikawa n’icyayi cyacu bishimwa cyane ku Isi yose.
Ubu bufatanye bw’u Rwanda na PSG buriyongera kubwo rwagiranye na Arsenal FC yo mu Bwongereza. Icyakora bwombi nta kiguzi cyabwo gitangazwa nk’uko impande zombi zabyemeranyijwe ko bikomeza kuba ibanga.
",https://m.igihe.com/ubukerarugendo/article/imbamutima-z-inzego-zitandukanye-ku-bufatanye-bw-u-rwanda-na-psg,Tourism
Icyo u Rwanda ruzungukira mu bufatanye na PSG n’impamvu rwaguye imbibi zikarenga ubukerarugendo ,"Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Mu kiganiro yagiranye na Televiziyo Rwanda, Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko impamvu u Rwanda rwahisemo kurenga imbibi z’ubukerarugendo muri ubu bufatanye rwagiranye na Paris Saint-Germain ari ukugira ngo bifashe no kuzamura Abanyarwanda binyuze mu byo bakora, bimenyekane no mu mahanga.
Ati ""Mu gukomeza guteza imbere ubukungu bw’igihugu cyacu n’ubukungu ndetse n’ubuzima bw’abanyarwanda dukomeza gushaka uburyo twakongera ubushobozi bw’ubukungu bwacu mu gihugu ndetse no hanze y’igihugu.’’
’’ Twasinyanye nabo kugira ngo tumenyekanishe Visit Rwanda mu rwego rw’ubukerarugendo, ariko ntabwo aribyo gusa no mu rwego rwa Visit Rwanda tuzakoresha n’abakurikirana PSG mu Bufaransa n’ahandi hose, bafitanye ubufatanye n’abantu bari mu nzego zitandukanye, yaba abakora imyenda, gukora icyayi n’ikawa […]. Tuzacuruza icyayi cyacu muri Parc des Princes aho PSG ikinira n’ikawa imenyekanishwe mu Bufarana ndetse ducuruze byinshi kurushaho.’’
Akamanzi avuga ko ubu ari uburyo bwiza bwo kumenyekanisha ibikorerwa mu Rwanda n’Ubukerarungendo bwarwo kugira ngo abanyamahanga barusheho kubumenya ariko nabo baze bagure ibintu byo mu Rwanda.
Ati’’ Mu kugura ibyo bintu, bizatanga akazi ku Banyarwanda bakora ibi bintu, bakomeze kubikora kandi babikore ku bwinshi, babone amafaranga bitume n‘igihugu cyacu gikomeza gutera imbere.’’
Agaruka ku mpamvu ubufatanye na Paris Saint Germain butarebye gusa ku bukerarugendo, Akamanzi yavuze ko byatewe n’uburyo iyi kipe yo mu Bufaransa imeze ku buryo babona nayo ikoresha umupira w’amaguru mu kumenyekanisha bindi bikorwa bitandukanye abantu bakunda.
Ati’’ Impamvu twagiye mu bukerarugendo n’ibindi ni uko twabonye umufatanyabikorwa tugiye gusinyana na we [PSG] adakina umupira gusa, bakoresha umupira kugira ngo abantu bagaragaze ibintu bakunda, haba mu myidagaduro, umuco, byose barabishyigikira, bakagaragaza ko ushobora gukoresha umupira kugira ngo uteze imbere ibindi bintu bituma ubaho neza.’’
"" Ni ukureba uburyo twakoresha izina bafite kugira ngo dukore ibindi bashyigikira mu buzima no mu bukungu. Niyo mpamvu twahisemo kugira ngo turenge ubukerarugendo, dushake uko twakorana duteza imbere ibikorerwa mu Rwanda.’’
Muri ubu bufatanye bw’u Rwanda na Paris Saint Germain, hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Umuyobozi Mukuru wa RDB avuga ko muri iki cyumweru Abanyarwanda bakora ibintu bitandukanye bazajya bahabwa umwanya wo kujya kubyerekana mu Mujyi wa Paris.
Ati""Tuzacuruza ikawa n’icyayi cy’u Rwanda muri Stade. Nta kindi gihugu kizabikora, nitwe gusa. Bivuze ko bazatumenya cyane kurusha uko batuzi ubu.’’
""Ntabwo ari ibyo gusa, tuzakomeza tumenyekanishe u Rwanda mu Bufaransa, buri mwaka tuzagira ikintu cyitwa ‘’Icyumweru muri Paris’’, aho tuzana abantu batandukanye bakora imyenda, bakora ubukorikori, bakora ibintu bitandukanye bashobora gucuruza hanze, tubahe umwanya wo kwerekana ibyo bintu no kwerekana Umuco wacu ku buryo bizatuma abantu baza mu Rwanda bakagura n’ibintu byaho.’’
Akamanzi yashimangiye ko ubufatanye u Rwanda ruri kugirana n’amakipe akomeye i Burayi bugamije gutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Ati ""Turashaka gucuruza ibintu byinshi kurushaho hanze y’igihugu. Turashaka ko byakwiyongera mu bwinshi ndetse no mu bwiza bwabyo. Icyo tumaze kubona nk’igihugu ni uko tugomba kugira icyerekezo cy’igihe kirekire cyane. Dutekereze ngo mu myaka 10, 20 cyangwa 50 tuzaba turi hehe? Turifuza kuba igihugu gikize, Abanyarwanda bize kandi bafite ubushobozi, bashobora gukora ibintu bifite agaciro kari hejuru.’’
Umuyobozi wa RDB avuga ko kuri ubu umubano w’u Rwanda n’u Bufaransa ari mwiza ndetse bahisemo gukorana na Paris Saint Germain nk’ikipe ishaka kuzamura abato n’urubyiruko no gushyikira gukora ibintu binoze nk’uko bimeze no k’u Rwanda.
Yakomeje avuga ko kuba u Rwanda ruri gushora cyane mu mikino ari uko rwabonye ko bitanga icyerekezo cyiza cy’igihugu ndetse bizafasha n’Abanyarwanda gutera imbere.
Ati’’ Nk’igihugu turimo gushora mu mikino. Twubatse Kigali Arena kugira ngo Basketball ikinwe, hari ikibuga cya Cricket, hari amagare ndetse Abanyarwanda bitwara neza, hari Golf Club turi kubaka kugira ngo igere ku rwego mpuzamahanga, bigaragaza ko Leta iri gushora cyane mu mikino kugira ngo izamuke kandi nayo bizatuma itanga umusaruro mu bukungu bwacu.’’
PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
RDB ivuga kuva u Rwanda rutangiye gukorana na Arsenal binyuze muri Visit Rwanda mu mwaka ushize, kuri ubu ba mukerarungo baza mu Rwanda bamaze kugera kuri miliyoni imwe na 700 ndetse yizeye ko bazakomeza kwiyongera mu myaka iri imbere.
",https://m.igihe.com/ubukerarugendo/article/icyo-u-rwanda-ruzungukira-mu-bufatanye-na-psg-n-impamvu-rwaguye-imbibi,Tourism
Nyanza: Inzira z’Ubukerarugendo gakondo zahawe icyangombwa cyo mu rwego rwa mbere (Amafoto),"Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Ni igikorwa cyabaye kuri uyu wa Gatatu ubwo izo nzira zafungurwaga ku mugaragaro zihabwa n’amanota bitewe n’imiterere yazo igaragaza ibyiza ndangamateka na nyaburanga.
Cyitabiriwe n’abayobozi barimo Minisitiri w’Urubyiruko n’Umuco, Mbabazi Rosemary; Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert; Guverineri w’Intara y’Amajyepfo, Gasana Emmanuel na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber, n’abandi.
Amanota yatanzwe n’abarimo inzobere mu bukerarugendo akaba na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber.
Izo nzira zitwa Nyanza Cultural Trials ni eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi inyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Klaus Eber yavuze ko bamaze iminsi basura izo nzira baziha n’amanota ariko basanze zifite umwihariko ugeranyije n’izo mu bihugu by’i Burayi.
Ati “Abantu benshi bakora ubukerarugendo bushingiye ku kugenda n’amaguru bakunda inzira zirimo ibyerekezo bishushanyije birimo n’amakuru atandukanye. Rero nishimiye kubamenyesha ko izi nzira zo mu Karere ka Nyanza zujuje ibyo byose.”
Yasobanuye ko mu gutanga icyangombwa hari byinshi bishingirwaho birimo ibyerekezo n’ibindi byiza nyaburanga n’ibiranga amateka bikabafasha kugenda bishimye batarambirwa.
Yavuze ko kimwe mu byahesheje amanota menshi inzira zo mu Karere ka Nyanza ari amateka y’Ubwami ahaboneka.
Yasobanuye ko ubusanzwe batanga amanota bakurikije ukuntu ahantu hagenda hahinduka kuko abagira amanota menshi baba bafite byibura ahantu hagera kuri 50 muri izo nzira hatandukanye.
Ati “Ni ukuvuga ngo ukagenda ukava mu ishyamba ukagera mu mirima ihinzemo imyaka, ukagera mu mibaya, mu misozi, mu bisiza, muri kaburimbo, ahatuye abantu, ahadatuwe n’ahandi. Uko guhindagurika kw’ahantu ni ko gutuma inzira zigira amanota meza.”
Yakomeje avuga ko inzira zo mu Karere ka Nyanza bazisuzumye basanga zifite ahantu hagera kuri 75 hatandukanye kandi hari ibyiza byinshi bishimisha abazinyuramo.
Ati “Twe twaje gusanga inzira za hano zifite ahantu 75; ni igipimo kirenze ibindi byose. Ntewe ishema n’uko u Rwanda rugeze kuri icyo gipimo cyo hejuru; mwabonye amanota 75.”
Klaus Eber yavuze ko ku mugabane w’u Burayi aho izo nzira zimaze igihe; izo mu rwego rwa mbere ziba zifite amanota 60 ariko hari iyo mu Budage ifite amanota 80.
Yavuze ko ari igikorwa gikomeye gikwiriye kubyazwa umusaruro kigafasha igihugu mu iterambere.
Asobanura inzego zitandukanye izo nzira ziba zirimo yavuze ko hari urwa mbere rwo hejuru ruba rwitwa ‘Premium’ ari narwo izo mu Karere ka Nyanza bazishyizemo.
Ati “Ubu ku Isi hose cyane cyane mu Burayi hari izigera kuri 600 zo muri urwo rwego rwa premium.”
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko bishimiye amanota babonye bityo nyuma yo gutangiza izo nzira ku mugaragaro hagiye gukurikira ibikorwa byo kuzimenyekanisha no kuzibyaza umusaruro.
Ati “Izi nzira eshatu zimaze gutangizwa zagiye ku rwego mpuzamahanga; ubu hagiye gukurikiraho kuzimenyekanisha kugira ngo zimenyerwe; abantu bakora mu bukerarugendo batangire bazicuruze bazimenyakanishe.”
Amb. Masozera yavuze ko usibye izo nzira eshatu hari izindi enye zizatangira gukorwa guhera umwaka utaha.
Bamwe mu baturage bitabiriye igikorwa cyo gutaha izo nzira banifatanya n’abayobozi gukora urugendo rwa kilometero 10 mu nzira yitwa ‘Royal Trail’ bavuze ko bazishimiye cyane.
Dusabimana Francine waturutse mu Mujyi wa Kigali ati “Icyanshimishije ni ibintu nabonye bitandukanye birimo utuyira twiza tuzamuka n’utumanuka imisozi; mbese ntabwo umuntu ashobora gucika intege ngo ananirwe. Nabonye Ingoro z’Abami ni ubwa mbere nari mpageze byanshimishije kuhabona.”
Hari bamwe batangiye kubibyaza umusaruro

Bamwe mu baturage batangiye ibikorwa byo kubyaza umusaruro ubwo bukerarugendo bushingiye ku kugenda n’amaguru aho bakora ibikorwa by’ubucuruzi kuri izo nzira.
Umusore witwa Nsanzintwari Augustin wo mu Murenge wa Busasamana yatangiye gucuruza inkoni abantu bashobora kwicumba bazamuka imisozi ndetse n’ingofero zishobora kubakingira izuba.
Ati “Hari ba mukerarugendo bahora baza hano mu Rukari gusura bagakenera inkoni zo kwicumba cyangwa ingofero zo kwambara.”
Minisitiri w’Urubyiruko n’Umuco, Mbabazi Rosemary, yasabye abaturage bo mu Karere ka Nyanza kubyaza umusaruro ubwo bukerarugendo.
Yavuze ko ubukerarugendo ari ikintu u Rwanda rwiyemeje gushyiramo imbaraga ruganisha ku murage n’umuco w’Abanyarwanda.
Ati “Nyakubahwa Perezida wa Repubulika yifuza ko Intara y’Amajyepfo iba igicumbi cy’umuco n’umurage wacu. Iyi nzira yose ugakomeza ukagera muri Nyungwe hari byinshi cyane bigize amateka yacu n’umurage wacu dushobora kubyaza umusaruro kandi n’abato bakabimenya bagakura babizi”
Yasabye ubufatanye bw’Akarere ka Nyanza, abari mu bukerarugendo n’abikorera gukora ibikorwa bihabyaza umusaruro mwiza.
Ati “Mumenyekanishe hano hantu ibikorwa bihari baze babisure bahamare umwanya munini bahasige amadevize n’abaturage bacu batere imbere kurushaho.”
Yagiriye inama abaturage yo gucuruza inkoni, ibyo kwitwikira, ibyo umuntu yakwihanaguza icyuya, amazi, imitako n’ibindi bishobora gukenerwa na ba mukerarugendo banyura muri izo nzira.
Yasabye abasanzwe batanga serivise z’amafunguro kwagura ibikorwa no kunoza ibyo bakora ku buryo nta mukerarugendo uzasohoka i Nyanza ngo ajye gushaka icyo kurya cyangwa icyo kunywa ahandi.
Ati “Abanyabugeni, abanyabukorikori n’abatanga serivise mwumve ko ari amahirwe tugomba kubyaza umusaruro.”
Abitabiriye urugendo rwo gutangiza izo nzira ku mugaragaro kuri uyu wa gatatu babarirwa mu bantu 400 barimo n’abanyamahanga.
Icyangombwa inzira z’i Nyanza zahawe kimara imyaka itatu, nyuma yayo nibwo hongera gutangwa ikindi.
",https://m.igihe.com/ubukerarugendo/article/nyanza-inzira-z-ubukerarugendo-gakondo-zahawe-icyangombwa-cyo-mu-rwego-rwa,Tourism
Uko byagenze ngo amasezerano y’u Rwanda na PSG agerweho,"Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Bamwe babanje gukeka ko ari ’Fake News’, abandi babanza kujijinganya kuko batiyumvishaga ko byashoboka cyangwa se koko ko byari byabaye, muri macye u Rwanda rwongeye gutungurana rusinyana amasezerano y’imikoranire na Paris Saint Germain, ikipe rurangiza muri ruhago yo mu Bufaransa, imwe ikinamo Neymar na Mbappe.
Gutungurana k’u Rwanda ko kumaze kuba akarande kuko rimwe bucya hatangijwe uruganda ruteranya imodoka, ejo ukumva ngo hatangijwe uruteranya izikoreshwa n’amashanyarazi, ubundi ngo hatangijwe urwa telefone, cyangwa se ngo amaraso n’imiti bisigaye bigemurwa ku mavuriro hifashishijwe drones. Buri munsi ucyana ayawo.
Kuri ubu inkuru yamaze kuba kimomo ni uko PSG igiye kujya yamamaza urwa Gasabo binyuze mu gikorwa cyo kureshya ba mukerarugendo kizwi nka ’Visit Rwanda"" ku buryo guhera kuri uyu wa Gatatu ku mukino PSG iri buze kwakiraho Nantes, hari butangire ubufatanye bw’u Rwanda n’iyi kipe, aho ’Visit Rwanda’ iza kugaragara bwa mbere ku myenda abakinnyi bari buze kuba bambaye bishyushya.
Kugira ngo ubu bufatanye bugerweho, byanyuze mu nzira ndende ariko itagoye na busa, kubera amakarita yakinwaga. Nta bwana na seti zasakiranaga.
Ni ngombwa ko ubanza ugasobanukirwa ba nyir’iyi PSG n’uko mu myaka itarenze icumi imaze kuba ubukombe mu Burayi. Iyi kipe si iya kera cyane kuko yashinzwe mu 1970 ariko igira amahirwe yo kuba ba nyirayo Guy Crescent, Pierre-Étienne Guyot na Henri Patrelle bari abagwizatunga bakomeye.
Ubuhangange bwayo bwakajije umurego ubwo yagurwaga n’abanyemari bo muri Qatar, Qatar Sports Investments, mu 2011.
Iyi Sosiyete yashinzwe mu 2005 ifite icyicaro gikuru i Doha muri Qatar, ishora imari mu bikorwa by’imyidagaduro na siporo. Perezida wa QSi ni nawe wa PSG, Nasser Ghanim Al-Khelaifi.
Nubwo ari Sosiyete y’ishoramari ikora mu buryo bwigenga, ishingiye kuri leta ya Qatar, bituma iyi kipe ari imwe muri ebyiri zonyine ku Isi zifite ba nyirazo bashingiye kuri leta; yo na Manchester City.
Aba baherwe bayishoyemo imari ifatika, ihera mu gihugu imbere yigarurira ibikombe byose byari bimaze imyaka n’imyaniko bitwarwa na Lyon.
Mu gushaka kwigarurira u Burayi, Al-Khelaifi, yashyize ingufu mu gutuma iyi kipe iba ikirangirire, igura buri mukinnyi wese ukomeye ku Isi ariko w’icyamamare ku buryo byayifunguriye imiryango henshi. Uhereye kuri David Beckham, Zlatan Ibrahimovich, Kylian Mbappé, kugera kuri Neymar Jr uhenze ku Isi kugeza ubu.
Amakuru yizewe agera kuri IGIHE, ni uko kugira ngo ubufatanye bwa PSG n’u Rwanda bubeho mu bijyanye no kuba iyi kipe yakwamamaza ibikorerwa mu Rwanda n’ubukerarugendo bwarwo, byaturutse ndetse byoroshywa n’umubano usanzwe hagati y’u Rwanda na Qatar.
Uyu mubano umaze igihe kinini ni wo watumye Emir wa Qatar, Sheikh Tamim bin Hamad Al Thani, aza mu Rwanda muri Mata uyu mwaka ndetse anasura Pariki y’Akagera ari kumwe na Perezida Kagame mu mvura yagwaga icyo gihe.
Icyo gihe kandi hasinywe amasezerano mu ngeri enye arimo ajyanye n’imikoranire mu rwego rw’umuco, muri siporo, mu bukerarugendo n’ibikorwa by’ubucuruzi ndetse n’ibijyanye n’ingendo zo mu kirere.
Bivugwa ko ibiganiro na PSG byoroshye biturutse kuri uyu mubano ndetse bikomezanya umuvuduko nyuma y’uko uyu muyobozi yari avuye mu Rwanda.
Igikomeye muri byose ni uko nubwo QSi iyoborwa na Al-Khelaifi ari nawe Perezida wa PSG, iyi sosiyete yashinzwe na Emir wa Qatar; byumvikanisha uburyo u Rwanda rwisanze mu biganiro mu buryo bworoshye.
Ikindi ni uko umwe mu bantu batumye QSi igura PSG, ni Nicolas Sarkozy wayoboye u Bufaransa, ubu akaba ari inshuti ikomeye y’u Rwanda ndetse afasha abashoramari bashaka kurugana.
Ubu bufatanye bw’u Rwanda na PSG butandukanye n’ubwo u Rwanda rusanzwe rufitanye na Arsenal, ariko bufite akamaro kanini urebye mu cyerekezo cy’igihugu.
Kuba u Rwanda rushaka kugaragariza amahanga ibyiza byarwo, hamwe mu hantu rwari ruhanze amaso ni ku isoko ry’u Bufaransa, by’umwihariko mu Mujyi wa Paris, ufatwa nk’Umurwa Mukuru w’Isi mu by’umuco.
Ibyamamare hafi ya byose by’Isi bifata Paris nk’Umujyi w’ubukerarugendo, imideli n’ibindi; inkengero za Paris nko mu Mujyi wa Cannes ni ahantu handitse amateka mu bya Sinema. Ibi byose byanatumye mu mikoranire na PSG hitswa cyane ku kugaragaza u Rwanda mu isura yindi y’umuco, hakanatezwa imbere ibikorerwa mu gihugu nk’imideli, icyayi, ikawa n’ibindi.
Ikindi kigaragaza isura yihariye y’iyi mikoranire na PSG ni ishoramari riri gushyirwa mu ngeri zibanzweho muri aya masezerano cyane cyane umuco n’imyidagaduro.
Uru rwego cyane rujyanye n’imyidagaduro n’ubundi Abafaransa bari batangiye kuruyoboka mu Rwanda bigaragazwa n’ishoramari rya miliyoni $40Vivendi ibarizwamo Canal+ yiyemeje gushyira muri Kigali Cultural Village ku musozi wa Rebero.
Gusa igitangaje kandi cyiza muri byose ni uburyo guhera umwaka utaha, icyayi cy’u Rwanda n’ikawa aribyo byonyine bizajya bicuruzwa kuri Parc de Princes, stade ya PSG, biha amahirwe abahinzi n’inganda gutera imbere kurushaho no kubona isoko rishya.
Kuki u Rwanda rwamamaje ku myenda yo mu myitozo n’iyo mu kwishyushya mbere y’umukino?
Amakuru avuga ko u Rwanda rwifuzaga kuba rwagirana amasezerano n’iyi kipe ku buryo Visit Rwanda yamamazwa ku myenda ikipe ikinana, ariko ntibyakunda kubera abandi baterankunga kandi bakomeye PSG ifite.
PSG magingo aya ifite abaterankunga bagera kuri 30. Ab’imena ni babiri aribo Nike iyambika na Sosiyete y’amahoteli ya Accor. Zombi zamamazwa ku mupira imbere aho agaciro k’amasezerano n’izi sosiyete kabarirwa muri miliyoni 165 z’amadolari.
Byonyine amasezerano iyi kipe yagiranye na Accor bivugwa ko ari “mu masezerano ane meza mu Burayi” aho ku mwaka agaciro kayo kagera muri miliyoni 50 z’amadolari.
Arsenal ubusanzwe yamamaza u Rwanda binyuze ku gushyira ijambo Visit Rwanda ku kuboko kw’ibumoso kw’imyenda iyi kipe ikinana muri shampiyona.
Aha hantu ku mwenda wa PSG hafitwe na Banki y’Igihugu muri Qatar (Qatar National Bank) nayo itanga amafaranga menshi, ikanarenzaho guha amasezerano abakinnyi barimo nka Neymar ngo bayamamaze ku giti cyabo.
Iyi banki niyo yahaye PSG inguzanyo y’amafaranga yifashishijwe mu kugura Neymar, aho ayamutanzweho abarirwa muri miliyoni 222 z’amadolari ya Amerika.
Mu mugongo naho hafitwe n’abanya-Qatar, Ooredoo, sosiyete ikora ibijyanye n’itumanaho. Ibi nibyo byatumye u Rwanda rwashakaga kugaragara muri Paris rushaka ubundi buryo hakorwa amasezerano y’imikoranire ndetse hanashyirwamo ingingo nyinshi zirugaragaza mu buryo budasanzwe ndetse ubirebye neza bwihariye kurusha ubwa Arsenal.
Itandukaniro ni uko amasezerano ya Arsenal agaragaza u Rwanda ku rwego rw’Isi yose ariko inyungu yayo ntihite igera ku muturage wo hasi ako kanya, mu gihe aya PSG akora ku buzima bw’umuhinzi wo mu Kitabi uri mu murima w’icyayi.
Umwe mu basesenguye aya masezerano waganiriye na IGIHE yagize ati “Aya Arsenal yagejeje u Rwanda ku rwego ruhambaye bidasanzwe, atandukanye n’aya, gusa icyiza kuri aya ni uko inyungu igera ku muntu ako kanya.”
Ibi bishingirwa ku kuba guhera umwaka utaha w’imikino, ubu bufatanye bw’u Rwanda na PSG, buteganya ko icyayi cy’u Rwanda n’ikawa aribyo byonyine bizajya bitangwa kuri Parc des Princes.
Ushinzwe itangazamakuru n’itumanaho mu Kigo cy’Igihugu gishinzwe guteza imbere ibyoherezwa mu mahanga bikomoka ku buhinzi n’ubworozi, NAEB, Pie Ntwari, yabwiye IGIHE ko aha abahinzi indi mpamvu yo kongera umusaruro.
Ati “Iyo tubonye isoko ryiyongera ku yo dufite biba ari byiza. Igishimishije ubu ni uko ari twe twenyine tuzaba twemerewe gucuruzamo [muri stade] icyayi n’ikawa. Twiteze ko amadevize yinjiraga aziyongera. Ikindi abahinzi babonye indi mpamvu yo kongera umusaruro n’ubwiza ku bwinshi. Twiteze isoko ridahungabana mu gihe cy’imyaka itatu.”
Hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ibi byiyongera ku mikoranire hagati y’abakora mu ruganda rw’imideli izatangizwa mu mezi ari imbere.
Mu bijyanye no kuzamura impano z’u Rwanda, PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
🆕✍🌄 @visitrwanda_now#ThisIsRwanda #VisitRwanda #MadeInRwanda pic.twitter.com/ojsRJsZOWN
— Paris Saint-Germain (@PSG_inside) December 4, 2019
Inkuru bifitanye isano: Paris Saint Germain yiyongereye kuri Arsenal mu kwamamaza Visit Rwanda
",https://m.igihe.com/ubukerarugendo/article/uko-byagenze-ngo-amasezerano-y-u-rwanda-na-psg-agerweho,Tourism
Inzira z’Ubukerarugendo gakondo zitezweho gukuba kabiri umubare w’abasura i Nyanza,"Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Byatangajwe kuri uyu wa Gatandatu mu muganda rusange aho hakozwe ibikorwa by’isuku muri imwe muri izo nzira iherereye mu Murenge wa Busasamana.
Hasobanuwe ko izo nzira ziswe ‘The Nyanza Cultural Trials’ ari eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi izanyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Izo nzira zose uko ari eshatu zifite umwihariko w’uko ari utuyira twa Kinyarwanda tunyura mu misozi, ibibaya aho abantu batunyuramo bagenda bareba ahantu hateye indabyo, ahahinze imyaka itandukanye, ahatuwe, urutoki n’ibindi byiza bitandukanye bihaboneka.
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko izo nzira ziyongera ku bindi byiza biranga amateka mu Karere ka Nyanza bigatuma ba mukerarugendo bahasura biyongera.
Ati “Twazanye ubundi bwoko bw’ubukerarugendo bushingiye ku kugenda n’amaguru baciye muri izi nzira gakondo za Kinyarwanda. Ni ukuvuga ngo abo bantu nibajya baza aho kugira ngo bamare amasaha abiri nibura bazajya bamara iminsi itatu cyangwa barenzeho kandi uko batinda ni ko bituzanira inyungu yo kudusigira amafaranga.”
Amb. Masozera yashimiye abaturage bitabiriye umuganda rusange wo gukora isuku muri izo nzira, abararikira kuzaza kuzitaha ku mugaragaro tariki ya 4 Ukuboza 2019.
Ati “Ni igikorwa gikomeye cyane kizatuma hano i Nyanza cya cyifuzo mwari mufite cy’uko haba igicumbi cy’umuco kiba impamo. Dutekereza ko izo nzira zizatuma abantu basura Nyanza bava ku bihumbi 70 nibura bakagera ku bihumbi 150 ku mwaka.”
Amb. Masozera yasobanuye ko inzobere mu bijyanye n’ubwo bukerarugendo zimaze iminsi zisura izo nzira ari nako zitanga amanota hakaba hari icyizere ko zizaza mu za mbere nziza 1 000 ziri ku Isi.
Muri izo nzira bagiye bashyiraho ibyapa byerekana ibyerekezo ariko abazajya bazinyuramo hari ubwo bazajya bakenera ababasobanurira amateka y’uduce dutandukanye duhari.
Umuyobozi wungirije ushinzwe iterambere ry’ubukungu mu Karere ka Nyanza, Kajyambere Patrick, yasabye abaturage kwirinda kongera kumena imyanda hafi y’izo nzira.
Yabibukije ko bagomba kugira isuku muri byose, buri rugo rukagira aho kujugunya imyanda habugenewe ntibongere kuyishyira aho babonye.
Ati “Nahoze mbona umwanda wari uri hano muri iyi nzira; umuntu arava mu rugo akaza kumena ibishingwe hano cyangwa akagajugunya ibishishwa by’ibitoki kubera ko atumvaga agaciro k’iyi nzira.”
Bamwe mu baturage bo mu Karere ka Nyanza bawiye IGIHE ko nyuma yo kumenya agaciro k’izo nzira bagiye kuzitaho ku buryo hatazongera kugaragara umwanda.
Mukankunzi Jeannette ati “Twishimiye ibikorwa by’ubukerarugendo bikomeje kwiyongera hano iwacu; izo nzira ntabwo zizongera kugaragaramo umwanda kuko buri wese agiye kuba ijisho rya mugenzi we ku buryo nta muntu uzongera kuza kuhamena imyanda.”
Kalisa JMV nawe yavuze ko bishimiye ubusobanuro bahawe ku bijyanye n’izo nzira kandi yumvise bizagirira akamaro Akarere kabo ka Nyanza.
Akarere ka Nyanza kabumbatiye amateka menshi yiganjemo ayo hambere kuko Nyanza yabaye Umurwa Mukuru w’Ubwami kuva mu 1899 kugeza mu mu 1962
I Nyanza hahoze ari Umurwa w’Ubwami kuko hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana.
Muri nyanza kandi haboneka Amariba ya Mutende yafukuwe ku ngoma y’Umwami Mutara III Rudahigwa, aho Inyambo ze ndetse n’inka z’abaturage ziturutse imihanda yose zashokaga.
Hari kandi Icyuzi cya Nyamagana cyafukujwe n’Umwami Mutara III Rudahigwa afatanyije n’agoronome w’Umubiligi witwaga Dubois.
I Nyanza kandi hafatwa nk’igicumbi cy’ubutabera kuko hahoze urukiko umwami yaciragamo imanza.
[email protected]

",https://m.igihe.com/ubukerarugendo/article/inzira-z-ubukerarugendo-gakondo-zitezweho-gukuba-kabiri-umubare-w-abasura-i,Tourism
Inyubako za mbere mu Rwanda zakira ba mukerarugendo zihenze kurusha izindi (Amafoto),"U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
Ubwo Jenoside yakorewe Abatutsi yarangiraga, u Rwanda rwari igihugu cyangiritse, abanyamahanga baragitereranye ndetse nta bikorwa bifatika rufite, kugeza ubwo filime yiswe Hotel Rwanda yajyaga gukinwa, hagafatwa icyemezo ko ikinirwa muri Afurika y’Epfo ku mpamvu zirimo ko mu Rwanda hatari hari hoteli zakwakira ibyamamare nka Don Cheadle uyigaragaramo.
Burya si buno! Ibintu byarahindutse, ubu muri hoteli eshanu z’inyenyeri eshanu zibarirwa mu rwa Gasabo, ebyiri ziri hanze y’Umurwa Mukuru Kigali. Izo ni One & Only Nyungwe House yo muri Pariki y’Igihugu ya Nyungwe na Bisate Eco Lodge yo mu Karere ka Musanze yashyizwe kuri urwo rwego ku wa 1 Ugushyingo 2019.
Kugeza ubu hoteli z’inyenyereri eshanu ziyongera kuri izo ni Radisson Blu Hotel & Convention Centre, Kigali Serena Hotel na Kigali Marriott Hotel.
Ni intambwe zikomeye zizatuma u Rwanda rubasha kugera ku rwego rwo kwinjiza nibura miliyoni 800 z’amadolari ya Amerika mu 2024, ahwanye na miliyari 760 z’amafaranga y’u Rwanda.
Twagerageje kwegeranya hoteli za mbere mu Rwanda zihenze, nubwo ibiciro byazo bihindagurika bitewe n’ibihe, ni ukuvuga niba ari mu mezi ajyanye n’ubukeraryugendo cyangwa mu gihe abasura igihugu baba ari bake.
Haniyongeraho ko mu kugena igiciro hitabwa ku gihe umuntu azamara muri hoteli runaka. Ntabwo bivuze ko uburyo zikurikirana hano ari bwo buryo ntakuka. Kugira ngo wumve neza iyi nkuru, birasaba ko wifashisha Calculatrice, hanyuma idolari rimwe riri kuri 925 Frw ugendeye ku ivunjisha rya Banki Nkuru y’Igihugu.
1. Singita Kwitonda Lodge and Kataza House
Singita yatashywe ku wa 1 Kanama 2019 na Perezida Paul Kagame aherekejwe na Madamu Jeannette Kagame. Ni inyubako yo ku rwego rwo hejuru yakira ba mukerarugendo nabo bo ku rwego nk’urwo, yubatswe mu Karere ka Musanze ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge and Kataza House yubatswe mu gishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo.
Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano, itwara miliyoni $25.
Ibiciro byaho byihagazeho nubwo bihindagurika bitewe n’ibihe by’ubukerarugendo nk’uko twabivuze.
Nk’ubu kuva ku wa 1 Ugushyingo kugeza ku wa 19 Ukuboza, icyumba gishobora kuraramo abantu babiri cyishyurwa $1495 ku muntu ku ijoro, mu gihe mu mpeshyi aba ari $1750.
Muri iyi minsi kandi icyumba kibamo ibitanda bibiri kirimo kwishyurwa $4 485, mu gihe ubusanzwe aba ari $5250 hagati y’umuntu umwe na batatu, hakwiyongeraho undi umwe bikajyana n’inyongera ya $1495 mu minsi nk’iyi cyangwa $1750 mu bihe by’ubukerarugendo.
Kurara muri Kataza House yo ishobora kwakira abantu umunani ubu ni $6877 mu gihe ubusanzwe aba ari $8050 ku ijoro rimwe ku bantu hagati y’umwe na bane, hagira uwiyongeraho bikajyana n’izamuka rya $1495 cyangwa $1750 bitewe n’ibihe.
Muri icyo giciro haba hakubiyemo n’ibintu byose umuntu akenera mu ijoro, birimo ibyo kurya no kunywa byose bihaboneka.
2.	One&Only Gorilla’s Nest
Mu kwezi gushize nibwo inkuru yabaye kimomo ko nyuma ya hoteli igezweho imaze igihe muri Pariki y’Igihugu ya Nyungwe, One & Only Resorts yibarutse irindi shami mu karere ka Musanze, ryitezweho kuzajya ryakira ba mukerarugendo basura ingagi.
One&Only Gorilla’s Nest yubatswe mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda. Yubatswe mu biti mo hagati ku buryo buri nzu iteretse ku byuma bishinze, aho nibura bibarwa ko inzu imwe yagiye itwara miliyoni imwe y’amadolari ngo yubakwe.
Kugeza ubu kuharara byihagazeho kuko nka Forest lodge irimo ibitanda bibiri, kuyiraramo ijoro rimwe ari $3,825 ni ukuvuga nibura miliyoni 3.5 Frw; Forest Lodge King ni $3,060 ni ukuvuga asaga miliyoni 2,8 Frw; Virunga Suite ni $4,760 ni ukuvuga miliyoni 4,3 Frw naho Ingagi suite ni $5,900, nibura ni miliyoni 5,4 Frw.
3.	Radisson Blu Hotel
Muri Nyakanga 2016 nibwo Perezida Paul Kagame yafunguye ku mugaragaro inyubako ya Radisson Blu and Kigali Convention Centre, ahamya ko ari intsinzi y’Abanyarwanda kuko bananiwe kenshi kuyuzuza kubera ubushobozi buke, ariko ntibacike intege bikarangira bayujuje.
Iyi nyubako yubatse mu birometero bitanu uvuye ku kibuga cy’indege mpuzamahanga cya Kigali, mu Murenge wa Kimihurura ku buso bungana na hegitari 12,6.
Kigali Convention Centre igizwe na Hotel y’inyenyeri eshanu ifite ibyumba 292, icyumba cy’inama cyakira abantu basaga 2500, ibiro byo gukoreramo n’ibindi. Inyubako zirimo zifite agaciro ka miliyoni 300 z’amadolari abarirwa muri miliyari 223 z’amafaranga y’u Rwanda.
Iyo ukigera ku rubuga rwayo wakirizwa ubutumwa ko ushobora kurara muri iyi nyubako itagira uko isa guhera ku $265.50
Ayo madolari agenda azamuka ukagera kuri Junior Suite ifite ibaraza, ikakwemera kugira aho wakirira abashyitsi ugahabwa n’ifunguro rya mu gitondo ku madolari $690.00 kugeza kuri Suite yo iguha ibyo ukeneye byose (Terrace & Lounge Access-Breakfast) yishyurwa $ 3,540.
4.	Kigali Marriott Hotel
Mu 2016 nibwo u Rwanda rwahaye ikaze Marriott Hotel, hoteli y’inyenyeri eshanu igizwe n’ibyumba 254 birimo n’icyo ku rwego rw’abaperezida. Niyo hoteli yayo ya kabiri yari ifunguwe ku mugabane wa Afurika nyuma y’iri mu Misiri.
Kuharara byihagazeho, kuko uwagiyemo nko ku wa Mbere agasohokamo kuri uyu wa Kabiri ku mafaranga make byamusabye kwishyura $210, yakenera kujya mu cyumba cyo ku rwego rwo hejuru akishyura $3,500 kandi ku ijoro rimwe gusa.
Muri rusange iyi hoteli igizwe n’inyubako umunani zigerekeranye, ikagira ibyumba 229 n’icyo twagereranya n’inzu mu yindi cyangwa suite 25, ziri mu rwego rwo hejuru ku buryo umuntu aba yisanzuye, afite ibyangombwa nkenerwa byose imbere ye. Ifite kandi ahantu 14 hatandukanye hashobora kubera inama.
5.	Bisate Lodge
Iyi ni indi nyubako ya Wilderness Safari yubatswe muri Pariki y’Igihugu y’Ibirunga.
Bisate ifite ibyumba bitandatu buri kimwe kiri ukwacyo, bishobora kwakira abantu byaba mu buryo bw’umuntu ukeneye kurara wenyine, kurarana n’undi cyangwa guhabwa ibitanda bibiri.
Kuharara umuntu yishyura bitewe n’ibihe ndetse no kuba aherekejwe cyangwa ari wenyine. Nk’urugero uwajya kurara muri Bisate Logde muri aya mezi hagati ya tariki 16 Ukuboza 2019 na tariki 29 Gashyantare 2020, byamusaba kwitwaza US$1654. Gusa ashobora no kugabanuka ku mpamvu zitandukanye.
6.	Kigali Serena Hotel
Kigali Serena Hotel ni imwe muri hotel zigezweho kandi zifite amazina amaze igihe mu Rwanda, ndetse ho ibiciro byayo iyo ufunguye urubuga rwayo ubisoma mu mafaranga y’u Rwanda. Nibura icyumba gihera ku 215 855 Frw ; hakwiyongeramo ifunguro rya mu gitondo bikaba 246 784 Frw. Ni amadolari ya Amerika asaga $230.
Bigenda bizamuka mu biciro bitewe n’imiterere y’icyumba n’ibijyana nacyo, wagera ku byumba byo mu rwego rw hejuru (Junior suite & Suite) ukishyura hagati ya 895 891 Frw na 1.087.018 Frw, ni ukuvuga agera mu madolari ya Amerika $1170.
7.	One and Only Nyungwe House 
One & Only Nyungwe House ni hotel iteye amabengeza yubatswe mu nkengero za Pariki y’Igihugu ya Nyungwe.
Iyi hoteli iri rwagati mu mirima y’icyayi ya Gisakura yongeye gufungurira bose amarembo tariki ya 1 Ukwakira 2018, nyuma yo kuvugururwa no kwagurwa. Yubatswe mu 2010 ku bufatanye na Guverinoma y’u Rwanda ihabwa izina rya Nyungwe Forest Lodge, rihinduka mu 2017 nyuma y’uko yeguriwe One & Only Nature Resorts.
Hotel za One & Only Nature Resorts zifite umwihariko wo kuba mu gihe zubakwa, hazirikanwa ku kurengera ibidukikije n’urundi rusobe rw’ibinyabuzima.
Ibyumba byayo uko ari 22 bigaragaza ubwiza bw’imitako igaragaza umuco nyarwanda, bituma uwabirayemo abasha kwisobanurira no kurushaho kwegerana n’u Rwanda atabanje kugira uwo asobanuza.
Serivisi zo ku rwego rwo hejuru One&Only itanga kandi zinihagazeho kuko ibyumba byabo byishyurwa guhera ku madolari 595 mu ijoro rimwe. Hari kandi n’ikindi cyumba cyagutse (Two-Bedroom Forest Suite), gifite uruganiriro n’aho gufatira amafunguro, kandi kiri ahantu uba witegeye ibyiza bitatse ishyamba rya Nyungwe.
Iki cyumba gishobora kwakira abantu bane, kiri mu byumba by’amahoteli bihenze cyane mu Rwanda, kuko cyishyurwa 2 288$.
8.	Amakoro Songa Lodge
Amakoro Songa Lodge ni indi nyubako yiyubashye yakira ba mukerarugendo, iherereye mu Kinigi mu Karere ka Musanze. Ni inyubako ziri ahantu hatuje, ku buryo igihe wasuye ingagi mu birunga cyangwa wagiyeyo kuruhuka, hagufasha gusubiza ubwenge ku gihe ukunga ubumwe n’ibvidukikije.
Kurara muri izi nyubako nabyo byihagazeho, kuko bisaba kwishyura nibura $1200 ku ijoro rimwe, ndetse hari n’aho wishyura $1500 ku ijoro. Ni inyubako y’akataraboneka ibereye buri wese uri mu kwezi kwa buki.
Amakoro Songa Lodge kandi yahawe ubushobozi butuma nk’ababyeyi bafite abana, babona ikibuga gihagije cyo kwidagaduriraho.
9.	The Bishop’s House 
The Bishop’s House ni inyubako itazwi na benshi ariko yihagazeho, yubatswe mu Karere ka Musanze gafatwa nk’irembo ry’ubukeraugendo bwo ku rwego rwo hejuru mu Rwanda, kuko ari iwabo w’Ingagi ziba mu birunga.
Uyirebeye inyuma si inyubako y’igitangaza kuko yubatswe mu buryo bwakoreshwaga mu gihe cy’ubukoloni, ariko itanga serivisi zikomeye ndetse n’ibikorwa biyigize birihariye. Ifite ibyumba icyenda byakira ba mukerarugendo.
Ibyo bituma nk’icyumba cyayo kinini kuruta ibindi (executive suite), kukiraramo bisaba umuntu kwishyura $1200 ku ijoro, Deluxe room ikishyurwa $800 ku ijoro naho ibyumba binini bishobora no kujyamo ibitanda bibiri bikishyurwa $700.
10.	Magashi Camp 
Iyi ni indi nyubako igezweho yubatswe mu Majyaruguru ya Pariki y’Igihugu y’Akagera, aho uba witegeye ikiyaga cya Rwanyakazinga. Ni hamwe mu hakundwa na ba mukerarugendo banyuranye, baba bajyanwe no gusura inyamaswa ziboneka muri Pariki y’Igihugu y’Akagera cyangwa kureba inyoni z’amoko arenga 520.
Magashi yifashishije amahema atandatu, yubatswe n’ikigo Wilderness Safaris itahwa muri Gicurasi 2019.
Ibiciro byayo byihagazeho kuko kuharara ijoro rimwe, nko mu ihema abantu bashobora gusangira, muri aya mezi akunze gukorerwamo ubukerarugendo kuva ku wa 16 Ukuboza 2019 kugeza ku wa 29 Gashyantare, ni amadolari US$650 ku ijoro.
11. Ruzizi Tented Lodge
Ni inyubo igezweho ikoreshwa cyane n’abashaka gukambika muri Pariki y’Igihugu y’Akagera, aho umuntu aba yitegeye neza ikiyaga cya Ihema. Igizwe n’amahema icyenda ateye neza mu biti bituma hahora umuyaga utagira uko usa.
Ishobora kwakira abashyitsi 20 kandi buri hema rikagira ubushobozi bwo gutanga amazi ashyushye n’akonje ku muntu uyakeneye, ikagira umwihariko wo kuba ikoresha ingufu zikomoka ku mirasire y’izuba.
Mu mezi atarimo ubukerarugendo ku rwego rwo hejuru nko kuva ku wa 1 Werurwe kugeza ku wa 30 Gicurasi ndetse no kuva ku wa 1 Ukwakira kugeza ku wa 14 Ugushyingo, umunyamahanga ushaka kuharara, ku ihema rigari abantu bashobora kuraranamo bishyura $195 ku ijoro, umuntu umwe akishyura $265, ihema abana bashobora kuraranamo bakishyura $95 mu gihe ihema ryiyubashye ryishyurwa $280.
Naho mu bihe bibereye ubukerarugendo, umunyamahanga muri Ruzizi yishyura $235 ku ihema ryagutse (Double tent) abantu bashobora kuraranamo, umuntu umwe akishyura $325, aho abana bashobora kurarana bakishyura $115 naho icyumba cyisumbuyeho kikishyurwa $335.
Ibi biciro biragabanuka iyo ari ku banyarwanda cyangwa abanyamahanga bafite ibyemezo byo gutura no gukorera mu Rwanda.
Amafoto
Songa Amakoro Lodge
Bisate Lodge
One & Only Nyungwe House
Magashi Camp
Kigali Marriott Hotel
Kigali Serena Hotel
Radisson Blu Hotel and Convention Centre
Ruzizi Tented Logde
Singita Kwitonda Lodge and Kataza House
The Bishop’s House
One & Only Gorilla Nest
",https://m.igihe.com/ubukerarugendo/article/inyubako-za-mbere-mu-rwanda-zakira-ba-mukerarugendo-zihenze-kurusha-izindi,Tourism
Impamvu u Rwanda rwatoranyijwe kwakira isozwa ry’imurika ry’Ingoro Ndangamurage muri Afurika,"Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
FAVT ni imurika rizasorezwa mu Rwanda nyuma yo kuzenguruka ibindi bihugu bya Afurika n’ibyo ku yindi migabane bibarizwamo Abanyafurika benshi.
Ryashyizwemo ibihangano bitandukanye by’abahanzi n’abanyabugeni bazwi muri Afurika no mu Rwanda birimo bishushanya urugendo rw’ubumwe n’ubwiyunge no gukira ibikomere nka zimwe mu nsanganyamatsiko zatanzwe ku banyabugeni bashushanyije.
Imurika ryanyuze mu bihugu birimo Kenya, Afurika y’Epfo, Brazil, Zimbabwe, Namibia, Burkina Faso, Cuba, Uganda mbere yo kugera mu Rwanda.
Umuyobozi w’Ingoro y’Umurage yitiriwe Richard Kandt, Rusaro Utamuriza Carine, yavuze ko mu gukusanya ibyamuritswe habajijwe abantu batandukanye barimo abahanzi, abashakashatsi n’abandi icyo batekereza ku hazaza.
Iri murika riri mu Ngoro yo kwa Richard Kandt, ririmo ibihangano by’ubwoko butandukanye, amajwi y’abantu babajijwe yumvikana mu cyumba cyabugenewe ndetse hari n’ahantu ushobora kwicara ukitekerezaho, ukibaza ku hazaza hawe.
Yakomeje ati “Iri murika ridahoraho ni ryiza cyane ku bashyitsi badusura, mu buzima hari ibyo udatekereza ariko aha ufata umwanya ugatekereza ku byo wakora. Rizafasha abantu kumenya umuco w’u Rwanda.”
Ni imurika ryitezweho kongera umubare w’amafaranga yinjizwa n’Ingoro Ndangamurage yitiwe Kandt avuye kuri miliyoni 3-4 Frw ya buri kwezi no kuzamura abasura bakarenga 1500.
Umuyobozi wa Goethe Institute Kigali, Katharina Hey, yavuze ko iri murika rizasorezwa mu Rwanda kuko ari igihugu gihagaze neza.
Ati “Kigali ni icyitegererezo kuri Afurika, iterambere ry’igihugu riha u Rwanda umwanya wihariye utuma rwibandwaho ku Isi yose n’i Burayi. Twatekereje ko hano mu mutima wa Afurika ari ahantu habereye gusorezwa imurika ririmo Abanyafurika.’’
Yakomeje ati “Uburyo iri murika rikorwa byerekana ko abantu bashobora kugaragaza ibitekerezo byabo mu buryo butandukanye bufasha ababireba kugerwaho n’ubutumwa.’’
Mu Rwanda imurika ryahaye umwihariko kwibuka no gukira ibikomere nk’ingingo y’ingenzi ku muryango Nyarwanda.
 Yakomeje ati “Ni uburyo bwo gutekereza ku hahise hagoye urema ahazaza heza. Hari ibindi bihugu twanyuzemo aho twavuze ku bijyanye n’ubukoloni n’ibindi’’
Umunyabugeni Uwase Christa ufite ibihangano bitatu muri iri murika yavuze ko kuba byaratoranyijwe ari ishema kuri we.
Ati “Nibanze ku nsanganyamatsiko ivuga ku kwibuka no gukira ibikomere. Nahisemo gukira kuko ari ikintu tudakunze kuvuga, mu Rwanda hari Jenoside yakorewe Abatutsi, kuri njye numva ari icya ngombwa cyo kuganirwaho ngo twitegure kutajyana bya bikomere mu gihe kiri imbere.
Uyu munyabugeni ubimazemo imyaka itanu avuga ko kuganira ku byabaye mu Rwanda bituma abantu bakira ibikomere bityo bigafasha ko habaho kwiyubaka no gutera imbere.
Abahanzi bafite ibihangano muri FAVT barimo Mizero Cedric, Chris Schwagga, Crista Uwase, Uwayo Ingrid, Lilian Magodi, Moses Serubibi, John Kamicha, Sam Hopkins, Rui Assubuj, Sylowia Kyambi n’abandi.
FAVT ni imurika ryatangiye mu 2015, mu Rwanda ryateguwe ku bufatanye bw’Ikigo cy’Ingoro z’Igihugu z’Umurage w’u Rwanda (INMR), Goethe Institute na Kaminuza yo mu Budage ya Bayreuth.
Amafoto: Muhizi Serge
",https://m.igihe.com/ubukerarugendo/article/impamvu-u-rwanda-rwatoranyijwe-kwakira-isozwa-ry-imurika-ry-ingoro-ndangamurage,Tourism
Inyamaswa ziri muri Pariki y’Akagera zageze ku bihumbi 13,"Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Kubarura inyamaswa ziri muri iyi pariki byatangiye gukorwa mu 2010 mu ibarura rikorwa buri myaka ibiri. Uyu mwaka ryakozwe hifashijwe indege ya kajugujugu yo mu bwoko bwa AS350 B3 yagenzuye ibice byose bya Pariki.
Imibare itangazwa na Pariki y’Akagera igaragaza ko raporo y’ibarura yerekanye inyamaswa zose ziri muri iyi pariki ari 13500 aho bigaragara ko ziyongereye zikava ku 12000 zabarurwaga mu 2017.
Iyi pariki ni imwe mu zisurwa cyane mu Rwanda aho umubare munini wa ba mukerarugendo bayigana ari abanyarwanda bihariye 50% by’abayisura bose. Mu mwaka ushize yasuwe n’abantu 44000.
Aba bayisuye bayinjirije amadorali miliyoni ebyiri ni ukuvuga amafaranga y’u Rwanda arenga miliyari imwe na miliyoni 800.
Parike y’Igihugu y’Akagera iherereye mu Ntara y’Iburasirazuba yashinzwe mu 1934. Uretse kuba ari ahantu hagizwe n’uduce tw’imirambi habereye abahasura, harimo n’inyamanswa zikundwa na ba mukerarugendo nk’Imparage, Udusumbashyamba, Inzovu, Intare, Ingona n’Imvubu biri mu Kiyaga cya Ihema n’andi moko y’inyoni.
Iyi pariki ifite ubuso bungana na kilometero kare 1122, irimo inyamaswa zizwi nka ‘Big Five’ ari zo; Intare, Inkuru, Inzovu, Ingwe n’Imbogo.
",https://m.igihe.com/ubukerarugendo/pariki-n-amashyamba/article/inyamaswa-ziri-muri-pariki-y-akagera-zageze-ku-bihumbi-13,Tourism
Maria Sharapova yashimagije Bisate Eco Lodge yacumbitsemo ari mu Rwanda,"Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Uyu Murusiyakazi yaje mu biruhuko bisanzwe nyuma y’umwaka w’imikino utaramuhiriye, dore ko waranzwe n’imvune zatumye anakina amarushanwa make bikamuviramo no gusubira inyuma ku rutonde rw’uko abakinnyi bahaze mu mukino wa Tennis ku isi.
Yashyize amashusho ku rukuta rwe rwa Instagram yerekana ko yishimiye gucumbikirwa muri Bisate Eco Lodge iri muri hoteli zihenze mu Rwanda.
Aya mashusho yabanjirijwe n’amagambo agira ati “Mu gace ko mu ishyamba muri Bisate Lodge, Rwanda. Gutembera icyumba kose gutangizwa n’ikimenyetso cy’inkende cyihaniza abashobora gushaka kunkomangira kuraba kwiza […] Rwanda turagukumbuye.”
Mu mashusho yagaragaraga ari gutembera mu cyumba cya Bisate Eco Lodge ari kumwe n’ufata amashusho agenda yerekana uko mu cyumba cy’iyi hoteli haba hameze arangije avuga ko ari ahantu heza hateye amabengeza yishimiye kuba.
Bisate Eco Lodge Sharapova yacumbikiwemo, yatashywe na Perezida Paul Kagame tariki ya 1 Nzeri 2017. Yubatse muri Pariki y’Ibirunga aho uba witegeye neza udusongero tw’ibirunga bya Bisoke, Kalisimbi na Mikeno.
Iyi hoteli iza mu za mbere zakira ba mukerarugendo bo ku rwego rwo hejuru mu Rwanda, yubatswe n’ikigo Wilderness Safaris. Impumeko yayo yavuye ku miterere y’Ingoro y’Umwami iherereye i Nyanza mu Ntara y’Amajyepfo.
Bisate Lodge ifite ibyumba bitandatu bigiye biteretse mu ishyamba hagati, bisakaje ibyatsi hejuru, ndetse byihagazeho kuko kuharara ijoro rimwe wishyura amadolari ya Amerika ari hagati ya 1100–1400.
Sharapova wigeze kuba nimero ya mbere ku isi mu bagore, n’umwe mu bafite amafaranga menshi dore ko yigeze kuba umugore wa mbere mu bakina imikino itandukanye winjiza amafaranga menshi, abikora inshuro 11 zikurikiranya.
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 132 nyuma yo kwitabira amarushanwa 12 gusa uyu mwaka.
 Any room tour that begins with a monkey DND sign is going to be a goodie. On a separate note, is the videographer a keeper? Seems to be asking for some air time 😉. Rwanda, we miss you 😔
A post shared by  Maria Sharapova (@mariasharapova) on Nov 17, 2019 at 6:02am PST
",https://m.igihe.com/ubukerarugendo/article/maria-sharapova-yashimagije-bisate-eco-lodge-yacumbitsemo-ari-mu-rwanda,Tourism
Impamvu y’izina ‘Kenya’ ryahawe agasantere kari ku Kirwa cya Bugarura i Rutsiro,"Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Munyagitare Epimaque utuye kuri icyo kirwa, asobanura ko hiswe hatyo bikomotse ku buryo hari hashyushye bitewe n’utubari twaho twari dutangiye gucuranga indirimbo zitandukanye.
Ngo byatangiye mu 1993 na mbere y’aho ubwo utubari twajya ducuranga hakoreshejwe radiyo yitwa ’technica’ yajyagamo gaseti.
Ati “Kera hari abantu bacuruzaga za Primus [gahuzamiryango] bityo hazamuka hagaragara neza, abaturage bari bahatuye bitewe n’uko bajyaga bumva ngo hari umujyi wa Kenya, bituma bahitirira ngo ni muri Kenya, kubera ibyishimo by’ukuntu hari hameze, n’umuziki wahabonekaga, icyo gihe kubona radiyo byari imboneka rimwe.”
Nubwo Munyagitare atibuka neza amazina y’indirimbo zacurangwaga bigatuma hitwa ‘Kenya’ ngo hari nk’indirimo yari iharawe baririmbaga bagera hagati bati “oye Kenya!”, ‘Nairobi Night’ y’itsinda Lokassa&Soukous n’izindi ziri mu njyana y’injyaruwa.
Ati “Ababyeyi bacu nubwo bagiye basaza nibo bayise ‘Kenya’ bakurikije ukuntu babonaga hameze neza, hari umuziki usobanutse, ari santere iri gutera imbere, bituma bayitirira ‘Kenya’ nkuko bajya bumva kera kuri radiyo abacuranzi bacuranga, bajya kumva bakumva baravuze ngo ‘oye Kenya!’
Mugenzi we Habimana Justin , avuga ko n’abavaga hakurya bazaga kunywera ku kirwa kubera hari agasantere gashyushye.
Ati “Kenya byatangiye ari agasantere abantu bayihuriramo ari benshi, hari n’abaturukaga hakurya bagahurira hano, noneho babonye ukuntu hari kuzamuka bahagereranya na Kenya.”
Kuri ubu Kenya yabaye agasantere gasanzwe, kuko hari utundi twayitambutse mu yindi Mirenge y’Akarere ka Rutsiro zirimo Gakeri, Nkomero, Nkora, Gisiza n’izindi.
Ikirwa cya Bugarura kiri nko mu birometero bitatu uvuye ku gice cy’ubutaka mu Murenge wa Boneza. Hari umuriro w’amashanyarazi, amashuri amavuriro n’ubwato bubafasha gushyikirana n’abandi.
Abaturage bahatuye babeshejweho n’imirimo itandukanye irimo uburobyi, ubuhinzi bwiganjemo ubwa kawa n’ibindi.
",https://m.igihe.com/ubukerarugendo/article/impamvu-y-izina-kenya-ryahawe-agasantere-kari-ku-kirwa-cya-bugarura-i-rutsiro,Tourism
David Luiz yasuye Singita Kwitonda Lodge ahatera igiti (Amafoto),"Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Uyu myugariro wa Arsenal ni we mukinnyi w’iyi kipe yo mu Majyaruguru ya Londres mu Bwongereza watoranyijwe ngo asure u Rwanda, mu bikorwa bijyanye n’amasezerano ikipe ye yagiranye narwo yo kwamamaza ubukerarugendo.
Kuri uyu wa Gatanu David Luiz yasuye urwibutso rwa Jenoside rwa Kigali, yunamira abasaga ibihumbi 250 bahashyinguwe, akomereza muri Village Urugwiro yakirwa na Perezida Kagame.
Nyuma yo guhura n’Umukuru w’igihugu, Luiz yerekeje i Musanze asura Singita Kwitonda Lodge, inyubako yo ku rwego rwo hejuru yakira ba mukerarugendo, akaba yanateye igiti muri gahunda yo kwagura Pariki y’Ibirunga no kongera gutera ibiti kuri Singita Kwitonda Lodge.
Yashyizeho icyapa kivuga ko icyo giti cyatewe nk’ikimenyetso cyo kurengera ibidukikije ndetse n’ubufatanye bw’u Rwanda na Arsenal FC.
Singita Kwitonda Lodge igizwe n’inyubako zigezweho zubatse mu Karere ka Musanze mu Murenge wa Nyange, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa.
Kuri Singita Kwitonda Lodge, Luiz yahuye na Guverineri w’Intara y’Amajyaruguru, Gatabazi Jean Marie Vianney, Umuyobozi w’abarinda Pariki y’Ibirunga, Prosper Uwingeli na Eugene Mutangana wo mu ishami ry’ubukerarugendo mu kigo cy’igihugu cy’iterambere (RDB).
Biteganyijwe ko kuri uyu wa Gatandatu 17h00, Luiz agirana ikiganiro n’abanyamakuru kuri Kigali Convention Centre, akazasubira mu Bwongereza kuri uyu wa Kane.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’ibumoso ku myenda yayo.
",https://m.igihe.com/ubukerarugendo/article/david-luiz-yasuye-singita-kwitonda-lodge-ahatera-igiti-amafoto,Tourism
Abakora ubukerarugendo bushingiye ku muco na siporo bagiye gukorera ku igenamigambi bahuriyeho,"Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Mu nama ya mbere yahuje abahurirye mu bukerarugendo bushingiye ku muco na siporo (cultural and Sport Tourism Cluster) kuri uyu wa Kane, bamwe mu bagize iryo huriro bagaragaje ko riziye igihe kuko hari byinshi rizabafasha mu iterambere ry’ibikorwa byabo.
Eugene Bridge uyobora ihuriro rishinzwe umuco n’amateka muri sosiyete itwara ikanayobora ba mukerarugendo (RSGA) avuga ko bizatuma imikorere igenda neza kandi ibyerekeye akazi kabo bakabiganiriramo.
Ati “Niba tumaze kuhabona [ahabera ubukerarugendo] tumenye ngo hari ibikorwa remezo byo kuhagera, niba hakenewe umuhanda tubigaragaze. Hari ikindi ukajya nko ku rutare rwa Ndaba, urwa Kamegeri ntumenye niba biri mu maboko ya RDB, Akarere cyangwa undi wundi? Ibyo byose rero jye nishimye tuzajya tubihera umurongo muri iri huriro.”
Yavuze kandi ko ahabera ubukerarugendo cyane ubushingiye ku muco, hazajya hahora ibya ngombwa nkenerwa, kuburyo igihe cyose bazajya bahajyana ba mukerarugendo bazi ko bimeze neza.
Amb. Robert Masozera, Umuyobozi w’ingoro z’umurage w’u Rwanda akaba n’umuhuzabikorwa w’iryo huriro, yabwiye IGIHE umusaruro ukomeye w’iyo nama ya mbere ari ugushyiraho igenamigambi bahuriyeho.
Ati “ Haravamo ikintu kimwe gikomeye cyane. Ni ukuvuga ngo umuntu wese waje hano yaje azanye igenamigambi nibura muri uyu mwaka turimo. Turaza gufata ibikorwa bya buri muntu tugerageze kubishyira mu mbonerahamwe imwe tugire igenamigambi duhuriyeho twese. Turinoze, tuvanemo bya bindi bigongana, tuvanemo bimwe byahuraga, duhurize hamwe ariko noneho tugirane inama yo gukora nk’umuntu umwe turashaka noneho kujya dukora tudatatanye.”
Gukorera hamwe bikazatuma urwego rw’ubukerarugendo bushingiye ku muco na siporo rutera imbere, rugateza imbere abarukoramo ndetse rukazamura ubukungu bw’igihugu.
Yakomeje avuga ko ibyo bizatuma amasoko ya ngombwa yose bayabyaza umusaruro.
Ati “ Dukore nk’abantu bamwe batahiriza umugozi umwe, bajya imigambi imwe. Kuko muri iki gihugu twaje gusanga harimo amahirwe, tutajyaga dukoresha. Dutanze nk’urugero izi nama zibera hano nini cyane, hari iyi ya Youth Connect hari n’izindi, turi kwibaza ngo aba bashyitsi nibaza ko ari twebwe dufite ibicuruzwa, ni uwuhe musururo tuzabyaza izo nama kandi tukabikora tudatatanye.”
Masozera yakomeje agira ati “Twebwe mu ngoro z’umurage dufite ingoro z’umurage ariko ntabwo dufite ababashaka, hari abandi bafite amahoteri, hari abandi bafite amaresitora, hari abandi bafite ibikorwa by’ubukorikori, hari abandi bafite imbyino tukavuga tuti ni gute twakora nk’ikintu kimwe. Abantu bari hano dukoze nk’umuntu umwe twakora uruhererekane bigatuma wa mushyitsi waje azi ko amara iminsi itatu ine gusa hano y’imana, tumugumana igihe kirekire mu bukerarugendo turavuga ngo uko umuntu atinda ninako asiga amafaranga, niko ya mirimo iboneka.”
Ubukerarugendo bushingiye ku muco na siporo burimo; ingoro z’umurage, ahantu Nyaburaga, imikino n’amarushanwa atandukanye n’aho bibera, imbyino, ubugeni n’ibyerekeye Sinema na muzika.
Ishami ry’Umuryango w’Abibumbye rishinzwe guteza imbere ubukerarugendo (UNWTO) rigaragaza ko, Abakerarugendo 37% basura ahantu bashingiye ku byiza nyaburanga by’umuco bihari ndetse abagera kuri 57% bahitamo ibihugu bazajya kuruhukiramo bagendeye ku byiza nyaburanga by’umuco bihari.
Mu Rwanda nta mibare igaragaza ibyinjizwa n’ubukerarugendo bushingiye ku muco by’umwihariko. Cyakora Imibare y’ikigo cy’igihugu cy’iterambere igaragaza ko mu mwaka wa 2017 ubukerarugendo bwinjirije u Rwanda miliyoni $401, ariko intego ni ukugera kuri miliyoni $ 800 mu 2024.
Amafoto: Ami pacifique Dushimimana

",https://m.igihe.com/ubukerarugendo/article/abakora-ubukerarugendo-bushigiye-ku-muco-na-siporo-bagiye-gukorera-ku,Tourism
David Luiz ukinira Arsenal ategerejwe mu Rwanda,"Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Amakuru agera kuri IGIHE ni uko Luiz azagera i Kigali ku mugoroba wo kuri uyu wa Kane, akaba ari umwe mu bakinnyi ubuyobozi bwa Arsenal bwatoranyije kugira ngo agire uruhare mu bikorwa byo kwamamaza ubukerarugendo bw’u Rwanda nk’uko amasezerano y’impande zombi abiteganya.
Bivugwa ko kugira ngo abe ariwe utoranywa, Ubuyobozi bwa Arsenal bwarebye umukinnyi usanzwe ukurikirwa cyane n’abantu benshi ku mbuga nkoranyambaga, ndetse ubu Luiz aza mu ba mbere inyuma ya Mesut Ozil.
Luiz aje mu Rwanda mu gihe Shampiyona zo ku mugabane w’u Burayi zahagaze kubera imikino y’amakipe y’ibihugu, uyu we akaba atarahamagawe n’Umutoza wa Brésil , Tite, mu mikino ya gishuti igihugu cye kizakinira muri Singapore.
Azava mu Rwanda agiranye ikiganiro n’abanyamakuru kizaba ku munsi ubanziriza uwo azasubiriraho mu Bwongereza.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’imyenda yayo.
",https://m.igihe.com/ubukerarugendo/article/david-luiz-ukinira-arsenal-ategerejwe-mu-rwanda,Tourism
U Rwanda rwahawe igihembo mpuzamahanga cyo guteza imbere ubukerarugendo,"U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
Iki gihembo cyatangiwe mu imurika mpuzamahanga rya serivisi z’ubukerarugendo riri kubera Sydney muri Australia, rizwi nka Sydney Luxperience Travel Show 2019 ritegurwa n’Ikigo Luxperience.
Iki gihembo gihabwa ikigo cya Leta cyangwa igihugu cyagize uruhare rugaragara mu gukora ibishoboka byose ngo biteze imbere ubukerarugendo birimo kuzana no kumenyekanisha serivisi nshya zikurura ba mukerarugendo kandi zigezweho.
Ubusanzwe muri iri murikagurisha hatangwa ibihembo bine birimo icy’ikigo gifite ibikorwa byunguka kandi byabera abandi icyitegererezo (Inspiring Award), igihembo gihabwa ikigo cyangwa igihugu n’abandi b’intangarugero mu bikorwa bibungabunga ibidukikije (Meaningful Award).
Hari igihembo gihabwa intangarugero mu kumenyekanisha ibikorwa by’ubukerarugendo ku buryo bigera ku babikeneye bose (Connections Award) n’igihembo cya kane gihabwa igihugu cyangwa ikigo cya Leta gishyize imbere kuzana no gutanga serivisi zinoze mu by’ubukerarugendo nk’imwe mu nzira zo gukurura ba mukerarugendo hirya no hino ku Isi (Destination Award).
Igihembo u Rwanda rwahawe umwaka ushize cyari cyahawe Ikigo gishinzwe guteza imbere Ubukerarugendo mu Buyapani (Japan National Tourism Organization).
Luxperience Travel Show ni rimwe mu mamurika akomeye ku Isi mu bijyanye n’ubukerarugendo, rikaba rihuza abamurika serivisi z’ubukerarugendo baturutse imihanda yose cyane cyane abo mu bice by’Amajyepfo y’Isi.
Ni umwanya ukomeye abafite ibikorwa by’ubukerarugendo bahanahana ubunararibonye, abashoramari bakabona ahantu hashya bashora imari mu bukerarugendo n’ibindi.
Uyu mwaka icyo gikorwa kiratangira guhera kuri uyu wa Mbere tariki 7 kugeza tariki 10 Ukwakira 2019, kikaba kizitabirwa n’abasaga 5000.
Imibare ya RDB igaragaza ko mu 2017 u Rwanda rwinjije miliyoni $438 zivuye mu bukerarugendo, bijyanye n’intego ya Guverinoma yihaye ko mu 2024 inyungu ruvana mu bukerarugendo igomba kwikuba kabiri ikagera kuri miliyoni $800.
Ibyo biva mu guteza imbere ibikorwa byo kubungabunga urusobe rw’ibinyabuzima muri pariki z’igihugu, kuzana inyamaswa zitari zisanzwe mu Rwanda, kubaka hoteli zigezweho kandi zifite ibyumba byinshi n’ibindi.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’Ikipe ya Arsenal yo mu Bwongereza ndetse na Filimi ya Rwanda: The Royal Tour.
Umwaka ushize wa 2018, mu Rwanda haje abakerarugendo bangana na miliyoni 1.7.
",https://m.igihe.com/ubukerarugendo/article/u-rwanda-rwahawe-igihembo-mpuzamahanga-cyo-guteza-imbere-ubukerarugendo-124018,Tourism
Ba mukerarugendo batangiye gupimwa Coronavirus mbere yo gusura ingagi,"Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Kuri uyu wa Kane, tariki ya 12 Werurwe 2020, nibwo mu rwego rwo gukumira icyorezo cya Coronavirus cyugarije Isi, abakozi b’ibitaro bya Ruhengeri ku bufatanye na RDB n’Ikigo cy’Igihugu cy’Ubuzima, RBC, batangije igikorwa cyo gusuzuma ba mukerarugendo basura Pariki y’Igihugu y’Ibirunga.
Umuyobozi Mukuru wa RDB, Clare Akamanzi, yabwiye IGIHE ko ibi byose biri muri gahunda Guverinoma y’u Rwanda yafashe yo gukumira ko iki cyorezo cyagera ku butaka bw’u Rwanda.
Yavuze ko RDB yafashe izi ngamba kugira ngo abajya mu Birunga bapimwe, harengerwe ubuzima bwabo, ubw’Ingagi n’ubwabaturiye izi pariki. Abahanga bagaragaza ko abantu n’ingagi bafite byinshi bahuza, ku buryo bashobora kwanduzanya indwara.
Akamanzi avuga ko nyuma y’aho iki gikorwa gitangiriye, ba mukerarugendo babyishimiye kuko bibaha umutekano w’ubuzima bwabo.
Yagize ati “Nk’uko mubizi iki ni ikibazo kibangamiye Isi, niyo mpamvu dufatanyije na RBC twatangiye gupima abantu bose bajya gusura ingagi ngo tubungabunge umutekano wazo, ndetse n’abaturage baturiye hariya n’Abanyarwanda muri rusange.”
Yavuze ko ikindi barimo gukora ari uko abantu bajya gusura Ingagi babanza bagakaraba intoki bakagira isuku no kumenya buri muntu igihugu avuyemo.
Kugeza ubu RBC yashyizeho itsinda ry’abaganga bahoraho 10 n’abandi bashobora kuryunganira igihe bibaye ngombwa, bapima ibimenyetso bya Coronavirus kuri buri muntu wese uvuye hanze y’u Rwanda, cyane cyane mu Bushinwa cyangwa uwo bikekwa ko yahageze kandi bashobora no gutanga ubufasha ku muntu babisangana.
RDB yashyizeho amabwiriza aha uburenganzira abakerarugendo batemberera mu Rwanda bwo kuba bahindura amatariki yo gusura ingagi mu gihe kitarenze imyaka ibiri mu rwego rwo guhangana na Coronavirus.
Iki kigo giheruka gutangaza amabwiriza azagenderwaho mu gihe hari abakerarugendo bashaka gusubika cyangwa kwimura ingendo zabo.
Itangazo rivuga ko “Hakuweho uburyo umuntu yamenyeshaga mbere y’iminsi irindwi kugira ngo asure pariki; hakuweho iminsi 30 yagenwaga ngo ikigo gitembereza ba mukerarugendo kibe cyamenyekanishije ko bishyuye.’’
Rikomeza riti “Abakerarugendo bifuza gusubika uruhushya baguze rwo gusura pariki kubera ihagarikwa ry’ingendo z’indege cyangwa bakumiriwe gukora ingendo ahantu runaka bitewe na Coronavirus bafite igihe cy’imyaka ibiri yo kwimura itariki bari bafashe bidasabye ikindi kiguzi; abaguze impushya zo gusura pariki mu mezi atabamo ba mukerarugendo benshi bashobora guhindura igihe bagombaga gusurira ingagi, bagahitamo ikindi gihe nk’icyo bitarenze imyaka ibiri. Abakerarugendo bagombaga kwitabira inama baguze impushya ku giciro kigabanyijwe na bo bemerewe kwigiza inyuma impushya baguze bakaba bazikoresha mu kindi gihe bahitamo mu myaka ibiri.’’
Iri tangazo rigaragaza ko uburenganzira bwatanzwe mu gihe butarahindurwa bwemerewe gukoreshwa mu gihe cy’amezi atandatu uhereye igihe [ 9 Werurwe 2020] ryashyiriweho umukono kandi urwo ruhushya rugakoreshwa mu myaka ibiri.
Imibare igaragaza ko abantu 129,771 bamaze kwandura iyi virusi ku Isi, naho 4,751 bamaze kwitaba Imana.
Ibarura ryakozwe mu 2016 ryerekanye ko mu Rwanda habarurwaga ingagi 604 ziba mu miryango 41, bingana n’izamuka rya 26% kuko zavuye kuri 480 mu mwaka wa 2010.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
Mu gitondo cy'uyu munsi, mu rwego rwo gukumira icyorezo cya Koronavirusi #COVID19 abakozi b'ibitaro bya Ruhengeri ku bufatanye na @RDBrwanda ndetse na @RBCRwanda twatangije igikorwa cyo gusuzuma ba mukerarugendo basura pariki y'ibirunga. @RwandaHealth @gatjmv @nsanzimanasabin pic.twitter.com/N9Cezs43UU
— RuhengerireferralH (@Ruhengerirefer1) March 12, 2020
",https://m.igihe.com/ubukerarugendo/ahantu-nyaburanga/article/ba-mukerarugendo-batangiye-gupimwa-coronavirus-mbere-yo-gusura-ingagi,Tourism
"Ubwiza bwa One&Only Gorilla’s Nest, hoteli y’i Musanze yishyurwa 3600 $ ku ijoro (Amafoto)","One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
Ifite ibyumba 21 biri mu byiciro bine, icyiciro cya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza.
Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni.
Ibyumba icumi biri mu cyiciro cya mbere, byishyurwa 3600 by’amadolari ku ijoro rimwe naho icyumba cya menshi ni ibihumbi 10500 by’amadolari gishobora kwakira nk’abakuru b’ibihugu.
Mu mafaranga umuntu yishyura, haba harimo ibyo kurya n’ibyo kunywa. Ibintu byose byubatse ibyumba by’iyi hoteli bikozwe mu mbaho nubwo bifashwe n’ibyumba.
Iyi hoteli yubatse ku buso bungana na hegitari 35, aho yubatse hahoze hari hoteli yitwa Gorilla’s Nest. Imirimo yo kuyubaka yamaze imyaka igera kuri ibiri, yuzura itwaye miliyoni 65 z’amadolari ya Amerika. Imaze gutanga akazi ku bantu 120 bahoraho barimo abanyarwanda 100.
Mu Ukwakira 2019 nibwo iyi hoteli yatangiye gukora ariko ntabwo yari yagafunguwe ku mugaragaro.
Kuva mu kwa gatanu kugera mu kwa cyenda, nibwo iba ifite abashyitsi benshi. Imboga zose zitekerwa abashyitsi muri iyi hoteli, zihinze mu bice byayo. Amoko y’ibyatsi ibihumbi 36 niyo yatewe mu ishyamba ririmo iyi hoteli.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
Ije nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts, iyi ikaba ari ishami ryayo.
Amafoto agaragaza uko mu byumba hameze
Amafoto: Himbaza Pacifique
",https://m.igihe.com/ubukerarugendo/article/ubwiza-bwa-one-only-gorilla-s-nest-hoteli-y-i-musanze-yishyurwa-3600-ku-ijoro,Tourism
Nyamasheke: Bubakiwe ibyumba 11 by’amashuri nk’inyungu ku mafaranga ava mu bukerarugendo,"Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Ibi babigarutseho ubwo batahaga ku mugaragaro ibyumba by’amashuri 11 byubatswe n’ikigo cy’igihugu cy’iterambere RDB.
Ibyumba bitatu byubatswe ku ishuri ribanza rya Mutagatifu Paul rya Rugabe mu Murenge wa Karambi n’ ibyumba umunani byubatswe ku ishuri ribanza rya Nyarusiza riherereye mu Murenge wa Mahembe mu karere ka Nyamasheke.
Aya mashuri yose ari munsi ya Pariki ya Nyungwe. Ababyeyi barerera muri ibi bigo by’amashuri bavuga ko ibikorwa bakorerwa bibagaragariza ko pariki ari iyabo bigatuma barushaho kuyirinda abashaka kuyangiza.
Mukeshimana Zacharie ati “Byatunejeje cyane, twahise tubona akamaro ka Nyungwe twumva tugomba kuyibungabunga kuko abana bacu bigiraraga mu mashuri mabi.”
Nyirambarushimana Cecile ati“Badukoreye ibintu byiza kuko batumye abana bacu bigira ahantu heza, urumva ko tugomba kurinda pariki yacu kugira ngo amafaranga avamo akomeze yiyongere, bizatuma dukomeza kubona ibikorwa byinshi.”
Bamwe mu banyeshuri biga muri ibi bigo by’amashuri bavuga ko bigiraga mu byumba bishaje ndetse bakicara ari benshi ku ntebe ariko kuri ubu bakaba biga neza, akaba ariyo mpamvu biyemeje gukomeza kurwanya ba rushimusi.
Mugabo Aime wiga mu mwaka wa Gatandatu w’amashuri abanza yagize ati “Turishimye cyane twabaga turi abana benshi bigatuma tudatsinda kubera hari aho twicaraga turi batanu, ubu twicara turi batatu kubera amashuri mashyashya. Tumaze kandi gusobanukirwa no kubungabunga ibinyabuzima biba muri parike ya Nyungwe kuburyo tubonye ushaka kubyangiza twamushyikiriza abayobozi.”
Ngoga Thelesphore, ushinzwe imicungire ya pariki z’igihugu mu kigo cy’igihugu Iterambere RDB avuga ko bashora mu mishinga y’uburezi mu rwego rwo kugira ngo abaturiye za pariki barusheho gusobanurirwa kuyibungabunga ariko kandi ngo hari n’indi mishinga itandukanye batera inkunga.
Ati “Ntabwo ari imishinga y’Uburezi gusa ariko n’ibindi bikorwa bishobora kuzamura abaturage kugira ngo banabone ko parike baturiye bagomba kugira uruhare mu kuyibungabunga. Abaturage nibiga bakamenya nibwo tuzabasha kubasobanurira akamaro ka parike bakakumva. Umwana aziga narangiza ajye gushaka akazi aho kujya gushimuta muri pariki. ”
Ibi byumba by’amashuri 11 byatwaye miliyoni zisaga 64, ni mu gihe amafaranga yagenewe gukora imishinga mu mirenge 7 ikora kuri Nyungwe muri Nyamasheke ari miliyoni 423.
",https://m.igihe.com/ubukerarugendo/article/nyamasheke-bubakiwe-ibyumba-11-by-amashuri-nk-inyungu-ku-mafaranga-ava-mu,Tourism
Maria Sharapova n’umukunzi we bahishuye ibihe bidasanzwe bagize ubwo basuraga u Rwanda na Botswana,"Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Mu nyandiko yasohotse mu kinyamakuru Vogue cyo mu Bwongereza, Sharapova na Alexander bagaruka ku bihe bidasanzwe bagiriye mu Rwanda na Botswana umwaka ushize, aho babonye inyamaswa zinyuranye bagahura n’abantu batandukanye.
Maria atangirira kuri Botswana, aho bageze n’indege bakahagirira igice cya mbere cy’urugendo rwabo rw’iminsi ine bamaze basura ibyiza nyaburanga binyuranye.
Muri Botswana baraye muri Wilderness Vumbura Plains amajoro abiri. Ku munsi wa mbere basuye inyamaswa zitandukanye zirimo intare mbere yo kwerekeza mu Rwanda kureba ingagi zitaba ahandi ku Isi.
Alexander avuga ko muri icyo gihugu babonye inyamaswa zitandukanye zirimo intare, imvubu, ingona, imparage, udusumbashyamba n’izindi. Maria yongeraho ko banabonye ingwe n’imwe mu nyamaswa ibarizwa mu muryango w’ibisimba bitanu bikaze cyangwa ‘Big Five.
Yakomeje ati “Ingwe zo zari zitangaje cyane; twaricaye twitegereza zirimo gushaka amafunguro y’umugoroba, zikikinga ku mashami y’ibiti ziteze Impala zicaracara. Mu ijoro ryakeye, nakangutse mbona Inzovu irimo kunywa amazi muri piscine yacu.”
 “Nabanje gukeka ko mbonye Intare irimo kugenda inyuma y’inzu yacu, ariko Alexander arambwira ngo nimpumure ni ingwe – nk’aho ari byo biroroshya ikibazo!”
Nyuma yo gusura ibyo byiza nyaburanga, Alexander yavuze uburyo berekeje muri Bisate Lodge mu Ruhengeli, hoteli igizwe n’inzu esheshatu ziteye mu buryo bwihariye, aho uba witegeye Ikirunga cya Bisoke n’indi misozi itatse u Rwanda.
Ati “Ni mu gihe cy’imvura, turagerageza kota ku muriro ku mugoroba, ari nako tureba uko ibihe bigenda bihinduka buri minota 30. Batubwiye ko inkende ndetse rimwe na rimwe ingagi zishobora kuza hafi y’inzu.”
Maria Sharapova ahita avuga uburyo babonye inkende mbere y’ingagi, ariko aho baziboneye, bifuje kuba baramaranye nazo igihe cyose bamaze basura ibyiza by’aka karere.
Yakomeje “Uburyo uhura n’ibi bisamuntu wiyoroheje ntabwo nzabyibagirwa. Ni umunsi wacu wa nyuma, ariko ntabwo nshaka kuhava.”
Alexander avuga uburyo mu ijoro ryabo rya nyuma mbere yo gusura Johannesburg muri Afurika y’Epfo, batewe ishema no guhura na Perezida Paul Kagame.
Ati “Birashimishije iyo urebye ibyo yabashije kugeraho mu myaka 25 nyuma ya Jenoside yakorewe Abatutsi, akunga abantu kandi ni abaturage beza cyane. Uyu munsi buri kwezi u Rwanda rugira umunsi wo gukora isuku rusange, Guverinoma igizwe n’abagabo n’abagore 50/50, ubukungu bukomeje gutera imbere. Sitwe tuzabona tugarutse.”
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 369 nyuma yo kwitabira amarushanwa 12 gusa mu mwaka ushize.
",https://m.igihe.com/ubukerarugendo/ahantu-nyaburanga/article/maria-sharapova-n-umukunzi-we-bahishuye-ibihe-bidasanzwe-bagize-ubwo-basuraga-u,Tourism
RDB yahuguye abayobora ba mukerarugendo ku mateka y’urugamba rwo kubohora igihugu,"Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Liberation History Tourism Trail ni gahunda nshya yinjijwe mu rwego rw’ubukerarugendo, igamije gusobanurira ba mukerarugendo b’abanyarwanda n’abanyamahanga, amateka y’urugamba rwo kubohora igihugu n’impamvu rwabayeho.
Igizwe n’urugendo runyura ahantu (sites) 29 mu turere dutandatu tw’u Rwanda, hafite icyo hasobanuye gikomeye ku rugamba rwo kubohora igihugu rwatangiye ku itariki 1 Ukwakira 1990 rukarangira ku itariki 4 Nyakanga 1994.
Kuri uyu wa mbere tariki 3 Gashyantare 2020, Ikigo cy’Igihugu cy’Iterambere na Minisiteri y’Ingabo, batangiye guhugura abayobora ba mukerarugendo n’abafatanyabikorwa b’urwego rw’ubukerarugendo hagamijwe kubongerera ubushobozi n’ubumenyi bwo gusobanurira abo bayobora iby’amateka y’aho hantu.
Umuyobozi w’ishami ry’amabwiriza agenga ubukerarugendo muri RDB, Emmanuel Nsabimana yavuze ko muri ayo mahugurwa bazasobanurirwa byinshi ku hantu habumbatiye amateka y’urugamba rwo kubohora igihugu ndetse bakanahasura.
Ati “Amateka y’urugamba rwo kubobohra igihugu mu bukerarugendo ni igice gikomeye mu mateka n’umurage mu guteza imbere ubukerarugendo. Twateguye amahugurwa ku bayobora ba mukerarugendo ngo tubongerere ubumenyi kuri urwo ruhererekane. Hari ibyo bigira hano ariko bazajye no kuhasura kugira ngo bazafashe ba mukerarugendo mu buryo bwuzuye.”
Umugaba w’Ingabo zirwanira mu kirere, Maj Gen Emmanuel Bayingana; yavuze ko kumenya amateka y’urugamba rwo kubohora igihugu bizatuma abo basobanurira by’umwihariko abakiri bato bamenya impamvu rwabayeho.
Ati “Twishimiye gukorana n’abayobora ba mukerarrugendo, tubongerera ubumenyi ku mateka y’urugamba rwo kubohora igihugu no kubafasha kwigisha abakiri bato kumenya impamvu y’urwo rugamba.”
Ubukerarugendo bushingiye ku mateka y’urugamba rwo kubohora igihugu, bwatangijwe ku mugaragaro muri Kanama 2019.
Uruhererekane rw’uduce tubumabtiye amateka yo kubohora igihugu
1. Kagitumba (Entry Point), Matimba, Nyagatare
2. Nyabwishongwezi (Death of late Fred), Matimba, Nyagatare
3. Gabiro CTC (1st Barracks captured), Rwembogo, Gatsibo
4. Namuhemure Hill (1st T/Wing), Rwimiyaga, Nyagatare
5. Ryabega (Death place of late Senior Commanders), Nyagatare
6. Gikoba (RPA Seized Position), Tabagwe, Nyagatare
7. Shonga (1st strong enemy Position Defeated), Tabagwe, Nyagatare
8. Kabuga (1st Fundraising in 1992), Karama, Nyagatare
9. Nyagatare Town (1st City captured), Nyagatare
10. Kaborogota (157 CMF HQ), Tabagwe, Nyagatare
11. Gikagati (Barracks Location), Karama, Nyagatare
12. Karama (T/Wing), Karama, Nyagatare
13. Muhambo (7 CMF HQ), Gatunda, Nyagatare
14. Cyondo (B CMF HQ), Kiyombe, Nyagatare
15. Rushaki (Residence of CHC), Rushaki, Gicumbi
16. Mukarange (101 CMF HQ), Mukarange, Gicumbi
17. Mulindi (RPF/RPA HQ), Kaniga, Gicumbi
18. Kaniga (Radio Muhabura), Kaniga, Gicumbi
19. Cyumba, Cyumba, Gicumbi
20. Rubaya (Sick Bay HQ), Rubaya, Gicumbi
21. Bwisige, Gicumbi
22. Bungwe (Assembly Point 3rd Bn), Burera
23. Kivuye “Gatebe” (RPA Communications Center), Gatebe, Burera
24. Kivuye Sector (A CMF HQ), Kivuye, Burera
25. Runaba Parish (C CMF HQ), Butaro, Burera
26. Butaro Hospital (57 CMF HQ), Butaro, Burera
27. Ruhengeri (Prison), Muhoza, Musanze
28. Urugano (RPA Reorganization place), Nyange, Musanze
29. CND, Kimihurura, Gasabo
",https://m.igihe.com/ubukerarugendo/article/rdb-yahuguye-abayobora-ba-mukerarugendo-ku-mateka-y-urugamba-rwo-kubohora,Tourism
"Mbatembereze i Strasbourg, Umujyi ubumbatiye amateka y’Abafaransa n’Abadage (Amafoto)","Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Ni umujyi uhana imbibi n’u Budage ndetse ubitse amateka menshi hagati y’ibi bihugu byombi, uherereye mu gace ka Alsace. Ntabwo ari umujyi utuwe cyane kuko uri ku buso bwa kilometero kare 7826, ibarura ryo mu 2017 rigaragaza ko wari utuwe n’abaturage 280966.
Ufatwa nk’Umurwa Mukuru w’u Burayi kubera ko ariwo ubarizwamo ibikorwa by’inama y’ubujyanama bw’u Burayi, Urukiko rw’u Burayi rw’uburenganzira bwa muntu, Inteko Ishinga Amategeko y’u Burayi n’ibindi.
Ni umujyi kandi ubarizwamo ibikorwa byinshi bibungabungwa na UNESCO nk’umutungo kamere w’Isi. Muri ibyo harimo nka Cathédrale Notre-Dame de Strasbourg n’agace gakundwa na ba mukerarugendo kazwi kitwa Petite France.
Ni agace karimo imigezi myinshi ndetse mu myaka yo hambere kakundaga kubamo abarobyi cyane, magingo aya ni ko gace gasurwa cyane muri Strasbourg yose.
Imiterere yako igaragaza imyubakire yo mu Bufaransa kera mu kinyejana cya 17 ari nayo mpamvu UNESCO yahisemo kugashyira mu duce tubungabunzwe kubera amateka yako.
Naho Cathédrale Notre-Dame de Strasbourg igizwe n’inyubako zigaragaza amateka ya kera y’Abaromani, ndetse igaragazwa nk’urugero rwiza rwo kwerekana amateka yo hambere dore ko mu myaka ya 1647 na 1874 yabaye inzu ya mbere ndende ku Isi, ireshya na metero 142.
Uyu munsi ni kiliziya iri mu nsengero esheshatu ndende mu mateka y’Isi ndetse yihariye agahigo ko kuba ariyo ya mbere ndende mu mateka y’Isi yubatswe hagati y’ikinyejana cya Gatanu n’icya 15.
Umusizi Victor Hugo n’umudage Goethe nawe wari umwanditsi, bakunze kuyigereranya n’igiti cy’Imana bashaka kuvuga uburebure bwayo. Bitewe n’uko iteye, ahantu hose hari umusozi muri uyu mujyi, iyo uwugiyeho bituma umuntu abasha kuyibona neza
Ku bantu bakunda gutembera bihera amaso ibyiza bitatse Isi, ni umujyi mwiza cyane. Mu 2009 ubwo habaga inama ya NATO, Barack Obama na Chancelier w’u Budage, Angela Merkel, bakoze urugendo rw’amateka n’amaguru, bava Strasbourg bagera mu Kehl banyuze ku kiraro cya Passerelle des Deux Rives cyubatswe mu 2004 nk’ikimenyetso cy’ubumwe mu Burayi. Nta passport bisaba ku muntu ushaka gukora uru rugendo nk’urwabo, ugera mu Budage mu gace ka Rhine.
Alsace agace ka Strasbourg kazwi ho kugira umuvinyo uryoheye ijigo ndetse n’inzoga nyinshi zituruka mu baturanyi b’Abadage. Mu masaha y’ijoro usanga hafi ya Notre-Dame hari abantu benshi bari ku gacupa bungurana ibitekerezo,
Umujyi wa Strasbourg guhera mu 2008 uyoborwa na Roland Ries nyuma yo kuba Umwarimu muri Kaminuza ya Strasbourg n’Umusenateri muri aka Karere imyaka icyenda.
Amafoto: Karirima A. Ngarambe
",https://m.igihe.com/ubukerarugendo/article/mbatembereze-i-strasbourg-umujyi-ubumbatiye-amateka-y-abafaransa-n-abadage,Tourism
Twitege Visit Rwanda muri Formula 1 na NBA? ,"Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1 mu gihe kandi aya magambo agaragara ku myambaro y’ikipe y’abagore.
Mu masezerano harimo kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Kuva icyo gihe, hari abanyabigwi benshi bakomeye ba Arsenal baje mu Rwanda barimo Tony Adams wabaye kapiteni wayo igihe kirekire, Lauren Etame Mayer, Alex Scott wabaye kapiteni w’ikipe y’abagore na David Luiz kuri ubu ukinira iyi kipe, bose baje mu Rwanda.
Muri ubu bufatanye kandi, abatoza babiri b’Ingimbi za Arsenal FC, Simon McManus usanzwe ari Umutoza Mukuru w’Amashuri yigisha umupira w’amaguru ya Arsenal na Kerry Green, bahugura ab’Abanyarwanda mu kubafasha kubatoza umupira ugezweho nk’uwo iyi kipe ikina.
RDB ivuga ko kuva u Rwanda rutangiye gukorana na Arsenal binyuze muri Visit Rwanda mu 2018, ba mukerarungo baza mu Rwanda bamaze kugera kuri miliyoni imwe na 700 (byatangajwe mu Ukuboza 2019) ndetse yizeye ko bazakomeza kwiyongera mu myaka iri imbere.
Ese birashoboka ko tuzabona Visit Rwanda mu marushanwa nka Tour de France, Formula 1 cyangwa NBA?
Imwe mu mpamvu ituma habaho ubu bufatanye bw’u Rwanda n’amakipe akomeye i Burayi, ni ugutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Tour de France niryo siganwa rya mbere ry’amagare rikomeye ku Isi, Formula 1 naryo ni isiganwa rya mbere rikomeye mu mukino wo gusiganwa mu modoka mu gihe NBA yo muri Amerika ari yo Shampiyona ya Basketball ikunzwe na benshi ku Isi.
Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko bishoboka ko u Rwanda rwagirana ubufatanye n’imwe mu makipe agaragara muri aya marushanwa kuko byose bisaba kwiha intego ndetse bikagira uko bikorwa.
Ati “Sinavuga ko hari igihe runaka bizabera, ariko nta kintu kidashoboka kuko iyo urebye ikintu gisabwa ni ukureba niba ibikorwaremezo dufite bihuye n’ibyo. Nko kuri Formula 1, icya mbere ni imihanda kandi nkeka imbaraga Leta yashyize mu kubaka imihanda dushobora kuyibyaza umusaruro.”
“Ku kwerekana Visit Rwanda muri NBA, BAL (Basketball Africa League yashyizweho na NBA) yo ubwo yaje aha, mwabonye ko ikipe yacu (Patriots BBC) yari ihagarariye u Rwanda yari yambaye Visit Rwanda. Ni ukuvuga ngo ni ukugenda intambwe ku ntambwe kandi byose birashoboka. Icya mbere ni ukugira ngo tubyaze umusaruro ubufatanye dufite uyu munsi kuko ni ukubanza kureba icyo dukuramo, tukaba twava mu mupira w’amaguru tukajya muri Basketball.”
Kageruka avuga ko nubwo kuri ubu ubufatanye bw’u Rwanda mu bukerarugendo bushingiye ku mugabane w’u Burayi, bitabuza ko n’Abanyamerika barumenya kuko nka Arsenal ikunda gukorerayo imyiteguro ya Shampiyona ijyanye n’itangazamakuru ryayo rigari ndetse ubwo David Luiz yazaga mu Rwanda, byavuzwe cyane muri Brésil.
Ni iki cyakorwa ngo Siporo y’u Rwanda itange umusaruro mu bukungu bw’igihugu? 
Siporo ni umwe mu nkingi z’iterambere u Rwanda rushaka kubakiraho ndetse igihugu kiri gushora cyane mu mikino kuko bitanga icyerekezo cyiza cy’igihugu ndetse bigafasha n’Abanyarwanda gutera imbere.
Mu kiganiro yatanze ubwo yari yatumiwe mu mahugurwa yahuje abagize ingaga za Siporo, yateguwe n’Umuryango FPR Inkotanyi, Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko muri Siporo hari amahirwe menshi arimo ashobora kwinjiriza igihugu nko gukora imyenda n’inkweto bya Siporo.
Kageruka yakomeje avuga ko itangazamakuru rishobora kwifashishwa mu kumenyakanisha Siporo y’u Rwanda, abakinnyi n’abatoza b’Abanyarwanda bagahabawa amahugurwa abafasha kugira ubumenyi buri ku rwego mpuzamahanga.
Ati “Hari uburyo bwinshi bwo kubyaza umusaruro muri siporo, nko gushyiraho inganda zikora ibikoresho bya Siporo mu gihugu. Mu bijyanye n’ubukerarungo bushingiye kuri siporo, ubufatanye twagiranye n’abatwamamaza bwarengeje ibyo twari twiteze. Twari twiteze ko binyuze muri uku kwamamaza tuzabona miliyoni 28£, ariko mu mwaka umwe twabonye miliyoni 36£.”
Indi nzira yafasha u Rwanda kwinjiza binyuze muri Siporo hari ugutegura amarushanwa akomeye abera mu gihugu hakanategurwa ibikorwa byishimirwa n’Abanyamahanga baje muri iyi mikino, nko gusura ingagi n’izindi Pariki, gutembera mu Kivu no kuzamuka imisozi.
RDB ivuga ko kuva u Rwanda rutangiye gukorana na Arsenal mu myaka ibiri ishize, hamaze gutozwa abana n’abatoza basaga 120 ndetse no mu bufatanye na Paris Saint-Germain hazakorwa gahunda nk’iyi.
Inzu y’imikino ya Kigali Arena, ikibuga cya Cricket kiri i Gahanga, ikibuga cya Kigali Golf Club kiri kuvugurwa biri mu byitezweho kuzazamura ubukeragendo bunyuze muri siporo.
Mu 2017 ubukerarugendo bwinjirije u Rwanda miliyoni 401 z’Amadolari, ariko intego ya Guverinoma ni ukuzamura ayo madolari akaba miliyoni 800 mu 2024.
Amafoto: Umurerwa Delphin
",https://m.igihe.com/ubukerarugendo/article/ese-birashoboka-kubona-visit-rwanda-muri-f1-na-nba-habura-iki-ngo-siporo-y-u,Tourism
RDB yitabiriye imurika rikomeye ry’ubukerarugendo muri Amerika,"Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Iri murika ry’ibikorwa by’ubukerarugendo riri mu ya mbere akomeye muri Amerika y’Amajyaruguru. Riri kubera mu Mujyi wa Manhattan ahazwi nka Jacob K.Javits. Ryatangaiye taraiki 24 Mutarama, rirasozwa kuri iki Cyumweru tariki 26 Mutarama 2020.
Nyuma y’imurika, itsinda rihagarariye u Rwanda rizakomereza ibikorwa byo kumenyekanisha ubukerarugendo bw’u Rwanda hirya no hino mu bice bya Leta ya California nka San Diego, Orange County na Los Angeles mbere yo kugaruka mu Rwanda.
Ibigo byigenga bikora iby’ubukerarugendo bihagarariye u Rwanda birimo Mantis Rwanda, Akagera Aviation, New Dawn Associates, Heritage Safaris, Far Trek Africa Safaris, Silverback Africa na FCM Charleston.
Mu byo bari kwerekana harimo umuco w’u Rwanda, urusobe rw’ibinyabuzima ruboneka mu Rwanda, ubwiza bw’u Rwanda n’ibijyanye no kwakira abakerarugendo.
Umuyobozi ushinzwe ubukerarugendo muri RDB, Belise Kariza, yavuze ko muri Amerika y’Amajyaruguru ari hamwe mu haturuka ba mukerarugendo benshi basura u Rwanda, ko ari iby’ingenzi gukomeza kuhamenyekanisha ubukerarugendo bw’u Rwanda.
Ati “Kuba twitabiriye iri murika rizwi rya New York Times Travel Show, tukagaragara mu bandi bamurika basaga 700 baturutse hirya no hino ku isi biratuma abitabiriye bamenya ko u Rwanda ari ahantu heza ho gusura ku isi. Twiteguye guha ikaze abakerarugendo bashaka gusura igihugu cyacu cyiza.”
New York Times Travel Show ni imurika ry’ubukerarugendo riri mu akomeye ku Isi. Ryitabirwa n’abantu basaga 35 000, barimo abamurika basaga 700 bavuye mu bihugu bigera ku 175.
",https://m.igihe.com/ubukerarugendo/article/rdb-yitabiriye-imurika-rikomeye-ry-ubukerarugendo-muri-amerika,Tourism
"Mu basuye Pariki y’Akagera umwaka ushize, 48 % ni Abanyarwanda","Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ugereranyije abasuye iyo pariki umwaka ushize n’abayisuye mu 2018, habayeho ubwiyongere bwa 12 %.
Parike #Akagera yakiriye abakerurgendo basaga 49,000 muri 2019. Habayeho ubwiyongere bwa 12% ugereranyije na 2018. 48% by'abasuye parike uyu mwaka ni ABANYARWANDA. #Ibyaranze2019#VisitRwanda
— Akagera (@AkageraPark) January 21, 2020
Iyi pariki kuva mu 2010 icungwa n’umuryango wita ku rusobe rw’ibinyabuzima, African Parks. Mu myaka itanu ishize hagiye haba amavugurura agamije guteza imbere urusobe rw’ibinyabuzima muri iyo pariki no kurushaho gukurura ba mukerarugendo bayisura.
Nubwo umubare w’amafaranga yinjijwe umwaka ushize utatangajwe, ashobora kuba yariyongereye ugendeye ku bwiyongere bw’abayisuye.
African Parks icunga iyi pariki igaragaza ko amafaranga yinjiza yavuye ku madolari 200 000 mu 2010, akagera ku madolari miliyoni ebyiri mu 2018. Ibyo byatumye iyo pariki ibasha kwihaza ku ngengo y’imari ikoresha ku kigero cya 75 %.
Iyi pariki irimo amoko atandukanye y’inyamaswa, ikaba imwe mu zikomeye muri Afurika nyuma yo kuzanwamo intare n’inkura.
Pariki y’Akagera irimo n’izindi nyamaswa zitandukanye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Mu 2015, Pariki y’Akagera yazanywemo intare zaherukagamo mu myaka ya 1990. Mu mwaka wa mbere zigaruwemo, umubare w’intare wikubye kabiri kuko zahise zibyara ibyana 11. Mu 2017, hazanywemo izindi ntare ebyiri z’ingabo zivuye muri Afurika y’Epfo.
Mu 2017 kandi, muri iyo pariki hazanywemo inkura z’umukara 18, nyuma y’imyaka icumi ubwo bwoko bw’inyamaswa bwarazimiye.
Umwaka ushize, Pariki y’Akagera yari yasuwe n’abakerarugendo 44000, kimwe cya kabiri ari Abanyarwanda.
",https://m.igihe.com/ubukerarugendo/article/mu-basuye-pariki-y-akagera-umwaka-ushize-48-ni-abanyarwanda,Tourism
Ibigo nyarwanda byacanye umucyo mu imurikagurisha ry’ubukerarugendo mu Buholandi (Amafoto),"Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ni imurikagurisha riri kuba ku nshuro ya 13, ryabereyemwo gahunda zitandukanye mu bijyanye no kumenyekanisha u Rwanda, aho ryitabiriwe n’ibigo byo mu Rwanda bitandukanye bikora ibijyanye n’ubukerarugendo n’izindi serivisi zijyana nabwo.
Ryitabiriwe uyu mwaka n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Amahoro Tours, Palast Tours and Travel, Heritage Safaris na Wildlife Tours-Rwanda.
 Umuyobozi w’Ishami ry’Ubukerarugendo mu rugaga rw’abikorera (PSF), Rutagarama Aimable, yabwiye IGIHE ko kwitabira iryo murikagurisha ari ubundi uburyo bwiza bwo kongera abakerarugendo basura u Rwanda.
Yagize ati “ Turashimira rwose Leta y’u Rwanda uburyo idahwema kudufasha no gushyiramwo imbaraga ngo ubukerarugendo bukomeze butere imbere kandi natwe tubukora tukagiramo inyungu.”
Yakomeje agira ati “ Iyo urebye muri iyi myaka ishize biragaragara cyane ko ubukerarugendo bwateye intamwe igaragara. Natwe umuntu ku giti cye muri twe tubukora nk’umwuga ni ugushyiraho akacu ntitubiharire gusa Leta, twongera ingufu n’umubare w’ibigo bikora ubukerarugendo, dukomeza kubaka amahoteli n’ibindi bijyanye no kwakira abantu.”
Muri gahunda yo kumenyekanisha u Rwanda izwi nka ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
Vakantiebeurs ni imurika rifatwa nk’amahirwe ku bukerarugendo bw’u Rwanda yo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yagize ati “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
[email protected] 

",https://m.igihe.com/ubukerarugendo/article/ibigo-nyarwanda-byacanye-umucyo-mu-imurikagurisha-ry-ubukerarugendo-mu,Tourism
Wild Connector Safaris yatanze umwihariko mu gutembereza abantu Pariki y’Akagera mu minsi mikuru,"Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Uruzinduko ruzaba kuwa Gatandatu tariki 21 Ukuboza 2019, muri Pariki y’Akagera icumbikiye inyamaswa nyinshi.
Abazitabira bazabasha kubona amoko atandukanye y’inyamaswa ziba muri iyo pariki, imwe mu zikomeye muri Afurika nyuma yo kuzanwamo intare n’inkura.
Pariki y’akagera irimo n’izindi nyamaswa zitanduknaye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Ushinzwe iyamamazabikorwa muri Wild Connector Safaris , Rugamba Alexis yakanguriye cyane cyane ababyeyi kuzana abana bari mu biruhuko, babafasha gusobanukirwa neza ibitatse igihugu cyabo.
Ni n’umwanya kandi ku muryango n’abakundana gusoza umwaka bishimye batembera ibyiza bitatse u Rwanda.
Ati “Iki gihe abana benshi baba bari mu biruhuko. Ni umwanya mwiza kuri bo wo gutembera no kumenya byinshi ku gihugu cyabo. N’abakuru ni uko, muze dusure pariki yacu y’Akagera tunezezwe no kureba inyamaswa za mbere zikomeye ku isi.”
Kujyana na Wild Connector Safaris muri Pariki y’Akagera, umuntu umwe arasabwa kwishyura amafaranga 30 000 Frw mu gihe abanyamahanga badaturuka mu muryango wa Afurika y’Iburasirazuba bazishyura amadolari 110.
Muri ayo mafaranga harimo itike, uburenganzira bwo kwinjira muri pariki, ifunguro rya ku manywa, abakuyobora n’ibindi.
Abantu bakundana baziye rimwe ndetse n’abana bazagabanyirizwaho 10 %.
Undi mwihariko w’uru rugendo ni uko hazaba hari umufotozi wabigize umwuga uzafata amafoto kandi buri wese akazahabwa umwanya wo kubaza ibibazo byose ku bijyanye n’ibyiza bitatse u Rwanda.
Ku bindi bisobanuro kandi aha: Www.Wildconnectorsafaris.com
",https://m.igihe.com/ubukerarugendo/article/wild-connector-safaris-irizihiza-noheli-itembereza-abaturarwanda-muri-pariki-y,Tourism
Imbamutima z’inzego zitandukanye ku bufatanye bw’u Rwanda na PSG,"Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Inzego zitandukanye zirimo abakora mu bijyanye n’ubukerarugendo, abikorera, abashinzwe siporo n’abohereza ibikomoka ku buhinzi n’ubworozi bavuga ko bubumbatiye amahirwe menshi.
Muri ubu bufatanye, abakinnyi ba Paris Saint Germain n’abahoze bayikinira bazashobora gusura u Rwanda bagaragaze ibyiza by’u Rwanda bakoresheje imbuga nkoranyambaga zabo na PSG ibikore gutyo.
Umuyobozi w’Ishami ry’Ubukerarugendo muri RDB, Belise Kariza, avuga ko ‘gukoresha abakinnyi bazwi, bemerwa n’abantu benshi n’abafana babo ari ikintu cyiza kizadufasha mu imenyekanishabikorwa ryacu’.
Ikirango cya Visit Rwanda kigaragara muri Stade ya Parc des Princes nk’uburyo bwo kumenyekanisha ibikorwa. Ibi byaraye bitangiye mu mukino PSG yakiriyemo Nantes.
Visit Rwanda izajya igaragara ku mwambaro w’abakinnyi b’ikipe y’abagore ya PSG, ikaba igaragara ku myenda y’imyitozo y’abakinnyi yaba abagabo n’abagore, ikaba igaragara inyuma ku ikoti ryo kwishyushyanya mbere y’umukino.
Mu guteza imbere ibikorerwa mu Rwanda, Made in Rwanda, mu bufatanye harimo igikorwa cyitwa ‘Icyumweru i Paris’, aho abakora imyenda, ubugeni, ubukorikori, bazashobora kugaragaza ibikorwa byabo mu Bufaransa icyumweru cyose ku bufatanye na Paris Saint Germain.
Kariza avuga ko ubu bufatanye ari ‘ibintu bishimishije kuri twe, turabona amahirwe menshi afunguka hano by’umwihariko ku bikorerwa mu Rwanda no kubona Visit Rwanda igera kure ku bantu benshi’.
Perezida wa Kabiri w’igice cy’abakora ibijyanye n’Ubukerarugendo akaba n’Umuyobozi wa Serena Hotel mu Rwanda, Daniel Sambai, mu kiganiro n’itangazamakuru kuri uyu wa Kane yavuze ko ubu bufatanye babubonamo amahirwe menshi.
Ati “Nk’urwego rw’ubukerarugendo turishimye ku bw’ubu bufatanye, twiteze kubona ubukerarugendo butera imbere nk’uko butahwemye gutera imbere mu myaka ishize, ni iby’agaciro kuri twe.”
Muri ubu bufatanye biteganyijwe ko hazabaho gahunda z’imyitozo ku bana b’abahungu n’abakobwa, gushaka uko amashuri y’umupira w’amaguru ‘academy’ yo mu Rwanda yazakorana n’Ikipe ya PSG.
Umunyamabanga Uhoraho muri Minisiteri ya Siporo, Shema Maboko Didier, yavuze ko ubu bufatanye buzateza imbere siporo cyane.
Ati “Nishimiye ubu bufatanye na PSG nk’ushinzwe siporo, aya ni amahirwe meza kuri twe yo gukomeza guteza imbere siporo yacu by’umwihariko mu rwego rw’umupira w’amaguru.”
Muri ubu bufatanye kandi ikawa n’icyayi cy’u Rwanda kizaba gicuruzwa cyonyine muri Stade ya Parc des Princes, aho abafana baturutse ahantu hose bazashobora kunywa ku cyayi n’ikawa by’u Rwanda.
Uwacu Cynthia wo mu kigo gishinzwe kohereza mu mahanga ibikomoka ku Buhinzi n’Ubworozi (NAEB) yavuze ko ibi bizafasha mu kohereza ibicuruzwa mu mahanga kuko n’ubundi ikawa n’icyayi bitoherezwaga cyane mu Bufaransa.
Ati “Tugendeye ku mwaka tumaze dukorana na Alibaba ubona ikawa twohereza mu Bushinwa yariyongereyeho 700%, noneho tubirebe muri stade irimo abantu ibihumbi 47 buri cyumweru turimo gutanga icyayi n’ikawa twenyine.”
“Turitegura iterambere rinini atari gusa amafaranga tuzakura muri ubu bufatanye ahubwo n’abantu bazaba baje ku mukino baturutse hirya no hino ku Isi bazabimenya, kuko ikawa n’icyayi cyacu bishimwa cyane ku Isi yose.
Ubu bufatanye bw’u Rwanda na PSG buriyongera kubwo rwagiranye na Arsenal FC yo mu Bwongereza. Icyakora bwombi nta kiguzi cyabwo gitangazwa nk’uko impande zombi zabyemeranyijwe ko bikomeza kuba ibanga.
",https://m.igihe.com/ubukerarugendo/article/imbamutima-z-inzego-zitandukanye-ku-bufatanye-bw-u-rwanda-na-psg,Tourism
Icyo u Rwanda ruzungukira mu bufatanye na PSG n’impamvu rwaguye imbibi zikarenga ubukerarugendo ,"Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Mu kiganiro yagiranye na Televiziyo Rwanda, Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko impamvu u Rwanda rwahisemo kurenga imbibi z’ubukerarugendo muri ubu bufatanye rwagiranye na Paris Saint-Germain ari ukugira ngo bifashe no kuzamura Abanyarwanda binyuze mu byo bakora, bimenyekane no mu mahanga.
Ati ""Mu gukomeza guteza imbere ubukungu bw’igihugu cyacu n’ubukungu ndetse n’ubuzima bw’abanyarwanda dukomeza gushaka uburyo twakongera ubushobozi bw’ubukungu bwacu mu gihugu ndetse no hanze y’igihugu.’’
’’ Twasinyanye nabo kugira ngo tumenyekanishe Visit Rwanda mu rwego rw’ubukerarugendo, ariko ntabwo aribyo gusa no mu rwego rwa Visit Rwanda tuzakoresha n’abakurikirana PSG mu Bufaransa n’ahandi hose, bafitanye ubufatanye n’abantu bari mu nzego zitandukanye, yaba abakora imyenda, gukora icyayi n’ikawa […]. Tuzacuruza icyayi cyacu muri Parc des Princes aho PSG ikinira n’ikawa imenyekanishwe mu Bufarana ndetse ducuruze byinshi kurushaho.’’
Akamanzi avuga ko ubu ari uburyo bwiza bwo kumenyekanisha ibikorerwa mu Rwanda n’Ubukerarungendo bwarwo kugira ngo abanyamahanga barusheho kubumenya ariko nabo baze bagure ibintu byo mu Rwanda.
Ati’’ Mu kugura ibyo bintu, bizatanga akazi ku Banyarwanda bakora ibi bintu, bakomeze kubikora kandi babikore ku bwinshi, babone amafaranga bitume n‘igihugu cyacu gikomeza gutera imbere.’’
Agaruka ku mpamvu ubufatanye na Paris Saint Germain butarebye gusa ku bukerarugendo, Akamanzi yavuze ko byatewe n’uburyo iyi kipe yo mu Bufaransa imeze ku buryo babona nayo ikoresha umupira w’amaguru mu kumenyekanisha bindi bikorwa bitandukanye abantu bakunda.
Ati’’ Impamvu twagiye mu bukerarugendo n’ibindi ni uko twabonye umufatanyabikorwa tugiye gusinyana na we [PSG] adakina umupira gusa, bakoresha umupira kugira ngo abantu bagaragaze ibintu bakunda, haba mu myidagaduro, umuco, byose barabishyigikira, bakagaragaza ko ushobora gukoresha umupira kugira ngo uteze imbere ibindi bintu bituma ubaho neza.’’
"" Ni ukureba uburyo twakoresha izina bafite kugira ngo dukore ibindi bashyigikira mu buzima no mu bukungu. Niyo mpamvu twahisemo kugira ngo turenge ubukerarugendo, dushake uko twakorana duteza imbere ibikorerwa mu Rwanda.’’
Muri ubu bufatanye bw’u Rwanda na Paris Saint Germain, hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Umuyobozi Mukuru wa RDB avuga ko muri iki cyumweru Abanyarwanda bakora ibintu bitandukanye bazajya bahabwa umwanya wo kujya kubyerekana mu Mujyi wa Paris.
Ati""Tuzacuruza ikawa n’icyayi cy’u Rwanda muri Stade. Nta kindi gihugu kizabikora, nitwe gusa. Bivuze ko bazatumenya cyane kurusha uko batuzi ubu.’’
""Ntabwo ari ibyo gusa, tuzakomeza tumenyekanishe u Rwanda mu Bufaransa, buri mwaka tuzagira ikintu cyitwa ‘’Icyumweru muri Paris’’, aho tuzana abantu batandukanye bakora imyenda, bakora ubukorikori, bakora ibintu bitandukanye bashobora gucuruza hanze, tubahe umwanya wo kwerekana ibyo bintu no kwerekana Umuco wacu ku buryo bizatuma abantu baza mu Rwanda bakagura n’ibintu byaho.’’
Akamanzi yashimangiye ko ubufatanye u Rwanda ruri kugirana n’amakipe akomeye i Burayi bugamije gutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Ati ""Turashaka gucuruza ibintu byinshi kurushaho hanze y’igihugu. Turashaka ko byakwiyongera mu bwinshi ndetse no mu bwiza bwabyo. Icyo tumaze kubona nk’igihugu ni uko tugomba kugira icyerekezo cy’igihe kirekire cyane. Dutekereze ngo mu myaka 10, 20 cyangwa 50 tuzaba turi hehe? Turifuza kuba igihugu gikize, Abanyarwanda bize kandi bafite ubushobozi, bashobora gukora ibintu bifite agaciro kari hejuru.’’
Umuyobozi wa RDB avuga ko kuri ubu umubano w’u Rwanda n’u Bufaransa ari mwiza ndetse bahisemo gukorana na Paris Saint Germain nk’ikipe ishaka kuzamura abato n’urubyiruko no gushyikira gukora ibintu binoze nk’uko bimeze no k’u Rwanda.
Yakomeje avuga ko kuba u Rwanda ruri gushora cyane mu mikino ari uko rwabonye ko bitanga icyerekezo cyiza cy’igihugu ndetse bizafasha n’Abanyarwanda gutera imbere.
Ati’’ Nk’igihugu turimo gushora mu mikino. Twubatse Kigali Arena kugira ngo Basketball ikinwe, hari ikibuga cya Cricket, hari amagare ndetse Abanyarwanda bitwara neza, hari Golf Club turi kubaka kugira ngo igere ku rwego mpuzamahanga, bigaragaza ko Leta iri gushora cyane mu mikino kugira ngo izamuke kandi nayo bizatuma itanga umusaruro mu bukungu bwacu.’’
PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
RDB ivuga kuva u Rwanda rutangiye gukorana na Arsenal binyuze muri Visit Rwanda mu mwaka ushize, kuri ubu ba mukerarungo baza mu Rwanda bamaze kugera kuri miliyoni imwe na 700 ndetse yizeye ko bazakomeza kwiyongera mu myaka iri imbere.
",https://m.igihe.com/ubukerarugendo/article/icyo-u-rwanda-ruzungukira-mu-bufatanye-na-psg-n-impamvu-rwaguye-imbibi,Tourism
Nyanza: Inzira z’Ubukerarugendo gakondo zahawe icyangombwa cyo mu rwego rwa mbere (Amafoto),"Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Ni igikorwa cyabaye kuri uyu wa Gatatu ubwo izo nzira zafungurwaga ku mugaragaro zihabwa n’amanota bitewe n’imiterere yazo igaragaza ibyiza ndangamateka na nyaburanga.
Cyitabiriwe n’abayobozi barimo Minisitiri w’Urubyiruko n’Umuco, Mbabazi Rosemary; Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert; Guverineri w’Intara y’Amajyepfo, Gasana Emmanuel na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber, n’abandi.
Amanota yatanzwe n’abarimo inzobere mu bukerarugendo akaba na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber.
Izo nzira zitwa Nyanza Cultural Trials ni eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi inyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Klaus Eber yavuze ko bamaze iminsi basura izo nzira baziha n’amanota ariko basanze zifite umwihariko ugeranyije n’izo mu bihugu by’i Burayi.
Ati “Abantu benshi bakora ubukerarugendo bushingiye ku kugenda n’amaguru bakunda inzira zirimo ibyerekezo bishushanyije birimo n’amakuru atandukanye. Rero nishimiye kubamenyesha ko izi nzira zo mu Karere ka Nyanza zujuje ibyo byose.”
Yasobanuye ko mu gutanga icyangombwa hari byinshi bishingirwaho birimo ibyerekezo n’ibindi byiza nyaburanga n’ibiranga amateka bikabafasha kugenda bishimye batarambirwa.
Yavuze ko kimwe mu byahesheje amanota menshi inzira zo mu Karere ka Nyanza ari amateka y’Ubwami ahaboneka.
Yasobanuye ko ubusanzwe batanga amanota bakurikije ukuntu ahantu hagenda hahinduka kuko abagira amanota menshi baba bafite byibura ahantu hagera kuri 50 muri izo nzira hatandukanye.
Ati “Ni ukuvuga ngo ukagenda ukava mu ishyamba ukagera mu mirima ihinzemo imyaka, ukagera mu mibaya, mu misozi, mu bisiza, muri kaburimbo, ahatuye abantu, ahadatuwe n’ahandi. Uko guhindagurika kw’ahantu ni ko gutuma inzira zigira amanota meza.”
Yakomeje avuga ko inzira zo mu Karere ka Nyanza bazisuzumye basanga zifite ahantu hagera kuri 75 hatandukanye kandi hari ibyiza byinshi bishimisha abazinyuramo.
Ati “Twe twaje gusanga inzira za hano zifite ahantu 75; ni igipimo kirenze ibindi byose. Ntewe ishema n’uko u Rwanda rugeze kuri icyo gipimo cyo hejuru; mwabonye amanota 75.”
Klaus Eber yavuze ko ku mugabane w’u Burayi aho izo nzira zimaze igihe; izo mu rwego rwa mbere ziba zifite amanota 60 ariko hari iyo mu Budage ifite amanota 80.
Yavuze ko ari igikorwa gikomeye gikwiriye kubyazwa umusaruro kigafasha igihugu mu iterambere.
Asobanura inzego zitandukanye izo nzira ziba zirimo yavuze ko hari urwa mbere rwo hejuru ruba rwitwa ‘Premium’ ari narwo izo mu Karere ka Nyanza bazishyizemo.
Ati “Ubu ku Isi hose cyane cyane mu Burayi hari izigera kuri 600 zo muri urwo rwego rwa premium.”
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko bishimiye amanota babonye bityo nyuma yo gutangiza izo nzira ku mugaragaro hagiye gukurikira ibikorwa byo kuzimenyekanisha no kuzibyaza umusaruro.
Ati “Izi nzira eshatu zimaze gutangizwa zagiye ku rwego mpuzamahanga; ubu hagiye gukurikiraho kuzimenyekanisha kugira ngo zimenyerwe; abantu bakora mu bukerarugendo batangire bazicuruze bazimenyakanishe.”
Amb. Masozera yavuze ko usibye izo nzira eshatu hari izindi enye zizatangira gukorwa guhera umwaka utaha.
Bamwe mu baturage bitabiriye igikorwa cyo gutaha izo nzira banifatanya n’abayobozi gukora urugendo rwa kilometero 10 mu nzira yitwa ‘Royal Trail’ bavuze ko bazishimiye cyane.
Dusabimana Francine waturutse mu Mujyi wa Kigali ati “Icyanshimishije ni ibintu nabonye bitandukanye birimo utuyira twiza tuzamuka n’utumanuka imisozi; mbese ntabwo umuntu ashobora gucika intege ngo ananirwe. Nabonye Ingoro z’Abami ni ubwa mbere nari mpageze byanshimishije kuhabona.”
Hari bamwe batangiye kubibyaza umusaruro

Bamwe mu baturage batangiye ibikorwa byo kubyaza umusaruro ubwo bukerarugendo bushingiye ku kugenda n’amaguru aho bakora ibikorwa by’ubucuruzi kuri izo nzira.
Umusore witwa Nsanzintwari Augustin wo mu Murenge wa Busasamana yatangiye gucuruza inkoni abantu bashobora kwicumba bazamuka imisozi ndetse n’ingofero zishobora kubakingira izuba.
Ati “Hari ba mukerarugendo bahora baza hano mu Rukari gusura bagakenera inkoni zo kwicumba cyangwa ingofero zo kwambara.”
Minisitiri w’Urubyiruko n’Umuco, Mbabazi Rosemary, yasabye abaturage bo mu Karere ka Nyanza kubyaza umusaruro ubwo bukerarugendo.
Yavuze ko ubukerarugendo ari ikintu u Rwanda rwiyemeje gushyiramo imbaraga ruganisha ku murage n’umuco w’Abanyarwanda.
Ati “Nyakubahwa Perezida wa Repubulika yifuza ko Intara y’Amajyepfo iba igicumbi cy’umuco n’umurage wacu. Iyi nzira yose ugakomeza ukagera muri Nyungwe hari byinshi cyane bigize amateka yacu n’umurage wacu dushobora kubyaza umusaruro kandi n’abato bakabimenya bagakura babizi”
Yasabye ubufatanye bw’Akarere ka Nyanza, abari mu bukerarugendo n’abikorera gukora ibikorwa bihabyaza umusaruro mwiza.
Ati “Mumenyekanishe hano hantu ibikorwa bihari baze babisure bahamare umwanya munini bahasige amadevize n’abaturage bacu batere imbere kurushaho.”
Yagiriye inama abaturage yo gucuruza inkoni, ibyo kwitwikira, ibyo umuntu yakwihanaguza icyuya, amazi, imitako n’ibindi bishobora gukenerwa na ba mukerarugendo banyura muri izo nzira.
Yasabye abasanzwe batanga serivise z’amafunguro kwagura ibikorwa no kunoza ibyo bakora ku buryo nta mukerarugendo uzasohoka i Nyanza ngo ajye gushaka icyo kurya cyangwa icyo kunywa ahandi.
Ati “Abanyabugeni, abanyabukorikori n’abatanga serivise mwumve ko ari amahirwe tugomba kubyaza umusaruro.”
Abitabiriye urugendo rwo gutangiza izo nzira ku mugaragaro kuri uyu wa gatatu babarirwa mu bantu 400 barimo n’abanyamahanga.
Icyangombwa inzira z’i Nyanza zahawe kimara imyaka itatu, nyuma yayo nibwo hongera gutangwa ikindi.
",https://m.igihe.com/ubukerarugendo/article/nyanza-inzira-z-ubukerarugendo-gakondo-zahawe-icyangombwa-cyo-mu-rwego-rwa,Tourism
Uko byagenze ngo amasezerano y’u Rwanda na PSG agerweho,"Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Bamwe babanje gukeka ko ari ’Fake News’, abandi babanza kujijinganya kuko batiyumvishaga ko byashoboka cyangwa se koko ko byari byabaye, muri macye u Rwanda rwongeye gutungurana rusinyana amasezerano y’imikoranire na Paris Saint Germain, ikipe rurangiza muri ruhago yo mu Bufaransa, imwe ikinamo Neymar na Mbappe.
Gutungurana k’u Rwanda ko kumaze kuba akarande kuko rimwe bucya hatangijwe uruganda ruteranya imodoka, ejo ukumva ngo hatangijwe uruteranya izikoreshwa n’amashanyarazi, ubundi ngo hatangijwe urwa telefone, cyangwa se ngo amaraso n’imiti bisigaye bigemurwa ku mavuriro hifashishijwe drones. Buri munsi ucyana ayawo.
Kuri ubu inkuru yamaze kuba kimomo ni uko PSG igiye kujya yamamaza urwa Gasabo binyuze mu gikorwa cyo kureshya ba mukerarugendo kizwi nka ’Visit Rwanda"" ku buryo guhera kuri uyu wa Gatatu ku mukino PSG iri buze kwakiraho Nantes, hari butangire ubufatanye bw’u Rwanda n’iyi kipe, aho ’Visit Rwanda’ iza kugaragara bwa mbere ku myenda abakinnyi bari buze kuba bambaye bishyushya.
Kugira ngo ubu bufatanye bugerweho, byanyuze mu nzira ndende ariko itagoye na busa, kubera amakarita yakinwaga. Nta bwana na seti zasakiranaga.
Ni ngombwa ko ubanza ugasobanukirwa ba nyir’iyi PSG n’uko mu myaka itarenze icumi imaze kuba ubukombe mu Burayi. Iyi kipe si iya kera cyane kuko yashinzwe mu 1970 ariko igira amahirwe yo kuba ba nyirayo Guy Crescent, Pierre-Étienne Guyot na Henri Patrelle bari abagwizatunga bakomeye.
Ubuhangange bwayo bwakajije umurego ubwo yagurwaga n’abanyemari bo muri Qatar, Qatar Sports Investments, mu 2011.
Iyi Sosiyete yashinzwe mu 2005 ifite icyicaro gikuru i Doha muri Qatar, ishora imari mu bikorwa by’imyidagaduro na siporo. Perezida wa QSi ni nawe wa PSG, Nasser Ghanim Al-Khelaifi.
Nubwo ari Sosiyete y’ishoramari ikora mu buryo bwigenga, ishingiye kuri leta ya Qatar, bituma iyi kipe ari imwe muri ebyiri zonyine ku Isi zifite ba nyirazo bashingiye kuri leta; yo na Manchester City.
Aba baherwe bayishoyemo imari ifatika, ihera mu gihugu imbere yigarurira ibikombe byose byari bimaze imyaka n’imyaniko bitwarwa na Lyon.
Mu gushaka kwigarurira u Burayi, Al-Khelaifi, yashyize ingufu mu gutuma iyi kipe iba ikirangirire, igura buri mukinnyi wese ukomeye ku Isi ariko w’icyamamare ku buryo byayifunguriye imiryango henshi. Uhereye kuri David Beckham, Zlatan Ibrahimovich, Kylian Mbappé, kugera kuri Neymar Jr uhenze ku Isi kugeza ubu.
Amakuru yizewe agera kuri IGIHE, ni uko kugira ngo ubufatanye bwa PSG n’u Rwanda bubeho mu bijyanye no kuba iyi kipe yakwamamaza ibikorerwa mu Rwanda n’ubukerarugendo bwarwo, byaturutse ndetse byoroshywa n’umubano usanzwe hagati y’u Rwanda na Qatar.
Uyu mubano umaze igihe kinini ni wo watumye Emir wa Qatar, Sheikh Tamim bin Hamad Al Thani, aza mu Rwanda muri Mata uyu mwaka ndetse anasura Pariki y’Akagera ari kumwe na Perezida Kagame mu mvura yagwaga icyo gihe.
Icyo gihe kandi hasinywe amasezerano mu ngeri enye arimo ajyanye n’imikoranire mu rwego rw’umuco, muri siporo, mu bukerarugendo n’ibikorwa by’ubucuruzi ndetse n’ibijyanye n’ingendo zo mu kirere.
Bivugwa ko ibiganiro na PSG byoroshye biturutse kuri uyu mubano ndetse bikomezanya umuvuduko nyuma y’uko uyu muyobozi yari avuye mu Rwanda.
Igikomeye muri byose ni uko nubwo QSi iyoborwa na Al-Khelaifi ari nawe Perezida wa PSG, iyi sosiyete yashinzwe na Emir wa Qatar; byumvikanisha uburyo u Rwanda rwisanze mu biganiro mu buryo bworoshye.
Ikindi ni uko umwe mu bantu batumye QSi igura PSG, ni Nicolas Sarkozy wayoboye u Bufaransa, ubu akaba ari inshuti ikomeye y’u Rwanda ndetse afasha abashoramari bashaka kurugana.
Ubu bufatanye bw’u Rwanda na PSG butandukanye n’ubwo u Rwanda rusanzwe rufitanye na Arsenal, ariko bufite akamaro kanini urebye mu cyerekezo cy’igihugu.
Kuba u Rwanda rushaka kugaragariza amahanga ibyiza byarwo, hamwe mu hantu rwari ruhanze amaso ni ku isoko ry’u Bufaransa, by’umwihariko mu Mujyi wa Paris, ufatwa nk’Umurwa Mukuru w’Isi mu by’umuco.
Ibyamamare hafi ya byose by’Isi bifata Paris nk’Umujyi w’ubukerarugendo, imideli n’ibindi; inkengero za Paris nko mu Mujyi wa Cannes ni ahantu handitse amateka mu bya Sinema. Ibi byose byanatumye mu mikoranire na PSG hitswa cyane ku kugaragaza u Rwanda mu isura yindi y’umuco, hakanatezwa imbere ibikorerwa mu gihugu nk’imideli, icyayi, ikawa n’ibindi.
Ikindi kigaragaza isura yihariye y’iyi mikoranire na PSG ni ishoramari riri gushyirwa mu ngeri zibanzweho muri aya masezerano cyane cyane umuco n’imyidagaduro.
Uru rwego cyane rujyanye n’imyidagaduro n’ubundi Abafaransa bari batangiye kuruyoboka mu Rwanda bigaragazwa n’ishoramari rya miliyoni $40Vivendi ibarizwamo Canal+ yiyemeje gushyira muri Kigali Cultural Village ku musozi wa Rebero.
Gusa igitangaje kandi cyiza muri byose ni uburyo guhera umwaka utaha, icyayi cy’u Rwanda n’ikawa aribyo byonyine bizajya bicuruzwa kuri Parc de Princes, stade ya PSG, biha amahirwe abahinzi n’inganda gutera imbere kurushaho no kubona isoko rishya.
Kuki u Rwanda rwamamaje ku myenda yo mu myitozo n’iyo mu kwishyushya mbere y’umukino?
Amakuru avuga ko u Rwanda rwifuzaga kuba rwagirana amasezerano n’iyi kipe ku buryo Visit Rwanda yamamazwa ku myenda ikipe ikinana, ariko ntibyakunda kubera abandi baterankunga kandi bakomeye PSG ifite.
PSG magingo aya ifite abaterankunga bagera kuri 30. Ab’imena ni babiri aribo Nike iyambika na Sosiyete y’amahoteli ya Accor. Zombi zamamazwa ku mupira imbere aho agaciro k’amasezerano n’izi sosiyete kabarirwa muri miliyoni 165 z’amadolari.
Byonyine amasezerano iyi kipe yagiranye na Accor bivugwa ko ari “mu masezerano ane meza mu Burayi” aho ku mwaka agaciro kayo kagera muri miliyoni 50 z’amadolari.
Arsenal ubusanzwe yamamaza u Rwanda binyuze ku gushyira ijambo Visit Rwanda ku kuboko kw’ibumoso kw’imyenda iyi kipe ikinana muri shampiyona.
Aha hantu ku mwenda wa PSG hafitwe na Banki y’Igihugu muri Qatar (Qatar National Bank) nayo itanga amafaranga menshi, ikanarenzaho guha amasezerano abakinnyi barimo nka Neymar ngo bayamamaze ku giti cyabo.
Iyi banki niyo yahaye PSG inguzanyo y’amafaranga yifashishijwe mu kugura Neymar, aho ayamutanzweho abarirwa muri miliyoni 222 z’amadolari ya Amerika.
Mu mugongo naho hafitwe n’abanya-Qatar, Ooredoo, sosiyete ikora ibijyanye n’itumanaho. Ibi nibyo byatumye u Rwanda rwashakaga kugaragara muri Paris rushaka ubundi buryo hakorwa amasezerano y’imikoranire ndetse hanashyirwamo ingingo nyinshi zirugaragaza mu buryo budasanzwe ndetse ubirebye neza bwihariye kurusha ubwa Arsenal.
Itandukaniro ni uko amasezerano ya Arsenal agaragaza u Rwanda ku rwego rw’Isi yose ariko inyungu yayo ntihite igera ku muturage wo hasi ako kanya, mu gihe aya PSG akora ku buzima bw’umuhinzi wo mu Kitabi uri mu murima w’icyayi.
Umwe mu basesenguye aya masezerano waganiriye na IGIHE yagize ati “Aya Arsenal yagejeje u Rwanda ku rwego ruhambaye bidasanzwe, atandukanye n’aya, gusa icyiza kuri aya ni uko inyungu igera ku muntu ako kanya.”
Ibi bishingirwa ku kuba guhera umwaka utaha w’imikino, ubu bufatanye bw’u Rwanda na PSG, buteganya ko icyayi cy’u Rwanda n’ikawa aribyo byonyine bizajya bitangwa kuri Parc des Princes.
Ushinzwe itangazamakuru n’itumanaho mu Kigo cy’Igihugu gishinzwe guteza imbere ibyoherezwa mu mahanga bikomoka ku buhinzi n’ubworozi, NAEB, Pie Ntwari, yabwiye IGIHE ko aha abahinzi indi mpamvu yo kongera umusaruro.
Ati “Iyo tubonye isoko ryiyongera ku yo dufite biba ari byiza. Igishimishije ubu ni uko ari twe twenyine tuzaba twemerewe gucuruzamo [muri stade] icyayi n’ikawa. Twiteze ko amadevize yinjiraga aziyongera. Ikindi abahinzi babonye indi mpamvu yo kongera umusaruro n’ubwiza ku bwinshi. Twiteze isoko ridahungabana mu gihe cy’imyaka itatu.”
Hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ibi byiyongera ku mikoranire hagati y’abakora mu ruganda rw’imideli izatangizwa mu mezi ari imbere.
Mu bijyanye no kuzamura impano z’u Rwanda, PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
🆕✍🌄 @visitrwanda_now#ThisIsRwanda #VisitRwanda #MadeInRwanda pic.twitter.com/ojsRJsZOWN
— Paris Saint-Germain (@PSG_inside) December 4, 2019
Inkuru bifitanye isano: Paris Saint Germain yiyongereye kuri Arsenal mu kwamamaza Visit Rwanda
",https://m.igihe.com/ubukerarugendo/article/uko-byagenze-ngo-amasezerano-y-u-rwanda-na-psg-agerweho,Tourism
Inzira z’Ubukerarugendo gakondo zitezweho gukuba kabiri umubare w’abasura i Nyanza,"Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Byatangajwe kuri uyu wa Gatandatu mu muganda rusange aho hakozwe ibikorwa by’isuku muri imwe muri izo nzira iherereye mu Murenge wa Busasamana.
Hasobanuwe ko izo nzira ziswe ‘The Nyanza Cultural Trials’ ari eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi izanyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Izo nzira zose uko ari eshatu zifite umwihariko w’uko ari utuyira twa Kinyarwanda tunyura mu misozi, ibibaya aho abantu batunyuramo bagenda bareba ahantu hateye indabyo, ahahinze imyaka itandukanye, ahatuwe, urutoki n’ibindi byiza bitandukanye bihaboneka.
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko izo nzira ziyongera ku bindi byiza biranga amateka mu Karere ka Nyanza bigatuma ba mukerarugendo bahasura biyongera.
Ati “Twazanye ubundi bwoko bw’ubukerarugendo bushingiye ku kugenda n’amaguru baciye muri izi nzira gakondo za Kinyarwanda. Ni ukuvuga ngo abo bantu nibajya baza aho kugira ngo bamare amasaha abiri nibura bazajya bamara iminsi itatu cyangwa barenzeho kandi uko batinda ni ko bituzanira inyungu yo kudusigira amafaranga.”
Amb. Masozera yashimiye abaturage bitabiriye umuganda rusange wo gukora isuku muri izo nzira, abararikira kuzaza kuzitaha ku mugaragaro tariki ya 4 Ukuboza 2019.
Ati “Ni igikorwa gikomeye cyane kizatuma hano i Nyanza cya cyifuzo mwari mufite cy’uko haba igicumbi cy’umuco kiba impamo. Dutekereza ko izo nzira zizatuma abantu basura Nyanza bava ku bihumbi 70 nibura bakagera ku bihumbi 150 ku mwaka.”
Amb. Masozera yasobanuye ko inzobere mu bijyanye n’ubwo bukerarugendo zimaze iminsi zisura izo nzira ari nako zitanga amanota hakaba hari icyizere ko zizaza mu za mbere nziza 1 000 ziri ku Isi.
Muri izo nzira bagiye bashyiraho ibyapa byerekana ibyerekezo ariko abazajya bazinyuramo hari ubwo bazajya bakenera ababasobanurira amateka y’uduce dutandukanye duhari.
Umuyobozi wungirije ushinzwe iterambere ry’ubukungu mu Karere ka Nyanza, Kajyambere Patrick, yasabye abaturage kwirinda kongera kumena imyanda hafi y’izo nzira.
Yabibukije ko bagomba kugira isuku muri byose, buri rugo rukagira aho kujugunya imyanda habugenewe ntibongere kuyishyira aho babonye.
Ati “Nahoze mbona umwanda wari uri hano muri iyi nzira; umuntu arava mu rugo akaza kumena ibishingwe hano cyangwa akagajugunya ibishishwa by’ibitoki kubera ko atumvaga agaciro k’iyi nzira.”
Bamwe mu baturage bo mu Karere ka Nyanza bawiye IGIHE ko nyuma yo kumenya agaciro k’izo nzira bagiye kuzitaho ku buryo hatazongera kugaragara umwanda.
Mukankunzi Jeannette ati “Twishimiye ibikorwa by’ubukerarugendo bikomeje kwiyongera hano iwacu; izo nzira ntabwo zizongera kugaragaramo umwanda kuko buri wese agiye kuba ijisho rya mugenzi we ku buryo nta muntu uzongera kuza kuhamena imyanda.”
Kalisa JMV nawe yavuze ko bishimiye ubusobanuro bahawe ku bijyanye n’izo nzira kandi yumvise bizagirira akamaro Akarere kabo ka Nyanza.
Akarere ka Nyanza kabumbatiye amateka menshi yiganjemo ayo hambere kuko Nyanza yabaye Umurwa Mukuru w’Ubwami kuva mu 1899 kugeza mu mu 1962
I Nyanza hahoze ari Umurwa w’Ubwami kuko hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana.
Muri nyanza kandi haboneka Amariba ya Mutende yafukuwe ku ngoma y’Umwami Mutara III Rudahigwa, aho Inyambo ze ndetse n’inka z’abaturage ziturutse imihanda yose zashokaga.
Hari kandi Icyuzi cya Nyamagana cyafukujwe n’Umwami Mutara III Rudahigwa afatanyije n’agoronome w’Umubiligi witwaga Dubois.
I Nyanza kandi hafatwa nk’igicumbi cy’ubutabera kuko hahoze urukiko umwami yaciragamo imanza.
[email protected]

",https://m.igihe.com/ubukerarugendo/article/inzira-z-ubukerarugendo-gakondo-zitezweho-gukuba-kabiri-umubare-w-abasura-i,Tourism
Inyubako za mbere mu Rwanda zakira ba mukerarugendo zihenze kurusha izindi (Amafoto),"U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
Ubwo Jenoside yakorewe Abatutsi yarangiraga, u Rwanda rwari igihugu cyangiritse, abanyamahanga baragitereranye ndetse nta bikorwa bifatika rufite, kugeza ubwo filime yiswe Hotel Rwanda yajyaga gukinwa, hagafatwa icyemezo ko ikinirwa muri Afurika y’Epfo ku mpamvu zirimo ko mu Rwanda hatari hari hoteli zakwakira ibyamamare nka Don Cheadle uyigaragaramo.
Burya si buno! Ibintu byarahindutse, ubu muri hoteli eshanu z’inyenyeri eshanu zibarirwa mu rwa Gasabo, ebyiri ziri hanze y’Umurwa Mukuru Kigali. Izo ni One & Only Nyungwe House yo muri Pariki y’Igihugu ya Nyungwe na Bisate Eco Lodge yo mu Karere ka Musanze yashyizwe kuri urwo rwego ku wa 1 Ugushyingo 2019.
Kugeza ubu hoteli z’inyenyereri eshanu ziyongera kuri izo ni Radisson Blu Hotel & Convention Centre, Kigali Serena Hotel na Kigali Marriott Hotel.
Ni intambwe zikomeye zizatuma u Rwanda rubasha kugera ku rwego rwo kwinjiza nibura miliyoni 800 z’amadolari ya Amerika mu 2024, ahwanye na miliyari 760 z’amafaranga y’u Rwanda.
Twagerageje kwegeranya hoteli za mbere mu Rwanda zihenze, nubwo ibiciro byazo bihindagurika bitewe n’ibihe, ni ukuvuga niba ari mu mezi ajyanye n’ubukeraryugendo cyangwa mu gihe abasura igihugu baba ari bake.
Haniyongeraho ko mu kugena igiciro hitabwa ku gihe umuntu azamara muri hoteli runaka. Ntabwo bivuze ko uburyo zikurikirana hano ari bwo buryo ntakuka. Kugira ngo wumve neza iyi nkuru, birasaba ko wifashisha Calculatrice, hanyuma idolari rimwe riri kuri 925 Frw ugendeye ku ivunjisha rya Banki Nkuru y’Igihugu.
1. Singita Kwitonda Lodge and Kataza House
Singita yatashywe ku wa 1 Kanama 2019 na Perezida Paul Kagame aherekejwe na Madamu Jeannette Kagame. Ni inyubako yo ku rwego rwo hejuru yakira ba mukerarugendo nabo bo ku rwego nk’urwo, yubatswe mu Karere ka Musanze ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge and Kataza House yubatswe mu gishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo.
Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano, itwara miliyoni $25.
Ibiciro byaho byihagazeho nubwo bihindagurika bitewe n’ibihe by’ubukerarugendo nk’uko twabivuze.
Nk’ubu kuva ku wa 1 Ugushyingo kugeza ku wa 19 Ukuboza, icyumba gishobora kuraramo abantu babiri cyishyurwa $1495 ku muntu ku ijoro, mu gihe mu mpeshyi aba ari $1750.
Muri iyi minsi kandi icyumba kibamo ibitanda bibiri kirimo kwishyurwa $4 485, mu gihe ubusanzwe aba ari $5250 hagati y’umuntu umwe na batatu, hakwiyongeraho undi umwe bikajyana n’inyongera ya $1495 mu minsi nk’iyi cyangwa $1750 mu bihe by’ubukerarugendo.
Kurara muri Kataza House yo ishobora kwakira abantu umunani ubu ni $6877 mu gihe ubusanzwe aba ari $8050 ku ijoro rimwe ku bantu hagati y’umwe na bane, hagira uwiyongeraho bikajyana n’izamuka rya $1495 cyangwa $1750 bitewe n’ibihe.
Muri icyo giciro haba hakubiyemo n’ibintu byose umuntu akenera mu ijoro, birimo ibyo kurya no kunywa byose bihaboneka.
2.	One&Only Gorilla’s Nest
Mu kwezi gushize nibwo inkuru yabaye kimomo ko nyuma ya hoteli igezweho imaze igihe muri Pariki y’Igihugu ya Nyungwe, One & Only Resorts yibarutse irindi shami mu karere ka Musanze, ryitezweho kuzajya ryakira ba mukerarugendo basura ingagi.
One&Only Gorilla’s Nest yubatswe mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda. Yubatswe mu biti mo hagati ku buryo buri nzu iteretse ku byuma bishinze, aho nibura bibarwa ko inzu imwe yagiye itwara miliyoni imwe y’amadolari ngo yubakwe.
Kugeza ubu kuharara byihagazeho kuko nka Forest lodge irimo ibitanda bibiri, kuyiraramo ijoro rimwe ari $3,825 ni ukuvuga nibura miliyoni 3.5 Frw; Forest Lodge King ni $3,060 ni ukuvuga asaga miliyoni 2,8 Frw; Virunga Suite ni $4,760 ni ukuvuga miliyoni 4,3 Frw naho Ingagi suite ni $5,900, nibura ni miliyoni 5,4 Frw.
3.	Radisson Blu Hotel
Muri Nyakanga 2016 nibwo Perezida Paul Kagame yafunguye ku mugaragaro inyubako ya Radisson Blu and Kigali Convention Centre, ahamya ko ari intsinzi y’Abanyarwanda kuko bananiwe kenshi kuyuzuza kubera ubushobozi buke, ariko ntibacike intege bikarangira bayujuje.
Iyi nyubako yubatse mu birometero bitanu uvuye ku kibuga cy’indege mpuzamahanga cya Kigali, mu Murenge wa Kimihurura ku buso bungana na hegitari 12,6.
Kigali Convention Centre igizwe na Hotel y’inyenyeri eshanu ifite ibyumba 292, icyumba cy’inama cyakira abantu basaga 2500, ibiro byo gukoreramo n’ibindi. Inyubako zirimo zifite agaciro ka miliyoni 300 z’amadolari abarirwa muri miliyari 223 z’amafaranga y’u Rwanda.
Iyo ukigera ku rubuga rwayo wakirizwa ubutumwa ko ushobora kurara muri iyi nyubako itagira uko isa guhera ku $265.50
Ayo madolari agenda azamuka ukagera kuri Junior Suite ifite ibaraza, ikakwemera kugira aho wakirira abashyitsi ugahabwa n’ifunguro rya mu gitondo ku madolari $690.00 kugeza kuri Suite yo iguha ibyo ukeneye byose (Terrace & Lounge Access-Breakfast) yishyurwa $ 3,540.
4.	Kigali Marriott Hotel
Mu 2016 nibwo u Rwanda rwahaye ikaze Marriott Hotel, hoteli y’inyenyeri eshanu igizwe n’ibyumba 254 birimo n’icyo ku rwego rw’abaperezida. Niyo hoteli yayo ya kabiri yari ifunguwe ku mugabane wa Afurika nyuma y’iri mu Misiri.
Kuharara byihagazeho, kuko uwagiyemo nko ku wa Mbere agasohokamo kuri uyu wa Kabiri ku mafaranga make byamusabye kwishyura $210, yakenera kujya mu cyumba cyo ku rwego rwo hejuru akishyura $3,500 kandi ku ijoro rimwe gusa.
Muri rusange iyi hoteli igizwe n’inyubako umunani zigerekeranye, ikagira ibyumba 229 n’icyo twagereranya n’inzu mu yindi cyangwa suite 25, ziri mu rwego rwo hejuru ku buryo umuntu aba yisanzuye, afite ibyangombwa nkenerwa byose imbere ye. Ifite kandi ahantu 14 hatandukanye hashobora kubera inama.
5.	Bisate Lodge
Iyi ni indi nyubako ya Wilderness Safari yubatswe muri Pariki y’Igihugu y’Ibirunga.
Bisate ifite ibyumba bitandatu buri kimwe kiri ukwacyo, bishobora kwakira abantu byaba mu buryo bw’umuntu ukeneye kurara wenyine, kurarana n’undi cyangwa guhabwa ibitanda bibiri.
Kuharara umuntu yishyura bitewe n’ibihe ndetse no kuba aherekejwe cyangwa ari wenyine. Nk’urugero uwajya kurara muri Bisate Logde muri aya mezi hagati ya tariki 16 Ukuboza 2019 na tariki 29 Gashyantare 2020, byamusaba kwitwaza US$1654. Gusa ashobora no kugabanuka ku mpamvu zitandukanye.
6.	Kigali Serena Hotel
Kigali Serena Hotel ni imwe muri hotel zigezweho kandi zifite amazina amaze igihe mu Rwanda, ndetse ho ibiciro byayo iyo ufunguye urubuga rwayo ubisoma mu mafaranga y’u Rwanda. Nibura icyumba gihera ku 215 855 Frw ; hakwiyongeramo ifunguro rya mu gitondo bikaba 246 784 Frw. Ni amadolari ya Amerika asaga $230.
Bigenda bizamuka mu biciro bitewe n’imiterere y’icyumba n’ibijyana nacyo, wagera ku byumba byo mu rwego rw hejuru (Junior suite & Suite) ukishyura hagati ya 895 891 Frw na 1.087.018 Frw, ni ukuvuga agera mu madolari ya Amerika $1170.
7.	One and Only Nyungwe House 
One & Only Nyungwe House ni hotel iteye amabengeza yubatswe mu nkengero za Pariki y’Igihugu ya Nyungwe.
Iyi hoteli iri rwagati mu mirima y’icyayi ya Gisakura yongeye gufungurira bose amarembo tariki ya 1 Ukwakira 2018, nyuma yo kuvugururwa no kwagurwa. Yubatswe mu 2010 ku bufatanye na Guverinoma y’u Rwanda ihabwa izina rya Nyungwe Forest Lodge, rihinduka mu 2017 nyuma y’uko yeguriwe One & Only Nature Resorts.
Hotel za One & Only Nature Resorts zifite umwihariko wo kuba mu gihe zubakwa, hazirikanwa ku kurengera ibidukikije n’urundi rusobe rw’ibinyabuzima.
Ibyumba byayo uko ari 22 bigaragaza ubwiza bw’imitako igaragaza umuco nyarwanda, bituma uwabirayemo abasha kwisobanurira no kurushaho kwegerana n’u Rwanda atabanje kugira uwo asobanuza.
Serivisi zo ku rwego rwo hejuru One&Only itanga kandi zinihagazeho kuko ibyumba byabo byishyurwa guhera ku madolari 595 mu ijoro rimwe. Hari kandi n’ikindi cyumba cyagutse (Two-Bedroom Forest Suite), gifite uruganiriro n’aho gufatira amafunguro, kandi kiri ahantu uba witegeye ibyiza bitatse ishyamba rya Nyungwe.
Iki cyumba gishobora kwakira abantu bane, kiri mu byumba by’amahoteli bihenze cyane mu Rwanda, kuko cyishyurwa 2 288$.
8.	Amakoro Songa Lodge
Amakoro Songa Lodge ni indi nyubako yiyubashye yakira ba mukerarugendo, iherereye mu Kinigi mu Karere ka Musanze. Ni inyubako ziri ahantu hatuje, ku buryo igihe wasuye ingagi mu birunga cyangwa wagiyeyo kuruhuka, hagufasha gusubiza ubwenge ku gihe ukunga ubumwe n’ibvidukikije.
Kurara muri izi nyubako nabyo byihagazeho, kuko bisaba kwishyura nibura $1200 ku ijoro rimwe, ndetse hari n’aho wishyura $1500 ku ijoro. Ni inyubako y’akataraboneka ibereye buri wese uri mu kwezi kwa buki.
Amakoro Songa Lodge kandi yahawe ubushobozi butuma nk’ababyeyi bafite abana, babona ikibuga gihagije cyo kwidagaduriraho.
9.	The Bishop’s House 
The Bishop’s House ni inyubako itazwi na benshi ariko yihagazeho, yubatswe mu Karere ka Musanze gafatwa nk’irembo ry’ubukeraugendo bwo ku rwego rwo hejuru mu Rwanda, kuko ari iwabo w’Ingagi ziba mu birunga.
Uyirebeye inyuma si inyubako y’igitangaza kuko yubatswe mu buryo bwakoreshwaga mu gihe cy’ubukoloni, ariko itanga serivisi zikomeye ndetse n’ibikorwa biyigize birihariye. Ifite ibyumba icyenda byakira ba mukerarugendo.
Ibyo bituma nk’icyumba cyayo kinini kuruta ibindi (executive suite), kukiraramo bisaba umuntu kwishyura $1200 ku ijoro, Deluxe room ikishyurwa $800 ku ijoro naho ibyumba binini bishobora no kujyamo ibitanda bibiri bikishyurwa $700.
10.	Magashi Camp 
Iyi ni indi nyubako igezweho yubatswe mu Majyaruguru ya Pariki y’Igihugu y’Akagera, aho uba witegeye ikiyaga cya Rwanyakazinga. Ni hamwe mu hakundwa na ba mukerarugendo banyuranye, baba bajyanwe no gusura inyamaswa ziboneka muri Pariki y’Igihugu y’Akagera cyangwa kureba inyoni z’amoko arenga 520.
Magashi yifashishije amahema atandatu, yubatswe n’ikigo Wilderness Safaris itahwa muri Gicurasi 2019.
Ibiciro byayo byihagazeho kuko kuharara ijoro rimwe, nko mu ihema abantu bashobora gusangira, muri aya mezi akunze gukorerwamo ubukerarugendo kuva ku wa 16 Ukuboza 2019 kugeza ku wa 29 Gashyantare, ni amadolari US$650 ku ijoro.
11. Ruzizi Tented Lodge
Ni inyubo igezweho ikoreshwa cyane n’abashaka gukambika muri Pariki y’Igihugu y’Akagera, aho umuntu aba yitegeye neza ikiyaga cya Ihema. Igizwe n’amahema icyenda ateye neza mu biti bituma hahora umuyaga utagira uko usa.
Ishobora kwakira abashyitsi 20 kandi buri hema rikagira ubushobozi bwo gutanga amazi ashyushye n’akonje ku muntu uyakeneye, ikagira umwihariko wo kuba ikoresha ingufu zikomoka ku mirasire y’izuba.
Mu mezi atarimo ubukerarugendo ku rwego rwo hejuru nko kuva ku wa 1 Werurwe kugeza ku wa 30 Gicurasi ndetse no kuva ku wa 1 Ukwakira kugeza ku wa 14 Ugushyingo, umunyamahanga ushaka kuharara, ku ihema rigari abantu bashobora kuraranamo bishyura $195 ku ijoro, umuntu umwe akishyura $265, ihema abana bashobora kuraranamo bakishyura $95 mu gihe ihema ryiyubashye ryishyurwa $280.
Naho mu bihe bibereye ubukerarugendo, umunyamahanga muri Ruzizi yishyura $235 ku ihema ryagutse (Double tent) abantu bashobora kuraranamo, umuntu umwe akishyura $325, aho abana bashobora kurarana bakishyura $115 naho icyumba cyisumbuyeho kikishyurwa $335.
Ibi biciro biragabanuka iyo ari ku banyarwanda cyangwa abanyamahanga bafite ibyemezo byo gutura no gukorera mu Rwanda.
Amafoto
Songa Amakoro Lodge
Bisate Lodge
One & Only Nyungwe House
Magashi Camp
Kigali Marriott Hotel
Kigali Serena Hotel
Radisson Blu Hotel and Convention Centre
Ruzizi Tented Logde
Singita Kwitonda Lodge and Kataza House
The Bishop’s House
One & Only Gorilla Nest
",https://m.igihe.com/ubukerarugendo/article/inyubako-za-mbere-mu-rwanda-zakira-ba-mukerarugendo-zihenze-kurusha-izindi,Tourism
Impamvu u Rwanda rwatoranyijwe kwakira isozwa ry’imurika ry’Ingoro Ndangamurage muri Afurika,"Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
FAVT ni imurika rizasorezwa mu Rwanda nyuma yo kuzenguruka ibindi bihugu bya Afurika n’ibyo ku yindi migabane bibarizwamo Abanyafurika benshi.
Ryashyizwemo ibihangano bitandukanye by’abahanzi n’abanyabugeni bazwi muri Afurika no mu Rwanda birimo bishushanya urugendo rw’ubumwe n’ubwiyunge no gukira ibikomere nka zimwe mu nsanganyamatsiko zatanzwe ku banyabugeni bashushanyije.
Imurika ryanyuze mu bihugu birimo Kenya, Afurika y’Epfo, Brazil, Zimbabwe, Namibia, Burkina Faso, Cuba, Uganda mbere yo kugera mu Rwanda.
Umuyobozi w’Ingoro y’Umurage yitiriwe Richard Kandt, Rusaro Utamuriza Carine, yavuze ko mu gukusanya ibyamuritswe habajijwe abantu batandukanye barimo abahanzi, abashakashatsi n’abandi icyo batekereza ku hazaza.
Iri murika riri mu Ngoro yo kwa Richard Kandt, ririmo ibihangano by’ubwoko butandukanye, amajwi y’abantu babajijwe yumvikana mu cyumba cyabugenewe ndetse hari n’ahantu ushobora kwicara ukitekerezaho, ukibaza ku hazaza hawe.
Yakomeje ati “Iri murika ridahoraho ni ryiza cyane ku bashyitsi badusura, mu buzima hari ibyo udatekereza ariko aha ufata umwanya ugatekereza ku byo wakora. Rizafasha abantu kumenya umuco w’u Rwanda.”
Ni imurika ryitezweho kongera umubare w’amafaranga yinjizwa n’Ingoro Ndangamurage yitiwe Kandt avuye kuri miliyoni 3-4 Frw ya buri kwezi no kuzamura abasura bakarenga 1500.
Umuyobozi wa Goethe Institute Kigali, Katharina Hey, yavuze ko iri murika rizasorezwa mu Rwanda kuko ari igihugu gihagaze neza.
Ati “Kigali ni icyitegererezo kuri Afurika, iterambere ry’igihugu riha u Rwanda umwanya wihariye utuma rwibandwaho ku Isi yose n’i Burayi. Twatekereje ko hano mu mutima wa Afurika ari ahantu habereye gusorezwa imurika ririmo Abanyafurika.’’
Yakomeje ati “Uburyo iri murika rikorwa byerekana ko abantu bashobora kugaragaza ibitekerezo byabo mu buryo butandukanye bufasha ababireba kugerwaho n’ubutumwa.’’
Mu Rwanda imurika ryahaye umwihariko kwibuka no gukira ibikomere nk’ingingo y’ingenzi ku muryango Nyarwanda.
 Yakomeje ati “Ni uburyo bwo gutekereza ku hahise hagoye urema ahazaza heza. Hari ibindi bihugu twanyuzemo aho twavuze ku bijyanye n’ubukoloni n’ibindi’’
Umunyabugeni Uwase Christa ufite ibihangano bitatu muri iri murika yavuze ko kuba byaratoranyijwe ari ishema kuri we.
Ati “Nibanze ku nsanganyamatsiko ivuga ku kwibuka no gukira ibikomere. Nahisemo gukira kuko ari ikintu tudakunze kuvuga, mu Rwanda hari Jenoside yakorewe Abatutsi, kuri njye numva ari icya ngombwa cyo kuganirwaho ngo twitegure kutajyana bya bikomere mu gihe kiri imbere.
Uyu munyabugeni ubimazemo imyaka itanu avuga ko kuganira ku byabaye mu Rwanda bituma abantu bakira ibikomere bityo bigafasha ko habaho kwiyubaka no gutera imbere.
Abahanzi bafite ibihangano muri FAVT barimo Mizero Cedric, Chris Schwagga, Crista Uwase, Uwayo Ingrid, Lilian Magodi, Moses Serubibi, John Kamicha, Sam Hopkins, Rui Assubuj, Sylowia Kyambi n’abandi.
FAVT ni imurika ryatangiye mu 2015, mu Rwanda ryateguwe ku bufatanye bw’Ikigo cy’Ingoro z’Igihugu z’Umurage w’u Rwanda (INMR), Goethe Institute na Kaminuza yo mu Budage ya Bayreuth.
Amafoto: Muhizi Serge
",https://m.igihe.com/ubukerarugendo/article/impamvu-u-rwanda-rwatoranyijwe-kwakira-isozwa-ry-imurika-ry-ingoro-ndangamurage,Tourism
Inyamaswa ziri muri Pariki y’Akagera zageze ku bihumbi 13,"Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Kubarura inyamaswa ziri muri iyi pariki byatangiye gukorwa mu 2010 mu ibarura rikorwa buri myaka ibiri. Uyu mwaka ryakozwe hifashijwe indege ya kajugujugu yo mu bwoko bwa AS350 B3 yagenzuye ibice byose bya Pariki.
Imibare itangazwa na Pariki y’Akagera igaragaza ko raporo y’ibarura yerekanye inyamaswa zose ziri muri iyi pariki ari 13500 aho bigaragara ko ziyongereye zikava ku 12000 zabarurwaga mu 2017.
Iyi pariki ni imwe mu zisurwa cyane mu Rwanda aho umubare munini wa ba mukerarugendo bayigana ari abanyarwanda bihariye 50% by’abayisura bose. Mu mwaka ushize yasuwe n’abantu 44000.
Aba bayisuye bayinjirije amadorali miliyoni ebyiri ni ukuvuga amafaranga y’u Rwanda arenga miliyari imwe na miliyoni 800.
Parike y’Igihugu y’Akagera iherereye mu Ntara y’Iburasirazuba yashinzwe mu 1934. Uretse kuba ari ahantu hagizwe n’uduce tw’imirambi habereye abahasura, harimo n’inyamanswa zikundwa na ba mukerarugendo nk’Imparage, Udusumbashyamba, Inzovu, Intare, Ingona n’Imvubu biri mu Kiyaga cya Ihema n’andi moko y’inyoni.
Iyi pariki ifite ubuso bungana na kilometero kare 1122, irimo inyamaswa zizwi nka ‘Big Five’ ari zo; Intare, Inkuru, Inzovu, Ingwe n’Imbogo.
",https://m.igihe.com/ubukerarugendo/pariki-n-amashyamba/article/inyamaswa-ziri-muri-pariki-y-akagera-zageze-ku-bihumbi-13,Tourism
Maria Sharapova yashimagije Bisate Eco Lodge yacumbitsemo ari mu Rwanda,"Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Uyu Murusiyakazi yaje mu biruhuko bisanzwe nyuma y’umwaka w’imikino utaramuhiriye, dore ko waranzwe n’imvune zatumye anakina amarushanwa make bikamuviramo no gusubira inyuma ku rutonde rw’uko abakinnyi bahaze mu mukino wa Tennis ku isi.
Yashyize amashusho ku rukuta rwe rwa Instagram yerekana ko yishimiye gucumbikirwa muri Bisate Eco Lodge iri muri hoteli zihenze mu Rwanda.
Aya mashusho yabanjirijwe n’amagambo agira ati “Mu gace ko mu ishyamba muri Bisate Lodge, Rwanda. Gutembera icyumba kose gutangizwa n’ikimenyetso cy’inkende cyihaniza abashobora gushaka kunkomangira kuraba kwiza […] Rwanda turagukumbuye.”
Mu mashusho yagaragaraga ari gutembera mu cyumba cya Bisate Eco Lodge ari kumwe n’ufata amashusho agenda yerekana uko mu cyumba cy’iyi hoteli haba hameze arangije avuga ko ari ahantu heza hateye amabengeza yishimiye kuba.
Bisate Eco Lodge Sharapova yacumbikiwemo, yatashywe na Perezida Paul Kagame tariki ya 1 Nzeri 2017. Yubatse muri Pariki y’Ibirunga aho uba witegeye neza udusongero tw’ibirunga bya Bisoke, Kalisimbi na Mikeno.
Iyi hoteli iza mu za mbere zakira ba mukerarugendo bo ku rwego rwo hejuru mu Rwanda, yubatswe n’ikigo Wilderness Safaris. Impumeko yayo yavuye ku miterere y’Ingoro y’Umwami iherereye i Nyanza mu Ntara y’Amajyepfo.
Bisate Lodge ifite ibyumba bitandatu bigiye biteretse mu ishyamba hagati, bisakaje ibyatsi hejuru, ndetse byihagazeho kuko kuharara ijoro rimwe wishyura amadolari ya Amerika ari hagati ya 1100–1400.
Sharapova wigeze kuba nimero ya mbere ku isi mu bagore, n’umwe mu bafite amafaranga menshi dore ko yigeze kuba umugore wa mbere mu bakina imikino itandukanye winjiza amafaranga menshi, abikora inshuro 11 zikurikiranya.
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 132 nyuma yo kwitabira amarushanwa 12 gusa uyu mwaka.
 Any room tour that begins with a monkey DND sign is going to be a goodie. On a separate note, is the videographer a keeper? Seems to be asking for some air time 😉. Rwanda, we miss you 😔
A post shared by  Maria Sharapova (@mariasharapova) on Nov 17, 2019 at 6:02am PST
",https://m.igihe.com/ubukerarugendo/article/maria-sharapova-yashimagije-bisate-eco-lodge-yacumbitsemo-ari-mu-rwanda,Tourism
Impamvu y’izina ‘Kenya’ ryahawe agasantere kari ku Kirwa cya Bugarura i Rutsiro,"Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Munyagitare Epimaque utuye kuri icyo kirwa, asobanura ko hiswe hatyo bikomotse ku buryo hari hashyushye bitewe n’utubari twaho twari dutangiye gucuranga indirimbo zitandukanye.
Ngo byatangiye mu 1993 na mbere y’aho ubwo utubari twajya ducuranga hakoreshejwe radiyo yitwa ’technica’ yajyagamo gaseti.
Ati “Kera hari abantu bacuruzaga za Primus [gahuzamiryango] bityo hazamuka hagaragara neza, abaturage bari bahatuye bitewe n’uko bajyaga bumva ngo hari umujyi wa Kenya, bituma bahitirira ngo ni muri Kenya, kubera ibyishimo by’ukuntu hari hameze, n’umuziki wahabonekaga, icyo gihe kubona radiyo byari imboneka rimwe.”
Nubwo Munyagitare atibuka neza amazina y’indirimbo zacurangwaga bigatuma hitwa ‘Kenya’ ngo hari nk’indirimo yari iharawe baririmbaga bagera hagati bati “oye Kenya!”, ‘Nairobi Night’ y’itsinda Lokassa&Soukous n’izindi ziri mu njyana y’injyaruwa.
Ati “Ababyeyi bacu nubwo bagiye basaza nibo bayise ‘Kenya’ bakurikije ukuntu babonaga hameze neza, hari umuziki usobanutse, ari santere iri gutera imbere, bituma bayitirira ‘Kenya’ nkuko bajya bumva kera kuri radiyo abacuranzi bacuranga, bajya kumva bakumva baravuze ngo ‘oye Kenya!’
Mugenzi we Habimana Justin , avuga ko n’abavaga hakurya bazaga kunywera ku kirwa kubera hari agasantere gashyushye.
Ati “Kenya byatangiye ari agasantere abantu bayihuriramo ari benshi, hari n’abaturukaga hakurya bagahurira hano, noneho babonye ukuntu hari kuzamuka bahagereranya na Kenya.”
Kuri ubu Kenya yabaye agasantere gasanzwe, kuko hari utundi twayitambutse mu yindi Mirenge y’Akarere ka Rutsiro zirimo Gakeri, Nkomero, Nkora, Gisiza n’izindi.
Ikirwa cya Bugarura kiri nko mu birometero bitatu uvuye ku gice cy’ubutaka mu Murenge wa Boneza. Hari umuriro w’amashanyarazi, amashuri amavuriro n’ubwato bubafasha gushyikirana n’abandi.
Abaturage bahatuye babeshejweho n’imirimo itandukanye irimo uburobyi, ubuhinzi bwiganjemo ubwa kawa n’ibindi.
",https://m.igihe.com/ubukerarugendo/article/impamvu-y-izina-kenya-ryahawe-agasantere-kari-ku-kirwa-cya-bugarura-i-rutsiro,Tourism
David Luiz yasuye Singita Kwitonda Lodge ahatera igiti (Amafoto),"Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Uyu myugariro wa Arsenal ni we mukinnyi w’iyi kipe yo mu Majyaruguru ya Londres mu Bwongereza watoranyijwe ngo asure u Rwanda, mu bikorwa bijyanye n’amasezerano ikipe ye yagiranye narwo yo kwamamaza ubukerarugendo.
Kuri uyu wa Gatanu David Luiz yasuye urwibutso rwa Jenoside rwa Kigali, yunamira abasaga ibihumbi 250 bahashyinguwe, akomereza muri Village Urugwiro yakirwa na Perezida Kagame.
Nyuma yo guhura n’Umukuru w’igihugu, Luiz yerekeje i Musanze asura Singita Kwitonda Lodge, inyubako yo ku rwego rwo hejuru yakira ba mukerarugendo, akaba yanateye igiti muri gahunda yo kwagura Pariki y’Ibirunga no kongera gutera ibiti kuri Singita Kwitonda Lodge.
Yashyizeho icyapa kivuga ko icyo giti cyatewe nk’ikimenyetso cyo kurengera ibidukikije ndetse n’ubufatanye bw’u Rwanda na Arsenal FC.
Singita Kwitonda Lodge igizwe n’inyubako zigezweho zubatse mu Karere ka Musanze mu Murenge wa Nyange, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa.
Kuri Singita Kwitonda Lodge, Luiz yahuye na Guverineri w’Intara y’Amajyaruguru, Gatabazi Jean Marie Vianney, Umuyobozi w’abarinda Pariki y’Ibirunga, Prosper Uwingeli na Eugene Mutangana wo mu ishami ry’ubukerarugendo mu kigo cy’igihugu cy’iterambere (RDB).
Biteganyijwe ko kuri uyu wa Gatandatu 17h00, Luiz agirana ikiganiro n’abanyamakuru kuri Kigali Convention Centre, akazasubira mu Bwongereza kuri uyu wa Kane.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’ibumoso ku myenda yayo.
",https://m.igihe.com/ubukerarugendo/article/david-luiz-yasuye-singita-kwitonda-lodge-ahatera-igiti-amafoto,Tourism
Abakora ubukerarugendo bushingiye ku muco na siporo bagiye gukorera ku igenamigambi bahuriyeho,"Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Mu nama ya mbere yahuje abahurirye mu bukerarugendo bushingiye ku muco na siporo (cultural and Sport Tourism Cluster) kuri uyu wa Kane, bamwe mu bagize iryo huriro bagaragaje ko riziye igihe kuko hari byinshi rizabafasha mu iterambere ry’ibikorwa byabo.
Eugene Bridge uyobora ihuriro rishinzwe umuco n’amateka muri sosiyete itwara ikanayobora ba mukerarugendo (RSGA) avuga ko bizatuma imikorere igenda neza kandi ibyerekeye akazi kabo bakabiganiriramo.
Ati “Niba tumaze kuhabona [ahabera ubukerarugendo] tumenye ngo hari ibikorwa remezo byo kuhagera, niba hakenewe umuhanda tubigaragaze. Hari ikindi ukajya nko ku rutare rwa Ndaba, urwa Kamegeri ntumenye niba biri mu maboko ya RDB, Akarere cyangwa undi wundi? Ibyo byose rero jye nishimye tuzajya tubihera umurongo muri iri huriro.”
Yavuze kandi ko ahabera ubukerarugendo cyane ubushingiye ku muco, hazajya hahora ibya ngombwa nkenerwa, kuburyo igihe cyose bazajya bahajyana ba mukerarugendo bazi ko bimeze neza.
Amb. Robert Masozera, Umuyobozi w’ingoro z’umurage w’u Rwanda akaba n’umuhuzabikorwa w’iryo huriro, yabwiye IGIHE umusaruro ukomeye w’iyo nama ya mbere ari ugushyiraho igenamigambi bahuriyeho.
Ati “ Haravamo ikintu kimwe gikomeye cyane. Ni ukuvuga ngo umuntu wese waje hano yaje azanye igenamigambi nibura muri uyu mwaka turimo. Turaza gufata ibikorwa bya buri muntu tugerageze kubishyira mu mbonerahamwe imwe tugire igenamigambi duhuriyeho twese. Turinoze, tuvanemo bya bindi bigongana, tuvanemo bimwe byahuraga, duhurize hamwe ariko noneho tugirane inama yo gukora nk’umuntu umwe turashaka noneho kujya dukora tudatatanye.”
Gukorera hamwe bikazatuma urwego rw’ubukerarugendo bushingiye ku muco na siporo rutera imbere, rugateza imbere abarukoramo ndetse rukazamura ubukungu bw’igihugu.
Yakomeje avuga ko ibyo bizatuma amasoko ya ngombwa yose bayabyaza umusaruro.
Ati “ Dukore nk’abantu bamwe batahiriza umugozi umwe, bajya imigambi imwe. Kuko muri iki gihugu twaje gusanga harimo amahirwe, tutajyaga dukoresha. Dutanze nk’urugero izi nama zibera hano nini cyane, hari iyi ya Youth Connect hari n’izindi, turi kwibaza ngo aba bashyitsi nibaza ko ari twebwe dufite ibicuruzwa, ni uwuhe musururo tuzabyaza izo nama kandi tukabikora tudatatanye.”
Masozera yakomeje agira ati “Twebwe mu ngoro z’umurage dufite ingoro z’umurage ariko ntabwo dufite ababashaka, hari abandi bafite amahoteri, hari abandi bafite amaresitora, hari abandi bafite ibikorwa by’ubukorikori, hari abandi bafite imbyino tukavuga tuti ni gute twakora nk’ikintu kimwe. Abantu bari hano dukoze nk’umuntu umwe twakora uruhererekane bigatuma wa mushyitsi waje azi ko amara iminsi itatu ine gusa hano y’imana, tumugumana igihe kirekire mu bukerarugendo turavuga ngo uko umuntu atinda ninako asiga amafaranga, niko ya mirimo iboneka.”
Ubukerarugendo bushingiye ku muco na siporo burimo; ingoro z’umurage, ahantu Nyaburaga, imikino n’amarushanwa atandukanye n’aho bibera, imbyino, ubugeni n’ibyerekeye Sinema na muzika.
Ishami ry’Umuryango w’Abibumbye rishinzwe guteza imbere ubukerarugendo (UNWTO) rigaragaza ko, Abakerarugendo 37% basura ahantu bashingiye ku byiza nyaburanga by’umuco bihari ndetse abagera kuri 57% bahitamo ibihugu bazajya kuruhukiramo bagendeye ku byiza nyaburanga by’umuco bihari.
Mu Rwanda nta mibare igaragaza ibyinjizwa n’ubukerarugendo bushingiye ku muco by’umwihariko. Cyakora Imibare y’ikigo cy’igihugu cy’iterambere igaragaza ko mu mwaka wa 2017 ubukerarugendo bwinjirije u Rwanda miliyoni $401, ariko intego ni ukugera kuri miliyoni $ 800 mu 2024.
Amafoto: Ami pacifique Dushimimana

",https://m.igihe.com/ubukerarugendo/article/abakora-ubukerarugendo-bushigiye-ku-muco-na-siporo-bagiye-gukorera-ku,Tourism
David Luiz ukinira Arsenal ategerejwe mu Rwanda,"Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Amakuru agera kuri IGIHE ni uko Luiz azagera i Kigali ku mugoroba wo kuri uyu wa Kane, akaba ari umwe mu bakinnyi ubuyobozi bwa Arsenal bwatoranyije kugira ngo agire uruhare mu bikorwa byo kwamamaza ubukerarugendo bw’u Rwanda nk’uko amasezerano y’impande zombi abiteganya.
Bivugwa ko kugira ngo abe ariwe utoranywa, Ubuyobozi bwa Arsenal bwarebye umukinnyi usanzwe ukurikirwa cyane n’abantu benshi ku mbuga nkoranyambaga, ndetse ubu Luiz aza mu ba mbere inyuma ya Mesut Ozil.
Luiz aje mu Rwanda mu gihe Shampiyona zo ku mugabane w’u Burayi zahagaze kubera imikino y’amakipe y’ibihugu, uyu we akaba atarahamagawe n’Umutoza wa Brésil , Tite, mu mikino ya gishuti igihugu cye kizakinira muri Singapore.
Azava mu Rwanda agiranye ikiganiro n’abanyamakuru kizaba ku munsi ubanziriza uwo azasubiriraho mu Bwongereza.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’imyenda yayo.
",https://m.igihe.com/ubukerarugendo/article/david-luiz-ukinira-arsenal-ategerejwe-mu-rwanda,Tourism
U Rwanda rwahawe igihembo mpuzamahanga cyo guteza imbere ubukerarugendo,"U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
Iki gihembo cyatangiwe mu imurika mpuzamahanga rya serivisi z’ubukerarugendo riri kubera Sydney muri Australia, rizwi nka Sydney Luxperience Travel Show 2019 ritegurwa n’Ikigo Luxperience.
Iki gihembo gihabwa ikigo cya Leta cyangwa igihugu cyagize uruhare rugaragara mu gukora ibishoboka byose ngo biteze imbere ubukerarugendo birimo kuzana no kumenyekanisha serivisi nshya zikurura ba mukerarugendo kandi zigezweho.
Ubusanzwe muri iri murikagurisha hatangwa ibihembo bine birimo icy’ikigo gifite ibikorwa byunguka kandi byabera abandi icyitegererezo (Inspiring Award), igihembo gihabwa ikigo cyangwa igihugu n’abandi b’intangarugero mu bikorwa bibungabunga ibidukikije (Meaningful Award).
Hari igihembo gihabwa intangarugero mu kumenyekanisha ibikorwa by’ubukerarugendo ku buryo bigera ku babikeneye bose (Connections Award) n’igihembo cya kane gihabwa igihugu cyangwa ikigo cya Leta gishyize imbere kuzana no gutanga serivisi zinoze mu by’ubukerarugendo nk’imwe mu nzira zo gukurura ba mukerarugendo hirya no hino ku Isi (Destination Award).
Igihembo u Rwanda rwahawe umwaka ushize cyari cyahawe Ikigo gishinzwe guteza imbere Ubukerarugendo mu Buyapani (Japan National Tourism Organization).
Luxperience Travel Show ni rimwe mu mamurika akomeye ku Isi mu bijyanye n’ubukerarugendo, rikaba rihuza abamurika serivisi z’ubukerarugendo baturutse imihanda yose cyane cyane abo mu bice by’Amajyepfo y’Isi.
Ni umwanya ukomeye abafite ibikorwa by’ubukerarugendo bahanahana ubunararibonye, abashoramari bakabona ahantu hashya bashora imari mu bukerarugendo n’ibindi.
Uyu mwaka icyo gikorwa kiratangira guhera kuri uyu wa Mbere tariki 7 kugeza tariki 10 Ukwakira 2019, kikaba kizitabirwa n’abasaga 5000.
Imibare ya RDB igaragaza ko mu 2017 u Rwanda rwinjije miliyoni $438 zivuye mu bukerarugendo, bijyanye n’intego ya Guverinoma yihaye ko mu 2024 inyungu ruvana mu bukerarugendo igomba kwikuba kabiri ikagera kuri miliyoni $800.
Ibyo biva mu guteza imbere ibikorwa byo kubungabunga urusobe rw’ibinyabuzima muri pariki z’igihugu, kuzana inyamaswa zitari zisanzwe mu Rwanda, kubaka hoteli zigezweho kandi zifite ibyumba byinshi n’ibindi.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’Ikipe ya Arsenal yo mu Bwongereza ndetse na Filimi ya Rwanda: The Royal Tour.
Umwaka ushize wa 2018, mu Rwanda haje abakerarugendo bangana na miliyoni 1.7.
",https://m.igihe.com/ubukerarugendo/article/u-rwanda-rwahawe-igihembo-mpuzamahanga-cyo-guteza-imbere-ubukerarugendo-124018,Tourism
Ba mukerarugendo batangiye gupimwa Coronavirus mbere yo gusura ingagi,"Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Umuyobozi Mukuru w’Ikigo cy’Igihugu cy’Iterambere (RDB), Clare Akamanzi, yatangaje ko abasura ingagi muri Pariki y’Ibirunga batangiye gupimwa icyorezo cya Coronavirus mbere yo kujya gusura ibi byiza, igikorwa na bo bishimiye kuko bituma bumva bafite umutekano uhagije ku buzima bwabo.
Kuri uyu wa Kane, tariki ya 12 Werurwe 2020, nibwo mu rwego rwo gukumira icyorezo cya Coronavirus cyugarije Isi, abakozi b’ibitaro bya Ruhengeri ku bufatanye na RDB n’Ikigo cy’Igihugu cy’Ubuzima, RBC, batangije igikorwa cyo gusuzuma ba mukerarugendo basura Pariki y’Igihugu y’Ibirunga.
Umuyobozi Mukuru wa RDB, Clare Akamanzi, yabwiye IGIHE ko ibi byose biri muri gahunda Guverinoma y’u Rwanda yafashe yo gukumira ko iki cyorezo cyagera ku butaka bw’u Rwanda.
Yavuze ko RDB yafashe izi ngamba kugira ngo abajya mu Birunga bapimwe, harengerwe ubuzima bwabo, ubw’Ingagi n’ubwabaturiye izi pariki. Abahanga bagaragaza ko abantu n’ingagi bafite byinshi bahuza, ku buryo bashobora kwanduzanya indwara.
Akamanzi avuga ko nyuma y’aho iki gikorwa gitangiriye, ba mukerarugendo babyishimiye kuko bibaha umutekano w’ubuzima bwabo.
Yagize ati “Nk’uko mubizi iki ni ikibazo kibangamiye Isi, niyo mpamvu dufatanyije na RBC twatangiye gupima abantu bose bajya gusura ingagi ngo tubungabunge umutekano wazo, ndetse n’abaturage baturiye hariya n’Abanyarwanda muri rusange.”
Yavuze ko ikindi barimo gukora ari uko abantu bajya gusura Ingagi babanza bagakaraba intoki bakagira isuku no kumenya buri muntu igihugu avuyemo.
Kugeza ubu RBC yashyizeho itsinda ry’abaganga bahoraho 10 n’abandi bashobora kuryunganira igihe bibaye ngombwa, bapima ibimenyetso bya Coronavirus kuri buri muntu wese uvuye hanze y’u Rwanda, cyane cyane mu Bushinwa cyangwa uwo bikekwa ko yahageze kandi bashobora no gutanga ubufasha ku muntu babisangana.
RDB yashyizeho amabwiriza aha uburenganzira abakerarugendo batemberera mu Rwanda bwo kuba bahindura amatariki yo gusura ingagi mu gihe kitarenze imyaka ibiri mu rwego rwo guhangana na Coronavirus.
Iki kigo giheruka gutangaza amabwiriza azagenderwaho mu gihe hari abakerarugendo bashaka gusubika cyangwa kwimura ingendo zabo.
Itangazo rivuga ko “Hakuweho uburyo umuntu yamenyeshaga mbere y’iminsi irindwi kugira ngo asure pariki; hakuweho iminsi 30 yagenwaga ngo ikigo gitembereza ba mukerarugendo kibe cyamenyekanishije ko bishyuye.’’
Rikomeza riti “Abakerarugendo bifuza gusubika uruhushya baguze rwo gusura pariki kubera ihagarikwa ry’ingendo z’indege cyangwa bakumiriwe gukora ingendo ahantu runaka bitewe na Coronavirus bafite igihe cy’imyaka ibiri yo kwimura itariki bari bafashe bidasabye ikindi kiguzi; abaguze impushya zo gusura pariki mu mezi atabamo ba mukerarugendo benshi bashobora guhindura igihe bagombaga gusurira ingagi, bagahitamo ikindi gihe nk’icyo bitarenze imyaka ibiri. Abakerarugendo bagombaga kwitabira inama baguze impushya ku giciro kigabanyijwe na bo bemerewe kwigiza inyuma impushya baguze bakaba bazikoresha mu kindi gihe bahitamo mu myaka ibiri.’’
Iri tangazo rigaragaza ko uburenganzira bwatanzwe mu gihe butarahindurwa bwemerewe gukoreshwa mu gihe cy’amezi atandatu uhereye igihe [ 9 Werurwe 2020] ryashyiriweho umukono kandi urwo ruhushya rugakoreshwa mu myaka ibiri.
Imibare igaragaza ko abantu 129,771 bamaze kwandura iyi virusi ku Isi, naho 4,751 bamaze kwitaba Imana.
Ibarura ryakozwe mu 2016 ryerekanye ko mu Rwanda habarurwaga ingagi 604 ziba mu miryango 41, bingana n’izamuka rya 26% kuko zavuye kuri 480 mu mwaka wa 2010.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
Mu gitondo cy'uyu munsi, mu rwego rwo gukumira icyorezo cya Koronavirusi #COVID19 abakozi b'ibitaro bya Ruhengeri ku bufatanye na @RDBrwanda ndetse na @RBCRwanda twatangije igikorwa cyo gusuzuma ba mukerarugendo basura pariki y'ibirunga. @RwandaHealth @gatjmv @nsanzimanasabin pic.twitter.com/N9Cezs43UU
— RuhengerireferralH (@Ruhengerirefer1) March 12, 2020
",https://m.igihe.com/ubukerarugendo/ahantu-nyaburanga/article/ba-mukerarugendo-batangiye-gupimwa-coronavirus-mbere-yo-gusura-ingagi,Tourism
"Ubwiza bwa One&Only Gorilla’s Nest, hoteli y’i Musanze yishyurwa 3600 $ ku ijoro (Amafoto)","One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
One&Only Gorilla’s Nest ni hoteli y’akataraboneka iherereye mu Karere ka Musanze mu Kinigi mu nzira igana mu Birunga, yihagazeho mu biciro kuko kuyicumbikamo ku ijoro bisaba kwishyura agera kuri miliyoni 3.5 Frw mu cyumba cya make ku ijoro.
Ifite ibyumba 21 biri mu byiciro bine, icyiciro cya mbere gifite ibyumba 10, igikurikiraho gifite ibyumba bine, ikindi bitanu naho icya nyuma kikagira ibyumba bibiri. Uko bikurikirana, ni nako bitandukanye mu biciro, mu bunini no mu bwiza.
Zitatse mu buryo bwa Kinyarwanda hakoreshejwe imigongo, hakabamo n’ibindi bikoresho by’ubugeni.
Ibyumba icumi biri mu cyiciro cya mbere, byishyurwa 3600 by’amadolari ku ijoro rimwe naho icyumba cya menshi ni ibihumbi 10500 by’amadolari gishobora kwakira nk’abakuru b’ibihugu.
Mu mafaranga umuntu yishyura, haba harimo ibyo kurya n’ibyo kunywa. Ibintu byose byubatse ibyumba by’iyi hoteli bikozwe mu mbaho nubwo bifashwe n’ibyumba.
Iyi hoteli yubatse ku buso bungana na hegitari 35, aho yubatse hahoze hari hoteli yitwa Gorilla’s Nest. Imirimo yo kuyubaka yamaze imyaka igera kuri ibiri, yuzura itwaye miliyoni 65 z’amadolari ya Amerika. Imaze gutanga akazi ku bantu 120 bahoraho barimo abanyarwanda 100.
Mu Ukwakira 2019 nibwo iyi hoteli yatangiye gukora ariko ntabwo yari yagafunguwe ku mugaragaro.
Kuva mu kwa gatanu kugera mu kwa cyenda, nibwo iba ifite abashyitsi benshi. Imboga zose zitekerwa abashyitsi muri iyi hoteli, zihinze mu bice byayo. Amoko y’ibyatsi ibihumbi 36 niyo yatewe mu ishyamba ririmo iyi hoteli.
One and Only Gorilla’s Nest yiyongereye ku zindi nyubako ebyiri zikomeye zakira ba mukerarugendo bo ku rwego rwo hejuru mu bice by’ibirunga, zirimo Bisate lodge kuri uyu wa Gatanu yahawe inyenyeri eshanu na Singita Kwitonda Lodge and Kataza House, yatangije ibikorwa mu Rwanda ku wa 1 Kanama 2019.
Ije nyuma ya hoteli igezweho imaze igihe muri Pariki y’Igihugu ya Nyungwe, International One & Only Resorts, iyi ikaba ari ishami ryayo.
Amafoto agaragaza uko mu byumba hameze
Amafoto: Himbaza Pacifique
",https://m.igihe.com/ubukerarugendo/article/ubwiza-bwa-one-only-gorilla-s-nest-hoteli-y-i-musanze-yishyurwa-3600-ku-ijoro,Tourism
Nyamasheke: Bubakiwe ibyumba 11 by’amashuri nk’inyungu ku mafaranga ava mu bukerarugendo,"Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Abaturiye hafi ya Pariki ya Nyungwe mu karere ka Nyamasheke bavuga ko ibikorwa bakorerwa biva mu mafaranga y’Ubucyerarugendo bibatera imbaraga zo gukomeza kurwanya ba rushimusi.
Ibi babigarutseho ubwo batahaga ku mugaragaro ibyumba by’amashuri 11 byubatswe n’ikigo cy’igihugu cy’iterambere RDB.
Ibyumba bitatu byubatswe ku ishuri ribanza rya Mutagatifu Paul rya Rugabe mu Murenge wa Karambi n’ ibyumba umunani byubatswe ku ishuri ribanza rya Nyarusiza riherereye mu Murenge wa Mahembe mu karere ka Nyamasheke.
Aya mashuri yose ari munsi ya Pariki ya Nyungwe. Ababyeyi barerera muri ibi bigo by’amashuri bavuga ko ibikorwa bakorerwa bibagaragariza ko pariki ari iyabo bigatuma barushaho kuyirinda abashaka kuyangiza.
Mukeshimana Zacharie ati “Byatunejeje cyane, twahise tubona akamaro ka Nyungwe twumva tugomba kuyibungabunga kuko abana bacu bigiraraga mu mashuri mabi.”
Nyirambarushimana Cecile ati“Badukoreye ibintu byiza kuko batumye abana bacu bigira ahantu heza, urumva ko tugomba kurinda pariki yacu kugira ngo amafaranga avamo akomeze yiyongere, bizatuma dukomeza kubona ibikorwa byinshi.”
Bamwe mu banyeshuri biga muri ibi bigo by’amashuri bavuga ko bigiraga mu byumba bishaje ndetse bakicara ari benshi ku ntebe ariko kuri ubu bakaba biga neza, akaba ariyo mpamvu biyemeje gukomeza kurwanya ba rushimusi.
Mugabo Aime wiga mu mwaka wa Gatandatu w’amashuri abanza yagize ati “Turishimye cyane twabaga turi abana benshi bigatuma tudatsinda kubera hari aho twicaraga turi batanu, ubu twicara turi batatu kubera amashuri mashyashya. Tumaze kandi gusobanukirwa no kubungabunga ibinyabuzima biba muri parike ya Nyungwe kuburyo tubonye ushaka kubyangiza twamushyikiriza abayobozi.”
Ngoga Thelesphore, ushinzwe imicungire ya pariki z’igihugu mu kigo cy’igihugu Iterambere RDB avuga ko bashora mu mishinga y’uburezi mu rwego rwo kugira ngo abaturiye za pariki barusheho gusobanurirwa kuyibungabunga ariko kandi ngo hari n’indi mishinga itandukanye batera inkunga.
Ati “Ntabwo ari imishinga y’Uburezi gusa ariko n’ibindi bikorwa bishobora kuzamura abaturage kugira ngo banabone ko parike baturiye bagomba kugira uruhare mu kuyibungabunga. Abaturage nibiga bakamenya nibwo tuzabasha kubasobanurira akamaro ka parike bakakumva. Umwana aziga narangiza ajye gushaka akazi aho kujya gushimuta muri pariki. ”
Ibi byumba by’amashuri 11 byatwaye miliyoni zisaga 64, ni mu gihe amafaranga yagenewe gukora imishinga mu mirenge 7 ikora kuri Nyungwe muri Nyamasheke ari miliyoni 423.
",https://m.igihe.com/ubukerarugendo/article/nyamasheke-bubakiwe-ibyumba-11-by-amashuri-nk-inyungu-ku-mafaranga-ava-mu,Tourism
Maria Sharapova n’umukunzi we bahishuye ibihe bidasanzwe bagize ubwo basuraga u Rwanda na Botswana,"Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Umukinnyi ukomeye wa Tennis, Umurusiyakazi Maria Yuryevna Sharapova w’imyaka 32, yagarutse ku bihe bidasanzwe yagiriye mu Rwanda, ubwo mu Ugushyingo 2019 yasuraga ibyiza byarwo, ari kumwe n’umukunzi we Alexander Gilkes w’imyaka 40.
Mu nyandiko yasohotse mu kinyamakuru Vogue cyo mu Bwongereza, Sharapova na Alexander bagaruka ku bihe bidasanzwe bagiriye mu Rwanda na Botswana umwaka ushize, aho babonye inyamaswa zinyuranye bagahura n’abantu batandukanye.
Maria atangirira kuri Botswana, aho bageze n’indege bakahagirira igice cya mbere cy’urugendo rwabo rw’iminsi ine bamaze basura ibyiza nyaburanga binyuranye.
Muri Botswana baraye muri Wilderness Vumbura Plains amajoro abiri. Ku munsi wa mbere basuye inyamaswa zitandukanye zirimo intare mbere yo kwerekeza mu Rwanda kureba ingagi zitaba ahandi ku Isi.
Alexander avuga ko muri icyo gihugu babonye inyamaswa zitandukanye zirimo intare, imvubu, ingona, imparage, udusumbashyamba n’izindi. Maria yongeraho ko banabonye ingwe n’imwe mu nyamaswa ibarizwa mu muryango w’ibisimba bitanu bikaze cyangwa ‘Big Five.
Yakomeje ati “Ingwe zo zari zitangaje cyane; twaricaye twitegereza zirimo gushaka amafunguro y’umugoroba, zikikinga ku mashami y’ibiti ziteze Impala zicaracara. Mu ijoro ryakeye, nakangutse mbona Inzovu irimo kunywa amazi muri piscine yacu.”
 “Nabanje gukeka ko mbonye Intare irimo kugenda inyuma y’inzu yacu, ariko Alexander arambwira ngo nimpumure ni ingwe – nk’aho ari byo biroroshya ikibazo!”
Nyuma yo gusura ibyo byiza nyaburanga, Alexander yavuze uburyo berekeje muri Bisate Lodge mu Ruhengeli, hoteli igizwe n’inzu esheshatu ziteye mu buryo bwihariye, aho uba witegeye Ikirunga cya Bisoke n’indi misozi itatse u Rwanda.
Ati “Ni mu gihe cy’imvura, turagerageza kota ku muriro ku mugoroba, ari nako tureba uko ibihe bigenda bihinduka buri minota 30. Batubwiye ko inkende ndetse rimwe na rimwe ingagi zishobora kuza hafi y’inzu.”
Maria Sharapova ahita avuga uburyo babonye inkende mbere y’ingagi, ariko aho baziboneye, bifuje kuba baramaranye nazo igihe cyose bamaze basura ibyiza by’aka karere.
Yakomeje “Uburyo uhura n’ibi bisamuntu wiyoroheje ntabwo nzabyibagirwa. Ni umunsi wacu wa nyuma, ariko ntabwo nshaka kuhava.”
Alexander avuga uburyo mu ijoro ryabo rya nyuma mbere yo gusura Johannesburg muri Afurika y’Epfo, batewe ishema no guhura na Perezida Paul Kagame.
Ati “Birashimishije iyo urebye ibyo yabashije kugeraho mu myaka 25 nyuma ya Jenoside yakorewe Abatutsi, akunga abantu kandi ni abaturage beza cyane. Uyu munsi buri kwezi u Rwanda rugira umunsi wo gukora isuku rusange, Guverinoma igizwe n’abagabo n’abagore 50/50, ubukungu bukomeje gutera imbere. Sitwe tuzabona tugarutse.”
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 369 nyuma yo kwitabira amarushanwa 12 gusa mu mwaka ushize.
",https://m.igihe.com/ubukerarugendo/ahantu-nyaburanga/article/maria-sharapova-n-umukunzi-we-bahishuye-ibihe-bidasanzwe-bagize-ubwo-basuraga-u,Tourism
RDB yahuguye abayobora ba mukerarugendo ku mateka y’urugamba rwo kubohora igihugu,"Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Ikigo cy’Igihugu cy’Iterambere (RDB) ku bufatanye na Minsiteri y’Ingabo, cyatangije amahugurwa y’iminsi 15 ku bantu 30 bayobora ba mukerarugendo, mu rwego rwo kubongerera ubumenyi kuri gahunda nshya yinjijwe mu rwego rw’ubukerarugendo, yerekeye amateka y’urugamba rwo kubohora igihugu ‘Rwanda Liberation History Tourism trail’.
Liberation History Tourism Trail ni gahunda nshya yinjijwe mu rwego rw’ubukerarugendo, igamije gusobanurira ba mukerarugendo b’abanyarwanda n’abanyamahanga, amateka y’urugamba rwo kubohora igihugu n’impamvu rwabayeho.
Igizwe n’urugendo runyura ahantu (sites) 29 mu turere dutandatu tw’u Rwanda, hafite icyo hasobanuye gikomeye ku rugamba rwo kubohora igihugu rwatangiye ku itariki 1 Ukwakira 1990 rukarangira ku itariki 4 Nyakanga 1994.
Kuri uyu wa mbere tariki 3 Gashyantare 2020, Ikigo cy’Igihugu cy’Iterambere na Minisiteri y’Ingabo, batangiye guhugura abayobora ba mukerarugendo n’abafatanyabikorwa b’urwego rw’ubukerarugendo hagamijwe kubongerera ubushobozi n’ubumenyi bwo gusobanurira abo bayobora iby’amateka y’aho hantu.
Umuyobozi w’ishami ry’amabwiriza agenga ubukerarugendo muri RDB, Emmanuel Nsabimana yavuze ko muri ayo mahugurwa bazasobanurirwa byinshi ku hantu habumbatiye amateka y’urugamba rwo kubohora igihugu ndetse bakanahasura.
Ati “Amateka y’urugamba rwo kubobohra igihugu mu bukerarugendo ni igice gikomeye mu mateka n’umurage mu guteza imbere ubukerarugendo. Twateguye amahugurwa ku bayobora ba mukerarugendo ngo tubongerere ubumenyi kuri urwo ruhererekane. Hari ibyo bigira hano ariko bazajye no kuhasura kugira ngo bazafashe ba mukerarugendo mu buryo bwuzuye.”
Umugaba w’Ingabo zirwanira mu kirere, Maj Gen Emmanuel Bayingana; yavuze ko kumenya amateka y’urugamba rwo kubohora igihugu bizatuma abo basobanurira by’umwihariko abakiri bato bamenya impamvu rwabayeho.
Ati “Twishimiye gukorana n’abayobora ba mukerarrugendo, tubongerera ubumenyi ku mateka y’urugamba rwo kubohora igihugu no kubafasha kwigisha abakiri bato kumenya impamvu y’urwo rugamba.”
Ubukerarugendo bushingiye ku mateka y’urugamba rwo kubohora igihugu, bwatangijwe ku mugaragaro muri Kanama 2019.
Uruhererekane rw’uduce tubumabtiye amateka yo kubohora igihugu
1. Kagitumba (Entry Point), Matimba, Nyagatare
2. Nyabwishongwezi (Death of late Fred), Matimba, Nyagatare
3. Gabiro CTC (1st Barracks captured), Rwembogo, Gatsibo
4. Namuhemure Hill (1st T/Wing), Rwimiyaga, Nyagatare
5. Ryabega (Death place of late Senior Commanders), Nyagatare
6. Gikoba (RPA Seized Position), Tabagwe, Nyagatare
7. Shonga (1st strong enemy Position Defeated), Tabagwe, Nyagatare
8. Kabuga (1st Fundraising in 1992), Karama, Nyagatare
9. Nyagatare Town (1st City captured), Nyagatare
10. Kaborogota (157 CMF HQ), Tabagwe, Nyagatare
11. Gikagati (Barracks Location), Karama, Nyagatare
12. Karama (T/Wing), Karama, Nyagatare
13. Muhambo (7 CMF HQ), Gatunda, Nyagatare
14. Cyondo (B CMF HQ), Kiyombe, Nyagatare
15. Rushaki (Residence of CHC), Rushaki, Gicumbi
16. Mukarange (101 CMF HQ), Mukarange, Gicumbi
17. Mulindi (RPF/RPA HQ), Kaniga, Gicumbi
18. Kaniga (Radio Muhabura), Kaniga, Gicumbi
19. Cyumba, Cyumba, Gicumbi
20. Rubaya (Sick Bay HQ), Rubaya, Gicumbi
21. Bwisige, Gicumbi
22. Bungwe (Assembly Point 3rd Bn), Burera
23. Kivuye “Gatebe” (RPA Communications Center), Gatebe, Burera
24. Kivuye Sector (A CMF HQ), Kivuye, Burera
25. Runaba Parish (C CMF HQ), Butaro, Burera
26. Butaro Hospital (57 CMF HQ), Butaro, Burera
27. Ruhengeri (Prison), Muhoza, Musanze
28. Urugano (RPA Reorganization place), Nyange, Musanze
29. CND, Kimihurura, Gasabo
",https://m.igihe.com/ubukerarugendo/article/rdb-yahuguye-abayobora-ba-mukerarugendo-ku-mateka-y-urugamba-rwo-kubohora,Tourism
"Mbatembereze i Strasbourg, Umujyi ubumbatiye amateka y’Abafaransa n’Abadage (Amafoto)","Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Strasbourg ni umwe mu Mijyi y’u Bufaransa ibumbatiye amateka menshi, ndetse iryoheye ubukerarugendo. Ku muntu ukunda gutembera agenda n’amaguru cyangwa n’igare, ni hamwe mu hantu wakwishimira.
Ni umujyi uhana imbibi n’u Budage ndetse ubitse amateka menshi hagati y’ibi bihugu byombi, uherereye mu gace ka Alsace. Ntabwo ari umujyi utuwe cyane kuko uri ku buso bwa kilometero kare 7826, ibarura ryo mu 2017 rigaragaza ko wari utuwe n’abaturage 280966.
Ufatwa nk’Umurwa Mukuru w’u Burayi kubera ko ariwo ubarizwamo ibikorwa by’inama y’ubujyanama bw’u Burayi, Urukiko rw’u Burayi rw’uburenganzira bwa muntu, Inteko Ishinga Amategeko y’u Burayi n’ibindi.
Ni umujyi kandi ubarizwamo ibikorwa byinshi bibungabungwa na UNESCO nk’umutungo kamere w’Isi. Muri ibyo harimo nka Cathédrale Notre-Dame de Strasbourg n’agace gakundwa na ba mukerarugendo kazwi kitwa Petite France.
Ni agace karimo imigezi myinshi ndetse mu myaka yo hambere kakundaga kubamo abarobyi cyane, magingo aya ni ko gace gasurwa cyane muri Strasbourg yose.
Imiterere yako igaragaza imyubakire yo mu Bufaransa kera mu kinyejana cya 17 ari nayo mpamvu UNESCO yahisemo kugashyira mu duce tubungabunzwe kubera amateka yako.
Naho Cathédrale Notre-Dame de Strasbourg igizwe n’inyubako zigaragaza amateka ya kera y’Abaromani, ndetse igaragazwa nk’urugero rwiza rwo kwerekana amateka yo hambere dore ko mu myaka ya 1647 na 1874 yabaye inzu ya mbere ndende ku Isi, ireshya na metero 142.
Uyu munsi ni kiliziya iri mu nsengero esheshatu ndende mu mateka y’Isi ndetse yihariye agahigo ko kuba ariyo ya mbere ndende mu mateka y’Isi yubatswe hagati y’ikinyejana cya Gatanu n’icya 15.
Umusizi Victor Hugo n’umudage Goethe nawe wari umwanditsi, bakunze kuyigereranya n’igiti cy’Imana bashaka kuvuga uburebure bwayo. Bitewe n’uko iteye, ahantu hose hari umusozi muri uyu mujyi, iyo uwugiyeho bituma umuntu abasha kuyibona neza
Ku bantu bakunda gutembera bihera amaso ibyiza bitatse Isi, ni umujyi mwiza cyane. Mu 2009 ubwo habaga inama ya NATO, Barack Obama na Chancelier w’u Budage, Angela Merkel, bakoze urugendo rw’amateka n’amaguru, bava Strasbourg bagera mu Kehl banyuze ku kiraro cya Passerelle des Deux Rives cyubatswe mu 2004 nk’ikimenyetso cy’ubumwe mu Burayi. Nta passport bisaba ku muntu ushaka gukora uru rugendo nk’urwabo, ugera mu Budage mu gace ka Rhine.
Alsace agace ka Strasbourg kazwi ho kugira umuvinyo uryoheye ijigo ndetse n’inzoga nyinshi zituruka mu baturanyi b’Abadage. Mu masaha y’ijoro usanga hafi ya Notre-Dame hari abantu benshi bari ku gacupa bungurana ibitekerezo,
Umujyi wa Strasbourg guhera mu 2008 uyoborwa na Roland Ries nyuma yo kuba Umwarimu muri Kaminuza ya Strasbourg n’Umusenateri muri aka Karere imyaka icyenda.
Amafoto: Karirima A. Ngarambe
",https://m.igihe.com/ubukerarugendo/article/mbatembereze-i-strasbourg-umujyi-ubumbatiye-amateka-y-abafaransa-n-abadage,Tourism
Twitege Visit Rwanda muri Formula 1 na NBA? ,"Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera mu kwezi gushize, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1 mu gihe kandi aya magambo agaragara ku myambaro y’ikipe y’abagore.
Mu masezerano harimo kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Kuva icyo gihe, hari abanyabigwi benshi bakomeye ba Arsenal baje mu Rwanda barimo Tony Adams wabaye kapiteni wayo igihe kirekire, Lauren Etame Mayer, Alex Scott wabaye kapiteni w’ikipe y’abagore na David Luiz kuri ubu ukinira iyi kipe, bose baje mu Rwanda.
Muri ubu bufatanye kandi, abatoza babiri b’Ingimbi za Arsenal FC, Simon McManus usanzwe ari Umutoza Mukuru w’Amashuri yigisha umupira w’amaguru ya Arsenal na Kerry Green, bahugura ab’Abanyarwanda mu kubafasha kubatoza umupira ugezweho nk’uwo iyi kipe ikina.
RDB ivuga ko kuva u Rwanda rutangiye gukorana na Arsenal binyuze muri Visit Rwanda mu 2018, ba mukerarungo baza mu Rwanda bamaze kugera kuri miliyoni imwe na 700 (byatangajwe mu Ukuboza 2019) ndetse yizeye ko bazakomeza kwiyongera mu myaka iri imbere.
Ese birashoboka ko tuzabona Visit Rwanda mu marushanwa nka Tour de France, Formula 1 cyangwa NBA?
Imwe mu mpamvu ituma habaho ubu bufatanye bw’u Rwanda n’amakipe akomeye i Burayi, ni ugutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Tour de France niryo siganwa rya mbere ry’amagare rikomeye ku Isi, Formula 1 naryo ni isiganwa rya mbere rikomeye mu mukino wo gusiganwa mu modoka mu gihe NBA yo muri Amerika ari yo Shampiyona ya Basketball ikunzwe na benshi ku Isi.
Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko bishoboka ko u Rwanda rwagirana ubufatanye n’imwe mu makipe agaragara muri aya marushanwa kuko byose bisaba kwiha intego ndetse bikagira uko bikorwa.
Ati “Sinavuga ko hari igihe runaka bizabera, ariko nta kintu kidashoboka kuko iyo urebye ikintu gisabwa ni ukureba niba ibikorwaremezo dufite bihuye n’ibyo. Nko kuri Formula 1, icya mbere ni imihanda kandi nkeka imbaraga Leta yashyize mu kubaka imihanda dushobora kuyibyaza umusaruro.”
“Ku kwerekana Visit Rwanda muri NBA, BAL (Basketball Africa League yashyizweho na NBA) yo ubwo yaje aha, mwabonye ko ikipe yacu (Patriots BBC) yari ihagarariye u Rwanda yari yambaye Visit Rwanda. Ni ukuvuga ngo ni ukugenda intambwe ku ntambwe kandi byose birashoboka. Icya mbere ni ukugira ngo tubyaze umusaruro ubufatanye dufite uyu munsi kuko ni ukubanza kureba icyo dukuramo, tukaba twava mu mupira w’amaguru tukajya muri Basketball.”
Kageruka avuga ko nubwo kuri ubu ubufatanye bw’u Rwanda mu bukerarugendo bushingiye ku mugabane w’u Burayi, bitabuza ko n’Abanyamerika barumenya kuko nka Arsenal ikunda gukorerayo imyiteguro ya Shampiyona ijyanye n’itangazamakuru ryayo rigari ndetse ubwo David Luiz yazaga mu Rwanda, byavuzwe cyane muri Brésil.
Ni iki cyakorwa ngo Siporo y’u Rwanda itange umusaruro mu bukungu bw’igihugu? 
Siporo ni umwe mu nkingi z’iterambere u Rwanda rushaka kubakiraho ndetse igihugu kiri gushora cyane mu mikino kuko bitanga icyerekezo cyiza cy’igihugu ndetse bigafasha n’Abanyarwanda gutera imbere.
Mu kiganiro yatanze ubwo yari yatumiwe mu mahugurwa yahuje abagize ingaga za Siporo, yateguwe n’Umuryango FPR Inkotanyi, Umuyobozi Mukuru w’Ishami ry’Ubukerarugendo no kubungabunga za Pariki muri RDB, Ariella Kageruka, yavuze ko muri Siporo hari amahirwe menshi arimo ashobora kwinjiriza igihugu nko gukora imyenda n’inkweto bya Siporo.
Kageruka yakomeje avuga ko itangazamakuru rishobora kwifashishwa mu kumenyakanisha Siporo y’u Rwanda, abakinnyi n’abatoza b’Abanyarwanda bagahabawa amahugurwa abafasha kugira ubumenyi buri ku rwego mpuzamahanga.
Ati “Hari uburyo bwinshi bwo kubyaza umusaruro muri siporo, nko gushyiraho inganda zikora ibikoresho bya Siporo mu gihugu. Mu bijyanye n’ubukerarungo bushingiye kuri siporo, ubufatanye twagiranye n’abatwamamaza bwarengeje ibyo twari twiteze. Twari twiteze ko binyuze muri uku kwamamaza tuzabona miliyoni 28£, ariko mu mwaka umwe twabonye miliyoni 36£.”
Indi nzira yafasha u Rwanda kwinjiza binyuze muri Siporo hari ugutegura amarushanwa akomeye abera mu gihugu hakanategurwa ibikorwa byishimirwa n’Abanyamahanga baje muri iyi mikino, nko gusura ingagi n’izindi Pariki, gutembera mu Kivu no kuzamuka imisozi.
RDB ivuga ko kuva u Rwanda rutangiye gukorana na Arsenal mu myaka ibiri ishize, hamaze gutozwa abana n’abatoza basaga 120 ndetse no mu bufatanye na Paris Saint-Germain hazakorwa gahunda nk’iyi.
Inzu y’imikino ya Kigali Arena, ikibuga cya Cricket kiri i Gahanga, ikibuga cya Kigali Golf Club kiri kuvugurwa biri mu byitezweho kuzazamura ubukeragendo bunyuze muri siporo.
Mu 2017 ubukerarugendo bwinjirije u Rwanda miliyoni 401 z’Amadolari, ariko intego ya Guverinoma ni ukuzamura ayo madolari akaba miliyoni 800 mu 2024.
Amafoto: Umurerwa Delphin
",https://m.igihe.com/ubukerarugendo/article/ese-birashoboka-kubona-visit-rwanda-muri-f1-na-nba-habura-iki-ngo-siporo-y-u,Tourism
RDB yitabiriye imurika rikomeye ry’ubukerarugendo muri Amerika,"Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Itsinda rimenyekanisha ubukererugendo bw’u Rwanda mu Kigo cy’Igihugu cy’Iterambere (RDB) hamwe n’ibigo byigenga by’ubukererugendo mu Rwanda bitabiriye imurika ry’ubukerarugendo rikomeye muri Leta Zunze Ubumwe za Amerika rizwi nka New York Times Travel Show.
Iri murika ry’ibikorwa by’ubukerarugendo riri mu ya mbere akomeye muri Amerika y’Amajyaruguru. Riri kubera mu Mujyi wa Manhattan ahazwi nka Jacob K.Javits. Ryatangaiye taraiki 24 Mutarama, rirasozwa kuri iki Cyumweru tariki 26 Mutarama 2020.
Nyuma y’imurika, itsinda rihagarariye u Rwanda rizakomereza ibikorwa byo kumenyekanisha ubukerarugendo bw’u Rwanda hirya no hino mu bice bya Leta ya California nka San Diego, Orange County na Los Angeles mbere yo kugaruka mu Rwanda.
Ibigo byigenga bikora iby’ubukerarugendo bihagarariye u Rwanda birimo Mantis Rwanda, Akagera Aviation, New Dawn Associates, Heritage Safaris, Far Trek Africa Safaris, Silverback Africa na FCM Charleston.
Mu byo bari kwerekana harimo umuco w’u Rwanda, urusobe rw’ibinyabuzima ruboneka mu Rwanda, ubwiza bw’u Rwanda n’ibijyanye no kwakira abakerarugendo.
Umuyobozi ushinzwe ubukerarugendo muri RDB, Belise Kariza, yavuze ko muri Amerika y’Amajyaruguru ari hamwe mu haturuka ba mukerarugendo benshi basura u Rwanda, ko ari iby’ingenzi gukomeza kuhamenyekanisha ubukerarugendo bw’u Rwanda.
Ati “Kuba twitabiriye iri murika rizwi rya New York Times Travel Show, tukagaragara mu bandi bamurika basaga 700 baturutse hirya no hino ku isi biratuma abitabiriye bamenya ko u Rwanda ari ahantu heza ho gusura ku isi. Twiteguye guha ikaze abakerarugendo bashaka gusura igihugu cyacu cyiza.”
New York Times Travel Show ni imurika ry’ubukerarugendo riri mu akomeye ku Isi. Ryitabirwa n’abantu basaga 35 000, barimo abamurika basaga 700 bavuye mu bihugu bigera ku 175.
",https://m.igihe.com/ubukerarugendo/article/rdb-yitabiriye-imurika-rikomeye-ry-ubukerarugendo-muri-amerika,Tourism
"Mu basuye Pariki y’Akagera umwaka ushize, 48 % ni Abanyarwanda","Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ubuyobozi bwa Pariki y’Akagera bwatangaje ko umwaka ushize iyo pariki yasuwe n’abakerarugendo 49 000, muri bo 48% ari Abanyarwanda.
Ugereranyije abasuye iyo pariki umwaka ushize n’abayisuye mu 2018, habayeho ubwiyongere bwa 12 %.
Parike #Akagera yakiriye abakerurgendo basaga 49,000 muri 2019. Habayeho ubwiyongere bwa 12% ugereranyije na 2018. 48% by'abasuye parike uyu mwaka ni ABANYARWANDA. #Ibyaranze2019#VisitRwanda
— Akagera (@AkageraPark) January 21, 2020
Iyi pariki kuva mu 2010 icungwa n’umuryango wita ku rusobe rw’ibinyabuzima, African Parks. Mu myaka itanu ishize hagiye haba amavugurura agamije guteza imbere urusobe rw’ibinyabuzima muri iyo pariki no kurushaho gukurura ba mukerarugendo bayisura.
Nubwo umubare w’amafaranga yinjijwe umwaka ushize utatangajwe, ashobora kuba yariyongereye ugendeye ku bwiyongere bw’abayisuye.
African Parks icunga iyi pariki igaragaza ko amafaranga yinjiza yavuye ku madolari 200 000 mu 2010, akagera ku madolari miliyoni ebyiri mu 2018. Ibyo byatumye iyo pariki ibasha kwihaza ku ngengo y’imari ikoresha ku kigero cya 75 %.
Iyi pariki irimo amoko atandukanye y’inyamaswa, ikaba imwe mu zikomeye muri Afurika nyuma yo kuzanwamo intare n’inkura.
Pariki y’Akagera irimo n’izindi nyamaswa zitandukanye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Mu 2015, Pariki y’Akagera yazanywemo intare zaherukagamo mu myaka ya 1990. Mu mwaka wa mbere zigaruwemo, umubare w’intare wikubye kabiri kuko zahise zibyara ibyana 11. Mu 2017, hazanywemo izindi ntare ebyiri z’ingabo zivuye muri Afurika y’Epfo.
Mu 2017 kandi, muri iyo pariki hazanywemo inkura z’umukara 18, nyuma y’imyaka icumi ubwo bwoko bw’inyamaswa bwarazimiye.
Umwaka ushize, Pariki y’Akagera yari yasuwe n’abakerarugendo 44000, kimwe cya kabiri ari Abanyarwanda.
",https://m.igihe.com/ubukerarugendo/article/mu-basuye-pariki-y-akagera-umwaka-ushize-48-ni-abanyarwanda,Tourism
Ibigo nyarwanda byacanye umucyo mu imurikagurisha ry’ubukerarugendo mu Buholandi (Amafoto),"Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ibigo nyarwanda byacanye umucyo mu imurikagurisha rya Vakantiebeurs rimaze iminsi ribera mu Buholandi mu mujyi witwa Utrecht.
Ni imurikagurisha riri kuba ku nshuro ya 13, ryabereyemwo gahunda zitandukanye mu bijyanye no kumenyekanisha u Rwanda, aho ryitabiriwe n’ibigo byo mu Rwanda bitandukanye bikora ibijyanye n’ubukerarugendo n’izindi serivisi zijyana nabwo.
Ryitabiriwe uyu mwaka n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Amahoro Tours, Palast Tours and Travel, Heritage Safaris na Wildlife Tours-Rwanda.
 Umuyobozi w’Ishami ry’Ubukerarugendo mu rugaga rw’abikorera (PSF), Rutagarama Aimable, yabwiye IGIHE ko kwitabira iryo murikagurisha ari ubundi uburyo bwiza bwo kongera abakerarugendo basura u Rwanda.
Yagize ati “ Turashimira rwose Leta y’u Rwanda uburyo idahwema kudufasha no gushyiramwo imbaraga ngo ubukerarugendo bukomeze butere imbere kandi natwe tubukora tukagiramo inyungu.”
Yakomeje agira ati “ Iyo urebye muri iyi myaka ishize biragaragara cyane ko ubukerarugendo bwateye intamwe igaragara. Natwe umuntu ku giti cye muri twe tubukora nk’umwuga ni ugushyiraho akacu ntitubiharire gusa Leta, twongera ingufu n’umubare w’ibigo bikora ubukerarugendo, dukomeza kubaka amahoteli n’ibindi bijyanye no kwakira abantu.”
Muri gahunda yo kumenyekanisha u Rwanda izwi nka ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
Vakantiebeurs ni imurika rifatwa nk’amahirwe ku bukerarugendo bw’u Rwanda yo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yagize ati “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
[email protected] 

",https://m.igihe.com/ubukerarugendo/article/ibigo-nyarwanda-byacanye-umucyo-mu-imurikagurisha-ry-ubukerarugendo-mu,Tourism
Wild Connector Safaris yatanze umwihariko mu gutembereza abantu Pariki y’Akagera mu minsi mikuru,"Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Sosiyete itembereza ba mukerarugendo Wild Connector Safaris igiye gufasha abanyarwanda gutembera ibyiza bitatse u Rwanda biboneka muri Pariki ya y’Akagera muri iyi minsi mikuru isoza umwaka.
Uruzinduko ruzaba kuwa Gatandatu tariki 21 Ukuboza 2019, muri Pariki y’Akagera icumbikiye inyamaswa nyinshi.
Abazitabira bazabasha kubona amoko atandukanye y’inyamaswa ziba muri iyo pariki, imwe mu zikomeye muri Afurika nyuma yo kuzanwamo intare n’inkura.
Pariki y’akagera irimo n’izindi nyamaswa zitanduknaye nk’impala n’imparage, impongo, inzovu, imvubu, ingwe, inyoni z’amoko asaga 500 n’ibindi.
Ushinzwe iyamamazabikorwa muri Wild Connector Safaris , Rugamba Alexis yakanguriye cyane cyane ababyeyi kuzana abana bari mu biruhuko, babafasha gusobanukirwa neza ibitatse igihugu cyabo.
Ni n’umwanya kandi ku muryango n’abakundana gusoza umwaka bishimye batembera ibyiza bitatse u Rwanda.
Ati “Iki gihe abana benshi baba bari mu biruhuko. Ni umwanya mwiza kuri bo wo gutembera no kumenya byinshi ku gihugu cyabo. N’abakuru ni uko, muze dusure pariki yacu y’Akagera tunezezwe no kureba inyamaswa za mbere zikomeye ku isi.”
Kujyana na Wild Connector Safaris muri Pariki y’Akagera, umuntu umwe arasabwa kwishyura amafaranga 30 000 Frw mu gihe abanyamahanga badaturuka mu muryango wa Afurika y’Iburasirazuba bazishyura amadolari 110.
Muri ayo mafaranga harimo itike, uburenganzira bwo kwinjira muri pariki, ifunguro rya ku manywa, abakuyobora n’ibindi.
Abantu bakundana baziye rimwe ndetse n’abana bazagabanyirizwaho 10 %.
Undi mwihariko w’uru rugendo ni uko hazaba hari umufotozi wabigize umwuga uzafata amafoto kandi buri wese akazahabwa umwanya wo kubaza ibibazo byose ku bijyanye n’ibyiza bitatse u Rwanda.
Ku bindi bisobanuro kandi aha: Www.Wildconnectorsafaris.com
",https://m.igihe.com/ubukerarugendo/article/wild-connector-safaris-irizihiza-noheli-itembereza-abaturarwanda-muri-pariki-y,Tourism
Imbamutima z’inzego zitandukanye ku bufatanye bw’u Rwanda na PSG,"Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Kuri uyu wa Gatatu nibwo Ikigo cy’Igihugu gishinzwe Ubukerarugendo, RDB, cyatangaje ko cyatangiye ubufatanye n’Ikipe ya Paris Saint Germain buzamara imyaka itatu bugamije guteza imbere ibikorerwa mu Rwanda, ubukerarugendo bwarwo n’umupira w’amaguru.
Inzego zitandukanye zirimo abakora mu bijyanye n’ubukerarugendo, abikorera, abashinzwe siporo n’abohereza ibikomoka ku buhinzi n’ubworozi bavuga ko bubumbatiye amahirwe menshi.
Muri ubu bufatanye, abakinnyi ba Paris Saint Germain n’abahoze bayikinira bazashobora gusura u Rwanda bagaragaze ibyiza by’u Rwanda bakoresheje imbuga nkoranyambaga zabo na PSG ibikore gutyo.
Umuyobozi w’Ishami ry’Ubukerarugendo muri RDB, Belise Kariza, avuga ko ‘gukoresha abakinnyi bazwi, bemerwa n’abantu benshi n’abafana babo ari ikintu cyiza kizadufasha mu imenyekanishabikorwa ryacu’.
Ikirango cya Visit Rwanda kigaragara muri Stade ya Parc des Princes nk’uburyo bwo kumenyekanisha ibikorwa. Ibi byaraye bitangiye mu mukino PSG yakiriyemo Nantes.
Visit Rwanda izajya igaragara ku mwambaro w’abakinnyi b’ikipe y’abagore ya PSG, ikaba igaragara ku myenda y’imyitozo y’abakinnyi yaba abagabo n’abagore, ikaba igaragara inyuma ku ikoti ryo kwishyushyanya mbere y’umukino.
Mu guteza imbere ibikorerwa mu Rwanda, Made in Rwanda, mu bufatanye harimo igikorwa cyitwa ‘Icyumweru i Paris’, aho abakora imyenda, ubugeni, ubukorikori, bazashobora kugaragaza ibikorwa byabo mu Bufaransa icyumweru cyose ku bufatanye na Paris Saint Germain.
Kariza avuga ko ubu bufatanye ari ‘ibintu bishimishije kuri twe, turabona amahirwe menshi afunguka hano by’umwihariko ku bikorerwa mu Rwanda no kubona Visit Rwanda igera kure ku bantu benshi’.
Perezida wa Kabiri w’igice cy’abakora ibijyanye n’Ubukerarugendo akaba n’Umuyobozi wa Serena Hotel mu Rwanda, Daniel Sambai, mu kiganiro n’itangazamakuru kuri uyu wa Kane yavuze ko ubu bufatanye babubonamo amahirwe menshi.
Ati “Nk’urwego rw’ubukerarugendo turishimye ku bw’ubu bufatanye, twiteze kubona ubukerarugendo butera imbere nk’uko butahwemye gutera imbere mu myaka ishize, ni iby’agaciro kuri twe.”
Muri ubu bufatanye biteganyijwe ko hazabaho gahunda z’imyitozo ku bana b’abahungu n’abakobwa, gushaka uko amashuri y’umupira w’amaguru ‘academy’ yo mu Rwanda yazakorana n’Ikipe ya PSG.
Umunyamabanga Uhoraho muri Minisiteri ya Siporo, Shema Maboko Didier, yavuze ko ubu bufatanye buzateza imbere siporo cyane.
Ati “Nishimiye ubu bufatanye na PSG nk’ushinzwe siporo, aya ni amahirwe meza kuri twe yo gukomeza guteza imbere siporo yacu by’umwihariko mu rwego rw’umupira w’amaguru.”
Muri ubu bufatanye kandi ikawa n’icyayi cy’u Rwanda kizaba gicuruzwa cyonyine muri Stade ya Parc des Princes, aho abafana baturutse ahantu hose bazashobora kunywa ku cyayi n’ikawa by’u Rwanda.
Uwacu Cynthia wo mu kigo gishinzwe kohereza mu mahanga ibikomoka ku Buhinzi n’Ubworozi (NAEB) yavuze ko ibi bizafasha mu kohereza ibicuruzwa mu mahanga kuko n’ubundi ikawa n’icyayi bitoherezwaga cyane mu Bufaransa.
Ati “Tugendeye ku mwaka tumaze dukorana na Alibaba ubona ikawa twohereza mu Bushinwa yariyongereyeho 700%, noneho tubirebe muri stade irimo abantu ibihumbi 47 buri cyumweru turimo gutanga icyayi n’ikawa twenyine.”
“Turitegura iterambere rinini atari gusa amafaranga tuzakura muri ubu bufatanye ahubwo n’abantu bazaba baje ku mukino baturutse hirya no hino ku Isi bazabimenya, kuko ikawa n’icyayi cyacu bishimwa cyane ku Isi yose.
Ubu bufatanye bw’u Rwanda na PSG buriyongera kubwo rwagiranye na Arsenal FC yo mu Bwongereza. Icyakora bwombi nta kiguzi cyabwo gitangazwa nk’uko impande zombi zabyemeranyijwe ko bikomeza kuba ibanga.
",https://m.igihe.com/ubukerarugendo/article/imbamutima-z-inzego-zitandukanye-ku-bufatanye-bw-u-rwanda-na-psg,Tourism
Icyo u Rwanda ruzungukira mu bufatanye na PSG n’impamvu rwaguye imbibi zikarenga ubukerarugendo ,"Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Guhera kuri uyu wa Gatatu, Ikigo cy’Igihugu gishinzwe Ubukerarugendo, RDB, cyatangiye ubufatanye n’ikipe ya Paris St Germain yo mu Bufaransa, buzamara imyaka itatu bugamije kureshya abashoramari no gukomeza kuba icyerekezo kibereye ubukerarugendo.
Muri ubu bufatanye, ikirango cya Visit Rwanda kigaragazwa kuri Stade ya Parc des Princes aho PSG yakirira imikino yayo ndetse no ku mugongo ku myenda iyi kipe ikoresha mu myitozo no mu gihe cyo kwishyushya mbere y’imikino, yaba iyo yambara yasuye indi kipe cyangwa iyo yambara iwayo muri Shampiyona y’u Bufaransa, Ligue 1.
Ubu bufatanye bwatangajwe nyuma y’umwaka umwe n’igice, RDB itangiye gukorana n’ikipe ya Arsenal yo mu Bwongereza, aho binyuze muri Visit Rwanda, iyi kipe yo mu Mujyi wa Londres yamamaza ubukerarugendo bw’u Rwanda.
Mu kiganiro yagiranye na Televiziyo Rwanda, Umuyobozi Mukuru w’Ikigo cy’Igihugu cy’Iterambere, RDB, Clare Akamanzi, yavuze ko impamvu u Rwanda rwahisemo kurenga imbibi z’ubukerarugendo muri ubu bufatanye rwagiranye na Paris Saint-Germain ari ukugira ngo bifashe no kuzamura Abanyarwanda binyuze mu byo bakora, bimenyekane no mu mahanga.
Ati ""Mu gukomeza guteza imbere ubukungu bw’igihugu cyacu n’ubukungu ndetse n’ubuzima bw’abanyarwanda dukomeza gushaka uburyo twakongera ubushobozi bw’ubukungu bwacu mu gihugu ndetse no hanze y’igihugu.’’
’’ Twasinyanye nabo kugira ngo tumenyekanishe Visit Rwanda mu rwego rw’ubukerarugendo, ariko ntabwo aribyo gusa no mu rwego rwa Visit Rwanda tuzakoresha n’abakurikirana PSG mu Bufaransa n’ahandi hose, bafitanye ubufatanye n’abantu bari mu nzego zitandukanye, yaba abakora imyenda, gukora icyayi n’ikawa […]. Tuzacuruza icyayi cyacu muri Parc des Princes aho PSG ikinira n’ikawa imenyekanishwe mu Bufarana ndetse ducuruze byinshi kurushaho.’’
Akamanzi avuga ko ubu ari uburyo bwiza bwo kumenyekanisha ibikorerwa mu Rwanda n’Ubukerarungendo bwarwo kugira ngo abanyamahanga barusheho kubumenya ariko nabo baze bagure ibintu byo mu Rwanda.
Ati’’ Mu kugura ibyo bintu, bizatanga akazi ku Banyarwanda bakora ibi bintu, bakomeze kubikora kandi babikore ku bwinshi, babone amafaranga bitume n‘igihugu cyacu gikomeza gutera imbere.’’
Agaruka ku mpamvu ubufatanye na Paris Saint Germain butarebye gusa ku bukerarugendo, Akamanzi yavuze ko byatewe n’uburyo iyi kipe yo mu Bufaransa imeze ku buryo babona nayo ikoresha umupira w’amaguru mu kumenyekanisha bindi bikorwa bitandukanye abantu bakunda.
Ati’’ Impamvu twagiye mu bukerarugendo n’ibindi ni uko twabonye umufatanyabikorwa tugiye gusinyana na we [PSG] adakina umupira gusa, bakoresha umupira kugira ngo abantu bagaragaze ibintu bakunda, haba mu myidagaduro, umuco, byose barabishyigikira, bakagaragaza ko ushobora gukoresha umupira kugira ngo uteze imbere ibindi bintu bituma ubaho neza.’’
"" Ni ukureba uburyo twakoresha izina bafite kugira ngo dukore ibindi bashyigikira mu buzima no mu bukungu. Niyo mpamvu twahisemo kugira ngo turenge ubukerarugendo, dushake uko twakorana duteza imbere ibikorerwa mu Rwanda.’’
Muri ubu bufatanye bw’u Rwanda na Paris Saint Germain, hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Umuyobozi Mukuru wa RDB avuga ko muri iki cyumweru Abanyarwanda bakora ibintu bitandukanye bazajya bahabwa umwanya wo kujya kubyerekana mu Mujyi wa Paris.
Ati""Tuzacuruza ikawa n’icyayi cy’u Rwanda muri Stade. Nta kindi gihugu kizabikora, nitwe gusa. Bivuze ko bazatumenya cyane kurusha uko batuzi ubu.’’
""Ntabwo ari ibyo gusa, tuzakomeza tumenyekanishe u Rwanda mu Bufaransa, buri mwaka tuzagira ikintu cyitwa ‘’Icyumweru muri Paris’’, aho tuzana abantu batandukanye bakora imyenda, bakora ubukorikori, bakora ibintu bitandukanye bashobora gucuruza hanze, tubahe umwanya wo kwerekana ibyo bintu no kwerekana Umuco wacu ku buryo bizatuma abantu baza mu Rwanda bakagura n’ibintu byaho.’’
Akamanzi yashimangiye ko ubufatanye u Rwanda ruri kugirana n’amakipe akomeye i Burayi bugamije gutekereza kure kugira ngo u Rwanda ruzabe igihugu gikize mu myaka iri imbere ndetse n’Abanyarwanda bagire ubushobozi buhagije bwo gukora ibyishimirwa n’abanyamahanga.
Ati ""Turashaka gucuruza ibintu byinshi kurushaho hanze y’igihugu. Turashaka ko byakwiyongera mu bwinshi ndetse no mu bwiza bwabyo. Icyo tumaze kubona nk’igihugu ni uko tugomba kugira icyerekezo cy’igihe kirekire cyane. Dutekereze ngo mu myaka 10, 20 cyangwa 50 tuzaba turi hehe? Turifuza kuba igihugu gikize, Abanyarwanda bize kandi bafite ubushobozi, bashobora gukora ibintu bifite agaciro kari hejuru.’’
Umuyobozi wa RDB avuga ko kuri ubu umubano w’u Rwanda n’u Bufaransa ari mwiza ndetse bahisemo gukorana na Paris Saint Germain nk’ikipe ishaka kuzamura abato n’urubyiruko no gushyikira gukora ibintu binoze nk’uko bimeze no k’u Rwanda.
Yakomeje avuga ko kuba u Rwanda ruri gushora cyane mu mikino ari uko rwabonye ko bitanga icyerekezo cyiza cy’igihugu ndetse bizafasha n’Abanyarwanda gutera imbere.
Ati’’ Nk’igihugu turimo gushora mu mikino. Twubatse Kigali Arena kugira ngo Basketball ikinwe, hari ikibuga cya Cricket, hari amagare ndetse Abanyarwanda bitwara neza, hari Golf Club turi kubaka kugira ngo igere ku rwego mpuzamahanga, bigaragaza ko Leta iri gushora cyane mu mikino kugira ngo izamuke kandi nayo bizatuma itanga umusaruro mu bukungu bwacu.’’
PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
RDB ivuga kuva u Rwanda rutangiye gukorana na Arsenal binyuze muri Visit Rwanda mu mwaka ushize, kuri ubu ba mukerarungo baza mu Rwanda bamaze kugera kuri miliyoni imwe na 700 ndetse yizeye ko bazakomeza kwiyongera mu myaka iri imbere.
",https://m.igihe.com/ubukerarugendo/article/icyo-u-rwanda-ruzungukira-mu-bufatanye-na-psg-n-impamvu-rwaguye-imbibi,Tourism
Nyanza: Inzira z’Ubukerarugendo gakondo zahawe icyangombwa cyo mu rwego rwa mbere (Amafoto),"Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Inzira eshatu z’Ubukerarugendo gakondo zo mu Karere ka Nyanza [The Nyanza Cultural Trials] zahawe icyangombwa cy’uko zujuje ibisabwa ku rwego rwo hejuru mu gukorerwamo ubukerarugendo bushingiye ku kugenda n’amaguru zihabwa amanota 75.
Ni igikorwa cyabaye kuri uyu wa Gatatu ubwo izo nzira zafungurwaga ku mugaragaro zihabwa n’amanota bitewe n’imiterere yazo igaragaza ibyiza ndangamateka na nyaburanga.
Cyitabiriwe n’abayobozi barimo Minisitiri w’Urubyiruko n’Umuco, Mbabazi Rosemary; Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert; Guverineri w’Intara y’Amajyepfo, Gasana Emmanuel na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber, n’abandi.
Amanota yatanzwe n’abarimo inzobere mu bukerarugendo akaba na Perezida w’ubukerarugendo bushingiye ku kugenda n’amaguru mu gihugu cy’u Budage, Klaus Eber.
Izo nzira zitwa Nyanza Cultural Trials ni eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi inyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Klaus Eber yavuze ko bamaze iminsi basura izo nzira baziha n’amanota ariko basanze zifite umwihariko ugeranyije n’izo mu bihugu by’i Burayi.
Ati “Abantu benshi bakora ubukerarugendo bushingiye ku kugenda n’amaguru bakunda inzira zirimo ibyerekezo bishushanyije birimo n’amakuru atandukanye. Rero nishimiye kubamenyesha ko izi nzira zo mu Karere ka Nyanza zujuje ibyo byose.”
Yasobanuye ko mu gutanga icyangombwa hari byinshi bishingirwaho birimo ibyerekezo n’ibindi byiza nyaburanga n’ibiranga amateka bikabafasha kugenda bishimye batarambirwa.
Yavuze ko kimwe mu byahesheje amanota menshi inzira zo mu Karere ka Nyanza ari amateka y’Ubwami ahaboneka.
Yasobanuye ko ubusanzwe batanga amanota bakurikije ukuntu ahantu hagenda hahinduka kuko abagira amanota menshi baba bafite byibura ahantu hagera kuri 50 muri izo nzira hatandukanye.
Ati “Ni ukuvuga ngo ukagenda ukava mu ishyamba ukagera mu mirima ihinzemo imyaka, ukagera mu mibaya, mu misozi, mu bisiza, muri kaburimbo, ahatuye abantu, ahadatuwe n’ahandi. Uko guhindagurika kw’ahantu ni ko gutuma inzira zigira amanota meza.”
Yakomeje avuga ko inzira zo mu Karere ka Nyanza bazisuzumye basanga zifite ahantu hagera kuri 75 hatandukanye kandi hari ibyiza byinshi bishimisha abazinyuramo.
Ati “Twe twaje gusanga inzira za hano zifite ahantu 75; ni igipimo kirenze ibindi byose. Ntewe ishema n’uko u Rwanda rugeze kuri icyo gipimo cyo hejuru; mwabonye amanota 75.”
Klaus Eber yavuze ko ku mugabane w’u Burayi aho izo nzira zimaze igihe; izo mu rwego rwa mbere ziba zifite amanota 60 ariko hari iyo mu Budage ifite amanota 80.
Yavuze ko ari igikorwa gikomeye gikwiriye kubyazwa umusaruro kigafasha igihugu mu iterambere.
Asobanura inzego zitandukanye izo nzira ziba zirimo yavuze ko hari urwa mbere rwo hejuru ruba rwitwa ‘Premium’ ari narwo izo mu Karere ka Nyanza bazishyizemo.
Ati “Ubu ku Isi hose cyane cyane mu Burayi hari izigera kuri 600 zo muri urwo rwego rwa premium.”
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko bishimiye amanota babonye bityo nyuma yo gutangiza izo nzira ku mugaragaro hagiye gukurikira ibikorwa byo kuzimenyekanisha no kuzibyaza umusaruro.
Ati “Izi nzira eshatu zimaze gutangizwa zagiye ku rwego mpuzamahanga; ubu hagiye gukurikiraho kuzimenyekanisha kugira ngo zimenyerwe; abantu bakora mu bukerarugendo batangire bazicuruze bazimenyakanishe.”
Amb. Masozera yavuze ko usibye izo nzira eshatu hari izindi enye zizatangira gukorwa guhera umwaka utaha.
Bamwe mu baturage bitabiriye igikorwa cyo gutaha izo nzira banifatanya n’abayobozi gukora urugendo rwa kilometero 10 mu nzira yitwa ‘Royal Trail’ bavuze ko bazishimiye cyane.
Dusabimana Francine waturutse mu Mujyi wa Kigali ati “Icyanshimishije ni ibintu nabonye bitandukanye birimo utuyira twiza tuzamuka n’utumanuka imisozi; mbese ntabwo umuntu ashobora gucika intege ngo ananirwe. Nabonye Ingoro z’Abami ni ubwa mbere nari mpageze byanshimishije kuhabona.”
Hari bamwe batangiye kubibyaza umusaruro

Bamwe mu baturage batangiye ibikorwa byo kubyaza umusaruro ubwo bukerarugendo bushingiye ku kugenda n’amaguru aho bakora ibikorwa by’ubucuruzi kuri izo nzira.
Umusore witwa Nsanzintwari Augustin wo mu Murenge wa Busasamana yatangiye gucuruza inkoni abantu bashobora kwicumba bazamuka imisozi ndetse n’ingofero zishobora kubakingira izuba.
Ati “Hari ba mukerarugendo bahora baza hano mu Rukari gusura bagakenera inkoni zo kwicumba cyangwa ingofero zo kwambara.”
Minisitiri w’Urubyiruko n’Umuco, Mbabazi Rosemary, yasabye abaturage bo mu Karere ka Nyanza kubyaza umusaruro ubwo bukerarugendo.
Yavuze ko ubukerarugendo ari ikintu u Rwanda rwiyemeje gushyiramo imbaraga ruganisha ku murage n’umuco w’Abanyarwanda.
Ati “Nyakubahwa Perezida wa Repubulika yifuza ko Intara y’Amajyepfo iba igicumbi cy’umuco n’umurage wacu. Iyi nzira yose ugakomeza ukagera muri Nyungwe hari byinshi cyane bigize amateka yacu n’umurage wacu dushobora kubyaza umusaruro kandi n’abato bakabimenya bagakura babizi”
Yasabye ubufatanye bw’Akarere ka Nyanza, abari mu bukerarugendo n’abikorera gukora ibikorwa bihabyaza umusaruro mwiza.
Ati “Mumenyekanishe hano hantu ibikorwa bihari baze babisure bahamare umwanya munini bahasige amadevize n’abaturage bacu batere imbere kurushaho.”
Yagiriye inama abaturage yo gucuruza inkoni, ibyo kwitwikira, ibyo umuntu yakwihanaguza icyuya, amazi, imitako n’ibindi bishobora gukenerwa na ba mukerarugendo banyura muri izo nzira.
Yasabye abasanzwe batanga serivise z’amafunguro kwagura ibikorwa no kunoza ibyo bakora ku buryo nta mukerarugendo uzasohoka i Nyanza ngo ajye gushaka icyo kurya cyangwa icyo kunywa ahandi.
Ati “Abanyabugeni, abanyabukorikori n’abatanga serivise mwumve ko ari amahirwe tugomba kubyaza umusaruro.”
Abitabiriye urugendo rwo gutangiza izo nzira ku mugaragaro kuri uyu wa gatatu babarirwa mu bantu 400 barimo n’abanyamahanga.
Icyangombwa inzira z’i Nyanza zahawe kimara imyaka itatu, nyuma yayo nibwo hongera gutangwa ikindi.
",https://m.igihe.com/ubukerarugendo/article/nyanza-inzira-z-ubukerarugendo-gakondo-zahawe-icyangombwa-cyo-mu-rwego-rwa,Tourism
Uko byagenze ngo amasezerano y’u Rwanda na PSG agerweho,"Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Nta wabikekaga urebye uburyo benshi batunguwe. Inkuru yabaye kimomo binyuze ku mbuga nkoranyambaga, nyuma y’umunota umwe yari yamaze gukwira hose.
Bamwe babanje gukeka ko ari ’Fake News’, abandi babanza kujijinganya kuko batiyumvishaga ko byashoboka cyangwa se koko ko byari byabaye, muri macye u Rwanda rwongeye gutungurana rusinyana amasezerano y’imikoranire na Paris Saint Germain, ikipe rurangiza muri ruhago yo mu Bufaransa, imwe ikinamo Neymar na Mbappe.
Gutungurana k’u Rwanda ko kumaze kuba akarande kuko rimwe bucya hatangijwe uruganda ruteranya imodoka, ejo ukumva ngo hatangijwe uruteranya izikoreshwa n’amashanyarazi, ubundi ngo hatangijwe urwa telefone, cyangwa se ngo amaraso n’imiti bisigaye bigemurwa ku mavuriro hifashishijwe drones. Buri munsi ucyana ayawo.
Kuri ubu inkuru yamaze kuba kimomo ni uko PSG igiye kujya yamamaza urwa Gasabo binyuze mu gikorwa cyo kureshya ba mukerarugendo kizwi nka ’Visit Rwanda"" ku buryo guhera kuri uyu wa Gatatu ku mukino PSG iri buze kwakiraho Nantes, hari butangire ubufatanye bw’u Rwanda n’iyi kipe, aho ’Visit Rwanda’ iza kugaragara bwa mbere ku myenda abakinnyi bari buze kuba bambaye bishyushya.
Kugira ngo ubu bufatanye bugerweho, byanyuze mu nzira ndende ariko itagoye na busa, kubera amakarita yakinwaga. Nta bwana na seti zasakiranaga.
Ni ngombwa ko ubanza ugasobanukirwa ba nyir’iyi PSG n’uko mu myaka itarenze icumi imaze kuba ubukombe mu Burayi. Iyi kipe si iya kera cyane kuko yashinzwe mu 1970 ariko igira amahirwe yo kuba ba nyirayo Guy Crescent, Pierre-Étienne Guyot na Henri Patrelle bari abagwizatunga bakomeye.
Ubuhangange bwayo bwakajije umurego ubwo yagurwaga n’abanyemari bo muri Qatar, Qatar Sports Investments, mu 2011.
Iyi Sosiyete yashinzwe mu 2005 ifite icyicaro gikuru i Doha muri Qatar, ishora imari mu bikorwa by’imyidagaduro na siporo. Perezida wa QSi ni nawe wa PSG, Nasser Ghanim Al-Khelaifi.
Nubwo ari Sosiyete y’ishoramari ikora mu buryo bwigenga, ishingiye kuri leta ya Qatar, bituma iyi kipe ari imwe muri ebyiri zonyine ku Isi zifite ba nyirazo bashingiye kuri leta; yo na Manchester City.
Aba baherwe bayishoyemo imari ifatika, ihera mu gihugu imbere yigarurira ibikombe byose byari bimaze imyaka n’imyaniko bitwarwa na Lyon.
Mu gushaka kwigarurira u Burayi, Al-Khelaifi, yashyize ingufu mu gutuma iyi kipe iba ikirangirire, igura buri mukinnyi wese ukomeye ku Isi ariko w’icyamamare ku buryo byayifunguriye imiryango henshi. Uhereye kuri David Beckham, Zlatan Ibrahimovich, Kylian Mbappé, kugera kuri Neymar Jr uhenze ku Isi kugeza ubu.
Amakuru yizewe agera kuri IGIHE, ni uko kugira ngo ubufatanye bwa PSG n’u Rwanda bubeho mu bijyanye no kuba iyi kipe yakwamamaza ibikorerwa mu Rwanda n’ubukerarugendo bwarwo, byaturutse ndetse byoroshywa n’umubano usanzwe hagati y’u Rwanda na Qatar.
Uyu mubano umaze igihe kinini ni wo watumye Emir wa Qatar, Sheikh Tamim bin Hamad Al Thani, aza mu Rwanda muri Mata uyu mwaka ndetse anasura Pariki y’Akagera ari kumwe na Perezida Kagame mu mvura yagwaga icyo gihe.
Icyo gihe kandi hasinywe amasezerano mu ngeri enye arimo ajyanye n’imikoranire mu rwego rw’umuco, muri siporo, mu bukerarugendo n’ibikorwa by’ubucuruzi ndetse n’ibijyanye n’ingendo zo mu kirere.
Bivugwa ko ibiganiro na PSG byoroshye biturutse kuri uyu mubano ndetse bikomezanya umuvuduko nyuma y’uko uyu muyobozi yari avuye mu Rwanda.
Igikomeye muri byose ni uko nubwo QSi iyoborwa na Al-Khelaifi ari nawe Perezida wa PSG, iyi sosiyete yashinzwe na Emir wa Qatar; byumvikanisha uburyo u Rwanda rwisanze mu biganiro mu buryo bworoshye.
Ikindi ni uko umwe mu bantu batumye QSi igura PSG, ni Nicolas Sarkozy wayoboye u Bufaransa, ubu akaba ari inshuti ikomeye y’u Rwanda ndetse afasha abashoramari bashaka kurugana.
Ubu bufatanye bw’u Rwanda na PSG butandukanye n’ubwo u Rwanda rusanzwe rufitanye na Arsenal, ariko bufite akamaro kanini urebye mu cyerekezo cy’igihugu.
Kuba u Rwanda rushaka kugaragariza amahanga ibyiza byarwo, hamwe mu hantu rwari ruhanze amaso ni ku isoko ry’u Bufaransa, by’umwihariko mu Mujyi wa Paris, ufatwa nk’Umurwa Mukuru w’Isi mu by’umuco.
Ibyamamare hafi ya byose by’Isi bifata Paris nk’Umujyi w’ubukerarugendo, imideli n’ibindi; inkengero za Paris nko mu Mujyi wa Cannes ni ahantu handitse amateka mu bya Sinema. Ibi byose byanatumye mu mikoranire na PSG hitswa cyane ku kugaragaza u Rwanda mu isura yindi y’umuco, hakanatezwa imbere ibikorerwa mu gihugu nk’imideli, icyayi, ikawa n’ibindi.
Ikindi kigaragaza isura yihariye y’iyi mikoranire na PSG ni ishoramari riri gushyirwa mu ngeri zibanzweho muri aya masezerano cyane cyane umuco n’imyidagaduro.
Uru rwego cyane rujyanye n’imyidagaduro n’ubundi Abafaransa bari batangiye kuruyoboka mu Rwanda bigaragazwa n’ishoramari rya miliyoni $40Vivendi ibarizwamo Canal+ yiyemeje gushyira muri Kigali Cultural Village ku musozi wa Rebero.
Gusa igitangaje kandi cyiza muri byose ni uburyo guhera umwaka utaha, icyayi cy’u Rwanda n’ikawa aribyo byonyine bizajya bicuruzwa kuri Parc de Princes, stade ya PSG, biha amahirwe abahinzi n’inganda gutera imbere kurushaho no kubona isoko rishya.
Kuki u Rwanda rwamamaje ku myenda yo mu myitozo n’iyo mu kwishyushya mbere y’umukino?
Amakuru avuga ko u Rwanda rwifuzaga kuba rwagirana amasezerano n’iyi kipe ku buryo Visit Rwanda yamamazwa ku myenda ikipe ikinana, ariko ntibyakunda kubera abandi baterankunga kandi bakomeye PSG ifite.
PSG magingo aya ifite abaterankunga bagera kuri 30. Ab’imena ni babiri aribo Nike iyambika na Sosiyete y’amahoteli ya Accor. Zombi zamamazwa ku mupira imbere aho agaciro k’amasezerano n’izi sosiyete kabarirwa muri miliyoni 165 z’amadolari.
Byonyine amasezerano iyi kipe yagiranye na Accor bivugwa ko ari “mu masezerano ane meza mu Burayi” aho ku mwaka agaciro kayo kagera muri miliyoni 50 z’amadolari.
Arsenal ubusanzwe yamamaza u Rwanda binyuze ku gushyira ijambo Visit Rwanda ku kuboko kw’ibumoso kw’imyenda iyi kipe ikinana muri shampiyona.
Aha hantu ku mwenda wa PSG hafitwe na Banki y’Igihugu muri Qatar (Qatar National Bank) nayo itanga amafaranga menshi, ikanarenzaho guha amasezerano abakinnyi barimo nka Neymar ngo bayamamaze ku giti cyabo.
Iyi banki niyo yahaye PSG inguzanyo y’amafaranga yifashishijwe mu kugura Neymar, aho ayamutanzweho abarirwa muri miliyoni 222 z’amadolari ya Amerika.
Mu mugongo naho hafitwe n’abanya-Qatar, Ooredoo, sosiyete ikora ibijyanye n’itumanaho. Ibi nibyo byatumye u Rwanda rwashakaga kugaragara muri Paris rushaka ubundi buryo hakorwa amasezerano y’imikoranire ndetse hanashyirwamo ingingo nyinshi zirugaragaza mu buryo budasanzwe ndetse ubirebye neza bwihariye kurusha ubwa Arsenal.
Itandukaniro ni uko amasezerano ya Arsenal agaragaza u Rwanda ku rwego rw’Isi yose ariko inyungu yayo ntihite igera ku muturage wo hasi ako kanya, mu gihe aya PSG akora ku buzima bw’umuhinzi wo mu Kitabi uri mu murima w’icyayi.
Umwe mu basesenguye aya masezerano waganiriye na IGIHE yagize ati “Aya Arsenal yagejeje u Rwanda ku rwego ruhambaye bidasanzwe, atandukanye n’aya, gusa icyiza kuri aya ni uko inyungu igera ku muntu ako kanya.”
Ibi bishingirwa ku kuba guhera umwaka utaha w’imikino, ubu bufatanye bw’u Rwanda na PSG, buteganya ko icyayi cy’u Rwanda n’ikawa aribyo byonyine bizajya bitangwa kuri Parc des Princes.
Ushinzwe itangazamakuru n’itumanaho mu Kigo cy’Igihugu gishinzwe guteza imbere ibyoherezwa mu mahanga bikomoka ku buhinzi n’ubworozi, NAEB, Pie Ntwari, yabwiye IGIHE ko aha abahinzi indi mpamvu yo kongera umusaruro.
Ati “Iyo tubonye isoko ryiyongera ku yo dufite biba ari byiza. Igishimishije ubu ni uko ari twe twenyine tuzaba twemerewe gucuruzamo [muri stade] icyayi n’ikawa. Twiteze ko amadevize yinjiraga aziyongera. Ikindi abahinzi babonye indi mpamvu yo kongera umusaruro n’ubwiza ku bwinshi. Twiteze isoko ridahungabana mu gihe cy’imyaka itatu.”
Hazabaho kandi icyumweru cy’imishinga y’abanyempano b’abanyarwanda n’Abafaransa. Icyo cyumweru cyiswe “Semaine du Rwanda à Paris” kizajya gitegurwa na PSG mu kumenyekanisha ibintu byose bikorerwa mu Rwanda.
Ibi byiyongera ku mikoranire hagati y’abakora mu ruganda rw’imideli izatangizwa mu mezi ari imbere.
Mu bijyanye no kuzamura impano z’u Rwanda, PSG izagira uruhare mu kuzamura abakiri bato binyuze mu gushinga ishuri ry’umupira w’amaguru i Kigali, aho iyi kipe izajya itegura imyitozo y’abatoza n’abakiri bato mu kubafasha kugira ubunararibonye bw’iyi kipe ikomeye ku mugabane w’u Burayi, by’umwihariko yanditse amateka mu Bufaransa.
🆕✍🌄 @visitrwanda_now#ThisIsRwanda #VisitRwanda #MadeInRwanda pic.twitter.com/ojsRJsZOWN
— Paris Saint-Germain (@PSG_inside) December 4, 2019
Inkuru bifitanye isano: Paris Saint Germain yiyongereye kuri Arsenal mu kwamamaza Visit Rwanda
",https://m.igihe.com/ubukerarugendo/article/uko-byagenze-ngo-amasezerano-y-u-rwanda-na-psg-agerweho,Tourism
Inzira z’Ubukerarugendo gakondo zitezweho gukuba kabiri umubare w’abasura i Nyanza,"Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Ubuyobozi bw’Ikigo cy’Igihugu cy’Ingoro z’Umurage w’u Rwanda bwatangaje ko inzira z’Ubukerarugendo Gakondo za Kinyarwanda zigiye gutahwa mu Karere ka Nyanza zitezweho kongera umubare w’abagasura bakikuba kabiri ku mwaka.
Byatangajwe kuri uyu wa Gatandatu mu muganda rusange aho hakozwe ibikorwa by’isuku muri imwe muri izo nzira iherereye mu Murenge wa Busasamana.
Hasobanuwe ko izo nzira ziswe ‘The Nyanza Cultural Trials’ ari eshatu zitandukanye ariko zuzuzanya.
Iya mbere yitwa ‘Royal Trail’ ifite kilometero 10 izenguruka Umujyi wa Nyanza igakikiza Ingoro z’Umurage ebyiri zihari ari zo Ingoro y’Abami mu Rukari n’Ingoro y’Umurage wo kwigira iherereye ku Rwesero ahahoze hatuye Umwami Mutara III Rudahigwa.
Iyo nzira kandi izanyura ahari ibindi byiza biranga amateka y’u Rwanda mu Karere ka Nyanza nk’Umusezero w’Abami i Mwima hatabarijwe Umwami Mutara III Rudahigwa tariki ya 28 Nyakanga 1959; Umwami Kigeli V watabarijwe ku ya 15 Mutarama 2017 ndetse n’Umwamikazi Gicanda Rosalie wahatabarijwe tariki ya 20 Mata 1995.
Inzira ya kabiri yitwa ‘Big View’ y’ibirometero umunani ituruka mu Mujyi wa Nyanza ikagera ku musozi wa Remera. Iyo uri kuri uwo musozi wa Remera uba ushobora kureba ku ntera y’umurambararo wa kilometero 50.
Ubasha kureba imisozi itandukanye ikikije Nyanza ndetse waterera amaso kure ukaba wabona ibindi bice by’u Rwanda birimo n’ibirunga biri mu Majyaruguru y’igihugu.
Inzira ya gatatu yitwa ‘Gatagara Trail’ y’ibiromtero 12 ituruka mu Mujyi wa Nyanza ikagenda ikikiza ibishanga ikagera i Gatagara ahari ibikorwa by’ububumbyi biteye imbere ndetse n’ikigo cyita ku bafite ubumuga.
Izo nzira zose uko ari eshatu zifite umwihariko w’uko ari utuyira twa Kinyarwanda tunyura mu misozi, ibibaya aho abantu batunyuramo bagenda bareba ahantu hateye indabyo, ahahinze imyaka itandukanye, ahatuwe, urutoki n’ibindi byiza bitandukanye bihaboneka.
Umuyobozi Mukuru w’Ingoro z’Igihugu z’Umurage w’u Rwanda, Amb. Masozera Robert, yavuze ko izo nzira ziyongera ku bindi byiza biranga amateka mu Karere ka Nyanza bigatuma ba mukerarugendo bahasura biyongera.
Ati “Twazanye ubundi bwoko bw’ubukerarugendo bushingiye ku kugenda n’amaguru baciye muri izi nzira gakondo za Kinyarwanda. Ni ukuvuga ngo abo bantu nibajya baza aho kugira ngo bamare amasaha abiri nibura bazajya bamara iminsi itatu cyangwa barenzeho kandi uko batinda ni ko bituzanira inyungu yo kudusigira amafaranga.”
Amb. Masozera yashimiye abaturage bitabiriye umuganda rusange wo gukora isuku muri izo nzira, abararikira kuzaza kuzitaha ku mugaragaro tariki ya 4 Ukuboza 2019.
Ati “Ni igikorwa gikomeye cyane kizatuma hano i Nyanza cya cyifuzo mwari mufite cy’uko haba igicumbi cy’umuco kiba impamo. Dutekereza ko izo nzira zizatuma abantu basura Nyanza bava ku bihumbi 70 nibura bakagera ku bihumbi 150 ku mwaka.”
Amb. Masozera yasobanuye ko inzobere mu bijyanye n’ubwo bukerarugendo zimaze iminsi zisura izo nzira ari nako zitanga amanota hakaba hari icyizere ko zizaza mu za mbere nziza 1 000 ziri ku Isi.
Muri izo nzira bagiye bashyiraho ibyapa byerekana ibyerekezo ariko abazajya bazinyuramo hari ubwo bazajya bakenera ababasobanurira amateka y’uduce dutandukanye duhari.
Umuyobozi wungirije ushinzwe iterambere ry’ubukungu mu Karere ka Nyanza, Kajyambere Patrick, yasabye abaturage kwirinda kongera kumena imyanda hafi y’izo nzira.
Yabibukije ko bagomba kugira isuku muri byose, buri rugo rukagira aho kujugunya imyanda habugenewe ntibongere kuyishyira aho babonye.
Ati “Nahoze mbona umwanda wari uri hano muri iyi nzira; umuntu arava mu rugo akaza kumena ibishingwe hano cyangwa akagajugunya ibishishwa by’ibitoki kubera ko atumvaga agaciro k’iyi nzira.”
Bamwe mu baturage bo mu Karere ka Nyanza bawiye IGIHE ko nyuma yo kumenya agaciro k’izo nzira bagiye kuzitaho ku buryo hatazongera kugaragara umwanda.
Mukankunzi Jeannette ati “Twishimiye ibikorwa by’ubukerarugendo bikomeje kwiyongera hano iwacu; izo nzira ntabwo zizongera kugaragaramo umwanda kuko buri wese agiye kuba ijisho rya mugenzi we ku buryo nta muntu uzongera kuza kuhamena imyanda.”
Kalisa JMV nawe yavuze ko bishimiye ubusobanuro bahawe ku bijyanye n’izo nzira kandi yumvise bizagirira akamaro Akarere kabo ka Nyanza.
Akarere ka Nyanza kabumbatiye amateka menshi yiganjemo ayo hambere kuko Nyanza yabaye Umurwa Mukuru w’Ubwami kuva mu 1899 kugeza mu mu 1962
I Nyanza hahoze ari Umurwa w’Ubwami kuko hatuwe n’Abami bane ari bo Kigeli IV Rwabugiri wari utuye ku misozi ya Mwima na Mushirarungu; Yuhi IV Musinga watuye i Mwima na Gakenyeri; Mutara III Rudahigwa watuye mu Rukali ndetse n’Umwami Kigeli V Ndahindurwa watuye i Busasamana.
Muri nyanza kandi haboneka Amariba ya Mutende yafukuwe ku ngoma y’Umwami Mutara III Rudahigwa, aho Inyambo ze ndetse n’inka z’abaturage ziturutse imihanda yose zashokaga.
Hari kandi Icyuzi cya Nyamagana cyafukujwe n’Umwami Mutara III Rudahigwa afatanyije n’agoronome w’Umubiligi witwaga Dubois.
I Nyanza kandi hafatwa nk’igicumbi cy’ubutabera kuko hahoze urukiko umwami yaciragamo imanza.
[email protected]

",https://m.igihe.com/ubukerarugendo/article/inzira-z-ubukerarugendo-gakondo-zitezweho-gukuba-kabiri-umubare-w-abasura-i,Tourism
Inyubako za mbere mu Rwanda zakira ba mukerarugendo zihenze kurusha izindi (Amafoto),"U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
U Rwanda rukomeje gutera imbere cyane mu rwego rw’ubukerarugendo, ndetse inyubako zakira ba mukerarugendo zikomeje kuba nyinshi, gusa si ko zose ziri ku rwego rumwe nk’uko amikoro y’abantu agenda asumbana.
Ubwo Jenoside yakorewe Abatutsi yarangiraga, u Rwanda rwari igihugu cyangiritse, abanyamahanga baragitereranye ndetse nta bikorwa bifatika rufite, kugeza ubwo filime yiswe Hotel Rwanda yajyaga gukinwa, hagafatwa icyemezo ko ikinirwa muri Afurika y’Epfo ku mpamvu zirimo ko mu Rwanda hatari hari hoteli zakwakira ibyamamare nka Don Cheadle uyigaragaramo.
Burya si buno! Ibintu byarahindutse, ubu muri hoteli eshanu z’inyenyeri eshanu zibarirwa mu rwa Gasabo, ebyiri ziri hanze y’Umurwa Mukuru Kigali. Izo ni One & Only Nyungwe House yo muri Pariki y’Igihugu ya Nyungwe na Bisate Eco Lodge yo mu Karere ka Musanze yashyizwe kuri urwo rwego ku wa 1 Ugushyingo 2019.
Kugeza ubu hoteli z’inyenyereri eshanu ziyongera kuri izo ni Radisson Blu Hotel & Convention Centre, Kigali Serena Hotel na Kigali Marriott Hotel.
Ni intambwe zikomeye zizatuma u Rwanda rubasha kugera ku rwego rwo kwinjiza nibura miliyoni 800 z’amadolari ya Amerika mu 2024, ahwanye na miliyari 760 z’amafaranga y’u Rwanda.
Twagerageje kwegeranya hoteli za mbere mu Rwanda zihenze, nubwo ibiciro byazo bihindagurika bitewe n’ibihe, ni ukuvuga niba ari mu mezi ajyanye n’ubukeraryugendo cyangwa mu gihe abasura igihugu baba ari bake.
Haniyongeraho ko mu kugena igiciro hitabwa ku gihe umuntu azamara muri hoteli runaka. Ntabwo bivuze ko uburyo zikurikirana hano ari bwo buryo ntakuka. Kugira ngo wumve neza iyi nkuru, birasaba ko wifashisha Calculatrice, hanyuma idolari rimwe riri kuri 925 Frw ugendeye ku ivunjisha rya Banki Nkuru y’Igihugu.
1. Singita Kwitonda Lodge and Kataza House
Singita yatashywe ku wa 1 Kanama 2019 na Perezida Paul Kagame aherekejwe na Madamu Jeannette Kagame. Ni inyubako yo ku rwego rwo hejuru yakira ba mukerarugendo nabo bo ku rwego nk’urwo, yubatswe mu Karere ka Musanze ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge and Kataza House yubatswe mu gishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa, hakaba indi imwe yiswe Kataza House yo igizwe n’ibyumba bine byo kuraramo.
Yubatswe n’ibikoresho byinshi byakorewe mu Rwanda, ibyinshi ni ibiboneka i Musanze birimo amakoro n’imigano, itwara miliyoni $25.
Ibiciro byaho byihagazeho nubwo bihindagurika bitewe n’ibihe by’ubukerarugendo nk’uko twabivuze.
Nk’ubu kuva ku wa 1 Ugushyingo kugeza ku wa 19 Ukuboza, icyumba gishobora kuraramo abantu babiri cyishyurwa $1495 ku muntu ku ijoro, mu gihe mu mpeshyi aba ari $1750.
Muri iyi minsi kandi icyumba kibamo ibitanda bibiri kirimo kwishyurwa $4 485, mu gihe ubusanzwe aba ari $5250 hagati y’umuntu umwe na batatu, hakwiyongeraho undi umwe bikajyana n’inyongera ya $1495 mu minsi nk’iyi cyangwa $1750 mu bihe by’ubukerarugendo.
Kurara muri Kataza House yo ishobora kwakira abantu umunani ubu ni $6877 mu gihe ubusanzwe aba ari $8050 ku ijoro rimwe ku bantu hagati y’umwe na bane, hagira uwiyongeraho bikajyana n’izamuka rya $1495 cyangwa $1750 bitewe n’ibihe.
Muri icyo giciro haba hakubiyemo n’ibintu byose umuntu akenera mu ijoro, birimo ibyo kurya no kunywa byose bihaboneka.
2.	One&Only Gorilla’s Nest
Mu kwezi gushize nibwo inkuru yabaye kimomo ko nyuma ya hoteli igezweho imaze igihe muri Pariki y’Igihugu ya Nyungwe, One & Only Resorts yibarutse irindi shami mu karere ka Musanze, ryitezweho kuzajya ryakira ba mukerarugendo basura ingagi.
One&Only Gorilla’s Nest yubatswe mu Kinigi mu ishyamba ry’inturusu, ahantu hitegeye ibyiza by’ibirunga by’u Rwanda. Yubatswe mu biti mo hagati ku buryo buri nzu iteretse ku byuma bishinze, aho nibura bibarwa ko inzu imwe yagiye itwara miliyoni imwe y’amadolari ngo yubakwe.
Kugeza ubu kuharara byihagazeho kuko nka Forest lodge irimo ibitanda bibiri, kuyiraramo ijoro rimwe ari $3,825 ni ukuvuga nibura miliyoni 3.5 Frw; Forest Lodge King ni $3,060 ni ukuvuga asaga miliyoni 2,8 Frw; Virunga Suite ni $4,760 ni ukuvuga miliyoni 4,3 Frw naho Ingagi suite ni $5,900, nibura ni miliyoni 5,4 Frw.
3.	Radisson Blu Hotel
Muri Nyakanga 2016 nibwo Perezida Paul Kagame yafunguye ku mugaragaro inyubako ya Radisson Blu and Kigali Convention Centre, ahamya ko ari intsinzi y’Abanyarwanda kuko bananiwe kenshi kuyuzuza kubera ubushobozi buke, ariko ntibacike intege bikarangira bayujuje.
Iyi nyubako yubatse mu birometero bitanu uvuye ku kibuga cy’indege mpuzamahanga cya Kigali, mu Murenge wa Kimihurura ku buso bungana na hegitari 12,6.
Kigali Convention Centre igizwe na Hotel y’inyenyeri eshanu ifite ibyumba 292, icyumba cy’inama cyakira abantu basaga 2500, ibiro byo gukoreramo n’ibindi. Inyubako zirimo zifite agaciro ka miliyoni 300 z’amadolari abarirwa muri miliyari 223 z’amafaranga y’u Rwanda.
Iyo ukigera ku rubuga rwayo wakirizwa ubutumwa ko ushobora kurara muri iyi nyubako itagira uko isa guhera ku $265.50
Ayo madolari agenda azamuka ukagera kuri Junior Suite ifite ibaraza, ikakwemera kugira aho wakirira abashyitsi ugahabwa n’ifunguro rya mu gitondo ku madolari $690.00 kugeza kuri Suite yo iguha ibyo ukeneye byose (Terrace & Lounge Access-Breakfast) yishyurwa $ 3,540.
4.	Kigali Marriott Hotel
Mu 2016 nibwo u Rwanda rwahaye ikaze Marriott Hotel, hoteli y’inyenyeri eshanu igizwe n’ibyumba 254 birimo n’icyo ku rwego rw’abaperezida. Niyo hoteli yayo ya kabiri yari ifunguwe ku mugabane wa Afurika nyuma y’iri mu Misiri.
Kuharara byihagazeho, kuko uwagiyemo nko ku wa Mbere agasohokamo kuri uyu wa Kabiri ku mafaranga make byamusabye kwishyura $210, yakenera kujya mu cyumba cyo ku rwego rwo hejuru akishyura $3,500 kandi ku ijoro rimwe gusa.
Muri rusange iyi hoteli igizwe n’inyubako umunani zigerekeranye, ikagira ibyumba 229 n’icyo twagereranya n’inzu mu yindi cyangwa suite 25, ziri mu rwego rwo hejuru ku buryo umuntu aba yisanzuye, afite ibyangombwa nkenerwa byose imbere ye. Ifite kandi ahantu 14 hatandukanye hashobora kubera inama.
5.	Bisate Lodge
Iyi ni indi nyubako ya Wilderness Safari yubatswe muri Pariki y’Igihugu y’Ibirunga.
Bisate ifite ibyumba bitandatu buri kimwe kiri ukwacyo, bishobora kwakira abantu byaba mu buryo bw’umuntu ukeneye kurara wenyine, kurarana n’undi cyangwa guhabwa ibitanda bibiri.
Kuharara umuntu yishyura bitewe n’ibihe ndetse no kuba aherekejwe cyangwa ari wenyine. Nk’urugero uwajya kurara muri Bisate Logde muri aya mezi hagati ya tariki 16 Ukuboza 2019 na tariki 29 Gashyantare 2020, byamusaba kwitwaza US$1654. Gusa ashobora no kugabanuka ku mpamvu zitandukanye.
6.	Kigali Serena Hotel
Kigali Serena Hotel ni imwe muri hotel zigezweho kandi zifite amazina amaze igihe mu Rwanda, ndetse ho ibiciro byayo iyo ufunguye urubuga rwayo ubisoma mu mafaranga y’u Rwanda. Nibura icyumba gihera ku 215 855 Frw ; hakwiyongeramo ifunguro rya mu gitondo bikaba 246 784 Frw. Ni amadolari ya Amerika asaga $230.
Bigenda bizamuka mu biciro bitewe n’imiterere y’icyumba n’ibijyana nacyo, wagera ku byumba byo mu rwego rw hejuru (Junior suite & Suite) ukishyura hagati ya 895 891 Frw na 1.087.018 Frw, ni ukuvuga agera mu madolari ya Amerika $1170.
7.	One and Only Nyungwe House 
One & Only Nyungwe House ni hotel iteye amabengeza yubatswe mu nkengero za Pariki y’Igihugu ya Nyungwe.
Iyi hoteli iri rwagati mu mirima y’icyayi ya Gisakura yongeye gufungurira bose amarembo tariki ya 1 Ukwakira 2018, nyuma yo kuvugururwa no kwagurwa. Yubatswe mu 2010 ku bufatanye na Guverinoma y’u Rwanda ihabwa izina rya Nyungwe Forest Lodge, rihinduka mu 2017 nyuma y’uko yeguriwe One & Only Nature Resorts.
Hotel za One & Only Nature Resorts zifite umwihariko wo kuba mu gihe zubakwa, hazirikanwa ku kurengera ibidukikije n’urundi rusobe rw’ibinyabuzima.
Ibyumba byayo uko ari 22 bigaragaza ubwiza bw’imitako igaragaza umuco nyarwanda, bituma uwabirayemo abasha kwisobanurira no kurushaho kwegerana n’u Rwanda atabanje kugira uwo asobanuza.
Serivisi zo ku rwego rwo hejuru One&Only itanga kandi zinihagazeho kuko ibyumba byabo byishyurwa guhera ku madolari 595 mu ijoro rimwe. Hari kandi n’ikindi cyumba cyagutse (Two-Bedroom Forest Suite), gifite uruganiriro n’aho gufatira amafunguro, kandi kiri ahantu uba witegeye ibyiza bitatse ishyamba rya Nyungwe.
Iki cyumba gishobora kwakira abantu bane, kiri mu byumba by’amahoteli bihenze cyane mu Rwanda, kuko cyishyurwa 2 288$.
8.	Amakoro Songa Lodge
Amakoro Songa Lodge ni indi nyubako yiyubashye yakira ba mukerarugendo, iherereye mu Kinigi mu Karere ka Musanze. Ni inyubako ziri ahantu hatuje, ku buryo igihe wasuye ingagi mu birunga cyangwa wagiyeyo kuruhuka, hagufasha gusubiza ubwenge ku gihe ukunga ubumwe n’ibvidukikije.
Kurara muri izi nyubako nabyo byihagazeho, kuko bisaba kwishyura nibura $1200 ku ijoro rimwe, ndetse hari n’aho wishyura $1500 ku ijoro. Ni inyubako y’akataraboneka ibereye buri wese uri mu kwezi kwa buki.
Amakoro Songa Lodge kandi yahawe ubushobozi butuma nk’ababyeyi bafite abana, babona ikibuga gihagije cyo kwidagaduriraho.
9.	The Bishop’s House 
The Bishop’s House ni inyubako itazwi na benshi ariko yihagazeho, yubatswe mu Karere ka Musanze gafatwa nk’irembo ry’ubukeraugendo bwo ku rwego rwo hejuru mu Rwanda, kuko ari iwabo w’Ingagi ziba mu birunga.
Uyirebeye inyuma si inyubako y’igitangaza kuko yubatswe mu buryo bwakoreshwaga mu gihe cy’ubukoloni, ariko itanga serivisi zikomeye ndetse n’ibikorwa biyigize birihariye. Ifite ibyumba icyenda byakira ba mukerarugendo.
Ibyo bituma nk’icyumba cyayo kinini kuruta ibindi (executive suite), kukiraramo bisaba umuntu kwishyura $1200 ku ijoro, Deluxe room ikishyurwa $800 ku ijoro naho ibyumba binini bishobora no kujyamo ibitanda bibiri bikishyurwa $700.
10.	Magashi Camp 
Iyi ni indi nyubako igezweho yubatswe mu Majyaruguru ya Pariki y’Igihugu y’Akagera, aho uba witegeye ikiyaga cya Rwanyakazinga. Ni hamwe mu hakundwa na ba mukerarugendo banyuranye, baba bajyanwe no gusura inyamaswa ziboneka muri Pariki y’Igihugu y’Akagera cyangwa kureba inyoni z’amoko arenga 520.
Magashi yifashishije amahema atandatu, yubatswe n’ikigo Wilderness Safaris itahwa muri Gicurasi 2019.
Ibiciro byayo byihagazeho kuko kuharara ijoro rimwe, nko mu ihema abantu bashobora gusangira, muri aya mezi akunze gukorerwamo ubukerarugendo kuva ku wa 16 Ukuboza 2019 kugeza ku wa 29 Gashyantare, ni amadolari US$650 ku ijoro.
11. Ruzizi Tented Lodge
Ni inyubo igezweho ikoreshwa cyane n’abashaka gukambika muri Pariki y’Igihugu y’Akagera, aho umuntu aba yitegeye neza ikiyaga cya Ihema. Igizwe n’amahema icyenda ateye neza mu biti bituma hahora umuyaga utagira uko usa.
Ishobora kwakira abashyitsi 20 kandi buri hema rikagira ubushobozi bwo gutanga amazi ashyushye n’akonje ku muntu uyakeneye, ikagira umwihariko wo kuba ikoresha ingufu zikomoka ku mirasire y’izuba.
Mu mezi atarimo ubukerarugendo ku rwego rwo hejuru nko kuva ku wa 1 Werurwe kugeza ku wa 30 Gicurasi ndetse no kuva ku wa 1 Ukwakira kugeza ku wa 14 Ugushyingo, umunyamahanga ushaka kuharara, ku ihema rigari abantu bashobora kuraranamo bishyura $195 ku ijoro, umuntu umwe akishyura $265, ihema abana bashobora kuraranamo bakishyura $95 mu gihe ihema ryiyubashye ryishyurwa $280.
Naho mu bihe bibereye ubukerarugendo, umunyamahanga muri Ruzizi yishyura $235 ku ihema ryagutse (Double tent) abantu bashobora kuraranamo, umuntu umwe akishyura $325, aho abana bashobora kurarana bakishyura $115 naho icyumba cyisumbuyeho kikishyurwa $335.
Ibi biciro biragabanuka iyo ari ku banyarwanda cyangwa abanyamahanga bafite ibyemezo byo gutura no gukorera mu Rwanda.
Amafoto
Songa Amakoro Lodge
Bisate Lodge
One & Only Nyungwe House
Magashi Camp
Kigali Marriott Hotel
Kigali Serena Hotel
Radisson Blu Hotel and Convention Centre
Ruzizi Tented Logde
Singita Kwitonda Lodge and Kataza House
The Bishop’s House
One & Only Gorilla Nest
",https://m.igihe.com/ubukerarugendo/article/inyubako-za-mbere-mu-rwanda-zakira-ba-mukerarugendo-zihenze-kurusha-izindi,Tourism
Impamvu u Rwanda rwatoranyijwe kwakira isozwa ry’imurika ry’Ingoro Ndangamurage muri Afurika,"Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
Kuva ku wa 15 Ugushyingo kugera ku wa 31 Ukuboza 2019 mu Ngoro y’Umurage yitiriwe Richard Kandt hari kubera imurika ridahoraho riri mu akomeye muri Afurika rizwi nka Future Africa Visions in Time (FAVT).
FAVT ni imurika rizasorezwa mu Rwanda nyuma yo kuzenguruka ibindi bihugu bya Afurika n’ibyo ku yindi migabane bibarizwamo Abanyafurika benshi.
Ryashyizwemo ibihangano bitandukanye by’abahanzi n’abanyabugeni bazwi muri Afurika no mu Rwanda birimo bishushanya urugendo rw’ubumwe n’ubwiyunge no gukira ibikomere nka zimwe mu nsanganyamatsiko zatanzwe ku banyabugeni bashushanyije.
Imurika ryanyuze mu bihugu birimo Kenya, Afurika y’Epfo, Brazil, Zimbabwe, Namibia, Burkina Faso, Cuba, Uganda mbere yo kugera mu Rwanda.
Umuyobozi w’Ingoro y’Umurage yitiriwe Richard Kandt, Rusaro Utamuriza Carine, yavuze ko mu gukusanya ibyamuritswe habajijwe abantu batandukanye barimo abahanzi, abashakashatsi n’abandi icyo batekereza ku hazaza.
Iri murika riri mu Ngoro yo kwa Richard Kandt, ririmo ibihangano by’ubwoko butandukanye, amajwi y’abantu babajijwe yumvikana mu cyumba cyabugenewe ndetse hari n’ahantu ushobora kwicara ukitekerezaho, ukibaza ku hazaza hawe.
Yakomeje ati “Iri murika ridahoraho ni ryiza cyane ku bashyitsi badusura, mu buzima hari ibyo udatekereza ariko aha ufata umwanya ugatekereza ku byo wakora. Rizafasha abantu kumenya umuco w’u Rwanda.”
Ni imurika ryitezweho kongera umubare w’amafaranga yinjizwa n’Ingoro Ndangamurage yitiwe Kandt avuye kuri miliyoni 3-4 Frw ya buri kwezi no kuzamura abasura bakarenga 1500.
Umuyobozi wa Goethe Institute Kigali, Katharina Hey, yavuze ko iri murika rizasorezwa mu Rwanda kuko ari igihugu gihagaze neza.
Ati “Kigali ni icyitegererezo kuri Afurika, iterambere ry’igihugu riha u Rwanda umwanya wihariye utuma rwibandwaho ku Isi yose n’i Burayi. Twatekereje ko hano mu mutima wa Afurika ari ahantu habereye gusorezwa imurika ririmo Abanyafurika.’’
Yakomeje ati “Uburyo iri murika rikorwa byerekana ko abantu bashobora kugaragaza ibitekerezo byabo mu buryo butandukanye bufasha ababireba kugerwaho n’ubutumwa.’’
Mu Rwanda imurika ryahaye umwihariko kwibuka no gukira ibikomere nk’ingingo y’ingenzi ku muryango Nyarwanda.
 Yakomeje ati “Ni uburyo bwo gutekereza ku hahise hagoye urema ahazaza heza. Hari ibindi bihugu twanyuzemo aho twavuze ku bijyanye n’ubukoloni n’ibindi’’
Umunyabugeni Uwase Christa ufite ibihangano bitatu muri iri murika yavuze ko kuba byaratoranyijwe ari ishema kuri we.
Ati “Nibanze ku nsanganyamatsiko ivuga ku kwibuka no gukira ibikomere. Nahisemo gukira kuko ari ikintu tudakunze kuvuga, mu Rwanda hari Jenoside yakorewe Abatutsi, kuri njye numva ari icya ngombwa cyo kuganirwaho ngo twitegure kutajyana bya bikomere mu gihe kiri imbere.
Uyu munyabugeni ubimazemo imyaka itanu avuga ko kuganira ku byabaye mu Rwanda bituma abantu bakira ibikomere bityo bigafasha ko habaho kwiyubaka no gutera imbere.
Abahanzi bafite ibihangano muri FAVT barimo Mizero Cedric, Chris Schwagga, Crista Uwase, Uwayo Ingrid, Lilian Magodi, Moses Serubibi, John Kamicha, Sam Hopkins, Rui Assubuj, Sylowia Kyambi n’abandi.
FAVT ni imurika ryatangiye mu 2015, mu Rwanda ryateguwe ku bufatanye bw’Ikigo cy’Ingoro z’Igihugu z’Umurage w’u Rwanda (INMR), Goethe Institute na Kaminuza yo mu Budage ya Bayreuth.
Amafoto: Muhizi Serge
",https://m.igihe.com/ubukerarugendo/article/impamvu-u-rwanda-rwatoranyijwe-kwakira-isozwa-ry-imurika-ry-ingoro-ndangamurage,Tourism
Inyamaswa ziri muri Pariki y’Akagera zageze ku bihumbi 13,"Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Ibarura rya gatanu rigaragaza imibare y’inyamaswa ziri muri Pariki y’Akagera, ryagaraje ko zimaze kugera ku 13500 zivuye 12000 zabarwaga mu 2017.
Kubarura inyamaswa ziri muri iyi pariki byatangiye gukorwa mu 2010 mu ibarura rikorwa buri myaka ibiri. Uyu mwaka ryakozwe hifashijwe indege ya kajugujugu yo mu bwoko bwa AS350 B3 yagenzuye ibice byose bya Pariki.
Imibare itangazwa na Pariki y’Akagera igaragaza ko raporo y’ibarura yerekanye inyamaswa zose ziri muri iyi pariki ari 13500 aho bigaragara ko ziyongereye zikava ku 12000 zabarurwaga mu 2017.
Iyi pariki ni imwe mu zisurwa cyane mu Rwanda aho umubare munini wa ba mukerarugendo bayigana ari abanyarwanda bihariye 50% by’abayisura bose. Mu mwaka ushize yasuwe n’abantu 44000.
Aba bayisuye bayinjirije amadorali miliyoni ebyiri ni ukuvuga amafaranga y’u Rwanda arenga miliyari imwe na miliyoni 800.
Parike y’Igihugu y’Akagera iherereye mu Ntara y’Iburasirazuba yashinzwe mu 1934. Uretse kuba ari ahantu hagizwe n’uduce tw’imirambi habereye abahasura, harimo n’inyamanswa zikundwa na ba mukerarugendo nk’Imparage, Udusumbashyamba, Inzovu, Intare, Ingona n’Imvubu biri mu Kiyaga cya Ihema n’andi moko y’inyoni.
Iyi pariki ifite ubuso bungana na kilometero kare 1122, irimo inyamaswa zizwi nka ‘Big Five’ ari zo; Intare, Inkuru, Inzovu, Ingwe n’Imbogo.
",https://m.igihe.com/ubukerarugendo/pariki-n-amashyamba/article/inyamaswa-ziri-muri-pariki-y-akagera-zageze-ku-bihumbi-13,Tourism
Maria Sharapova yashimagije Bisate Eco Lodge yacumbitsemo ari mu Rwanda,"Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Icyamamare mu mukino wa Tennis, Maria Sharapova, waje mu Rwanda agasura ingagi muri Pariki y’Ibirunga; yashimagije Bisate Eco Lodge yubatse mu gace k’ibirunga mu Majyaruguru y’u Rwanda aho acumbitse.
Uyu Murusiyakazi yaje mu biruhuko bisanzwe nyuma y’umwaka w’imikino utaramuhiriye, dore ko waranzwe n’imvune zatumye anakina amarushanwa make bikamuviramo no gusubira inyuma ku rutonde rw’uko abakinnyi bahaze mu mukino wa Tennis ku isi.
Yashyize amashusho ku rukuta rwe rwa Instagram yerekana ko yishimiye gucumbikirwa muri Bisate Eco Lodge iri muri hoteli zihenze mu Rwanda.
Aya mashusho yabanjirijwe n’amagambo agira ati “Mu gace ko mu ishyamba muri Bisate Lodge, Rwanda. Gutembera icyumba kose gutangizwa n’ikimenyetso cy’inkende cyihaniza abashobora gushaka kunkomangira kuraba kwiza […] Rwanda turagukumbuye.”
Mu mashusho yagaragaraga ari gutembera mu cyumba cya Bisate Eco Lodge ari kumwe n’ufata amashusho agenda yerekana uko mu cyumba cy’iyi hoteli haba hameze arangije avuga ko ari ahantu heza hateye amabengeza yishimiye kuba.
Bisate Eco Lodge Sharapova yacumbikiwemo, yatashywe na Perezida Paul Kagame tariki ya 1 Nzeri 2017. Yubatse muri Pariki y’Ibirunga aho uba witegeye neza udusongero tw’ibirunga bya Bisoke, Kalisimbi na Mikeno.
Iyi hoteli iza mu za mbere zakira ba mukerarugendo bo ku rwego rwo hejuru mu Rwanda, yubatswe n’ikigo Wilderness Safaris. Impumeko yayo yavuye ku miterere y’Ingoro y’Umwami iherereye i Nyanza mu Ntara y’Amajyepfo.
Bisate Lodge ifite ibyumba bitandatu bigiye biteretse mu ishyamba hagati, bisakaje ibyatsi hejuru, ndetse byihagazeho kuko kuharara ijoro rimwe wishyura amadolari ya Amerika ari hagati ya 1100–1400.
Sharapova wigeze kuba nimero ya mbere ku isi mu bagore, n’umwe mu bafite amafaranga menshi dore ko yigeze kuba umugore wa mbere mu bakina imikino itandukanye winjiza amafaranga menshi, abikora inshuro 11 zikurikiranya.
Maria Sharapova yabaye nimero ya mbere ku Isi guhera mu 2005, ariko kuri ubu ari kubarizwa ku mwanya wa 132 nyuma yo kwitabira amarushanwa 12 gusa uyu mwaka.
 Any room tour that begins with a monkey DND sign is going to be a goodie. On a separate note, is the videographer a keeper? Seems to be asking for some air time 😉. Rwanda, we miss you 😔
A post shared by  Maria Sharapova (@mariasharapova) on Nov 17, 2019 at 6:02am PST
",https://m.igihe.com/ubukerarugendo/article/maria-sharapova-yashimagije-bisate-eco-lodge-yacumbitsemo-ari-mu-rwanda,Tourism
Impamvu y’izina ‘Kenya’ ryahawe agasantere kari ku Kirwa cya Bugarura i Rutsiro,"Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Ku kirwa cya Bugarura, gihereye mu kiyaga cya Kivu mu karere ka Rutsiro mu Murenge wa Boneza, hari agasantere k’ubucuruzi kiswe ‘Kenya’. Hari bamwe batangazwa n’iryo zina, bakibaza niba hari aho bihuriye n’igihugu cya Kenya kiri muri Afurika y’iburasirazuba.
Munyagitare Epimaque utuye kuri icyo kirwa, asobanura ko hiswe hatyo bikomotse ku buryo hari hashyushye bitewe n’utubari twaho twari dutangiye gucuranga indirimbo zitandukanye.
Ngo byatangiye mu 1993 na mbere y’aho ubwo utubari twajya ducuranga hakoreshejwe radiyo yitwa ’technica’ yajyagamo gaseti.
Ati “Kera hari abantu bacuruzaga za Primus [gahuzamiryango] bityo hazamuka hagaragara neza, abaturage bari bahatuye bitewe n’uko bajyaga bumva ngo hari umujyi wa Kenya, bituma bahitirira ngo ni muri Kenya, kubera ibyishimo by’ukuntu hari hameze, n’umuziki wahabonekaga, icyo gihe kubona radiyo byari imboneka rimwe.”
Nubwo Munyagitare atibuka neza amazina y’indirimbo zacurangwaga bigatuma hitwa ‘Kenya’ ngo hari nk’indirimo yari iharawe baririmbaga bagera hagati bati “oye Kenya!”, ‘Nairobi Night’ y’itsinda Lokassa&Soukous n’izindi ziri mu njyana y’injyaruwa.
Ati “Ababyeyi bacu nubwo bagiye basaza nibo bayise ‘Kenya’ bakurikije ukuntu babonaga hameze neza, hari umuziki usobanutse, ari santere iri gutera imbere, bituma bayitirira ‘Kenya’ nkuko bajya bumva kera kuri radiyo abacuranzi bacuranga, bajya kumva bakumva baravuze ngo ‘oye Kenya!’
Mugenzi we Habimana Justin , avuga ko n’abavaga hakurya bazaga kunywera ku kirwa kubera hari agasantere gashyushye.
Ati “Kenya byatangiye ari agasantere abantu bayihuriramo ari benshi, hari n’abaturukaga hakurya bagahurira hano, noneho babonye ukuntu hari kuzamuka bahagereranya na Kenya.”
Kuri ubu Kenya yabaye agasantere gasanzwe, kuko hari utundi twayitambutse mu yindi Mirenge y’Akarere ka Rutsiro zirimo Gakeri, Nkomero, Nkora, Gisiza n’izindi.
Ikirwa cya Bugarura kiri nko mu birometero bitatu uvuye ku gice cy’ubutaka mu Murenge wa Boneza. Hari umuriro w’amashanyarazi, amashuri amavuriro n’ubwato bubafasha gushyikirana n’abandi.
Abaturage bahatuye babeshejweho n’imirimo itandukanye irimo uburobyi, ubuhinzi bwiganjemo ubwa kawa n’ibindi.
",https://m.igihe.com/ubukerarugendo/article/impamvu-y-izina-kenya-ryahawe-agasantere-kari-ku-kirwa-cya-bugarura-i-rutsiro,Tourism
David Luiz yasuye Singita Kwitonda Lodge ahatera igiti (Amafoto),"Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Myugariro wa Arsenal FC David Luiz, uri mu Rwanda mu bikorwa bitandukanye bigamije kumenyekanisha ubukerarugendo bwarwo, yasuye Singita Kwitonda Lodge, mu Karere ka Musanze, ahatera igiti.
Uyu myugariro wa Arsenal ni we mukinnyi w’iyi kipe yo mu Majyaruguru ya Londres mu Bwongereza watoranyijwe ngo asure u Rwanda, mu bikorwa bijyanye n’amasezerano ikipe ye yagiranye narwo yo kwamamaza ubukerarugendo.
Kuri uyu wa Gatanu David Luiz yasuye urwibutso rwa Jenoside rwa Kigali, yunamira abasaga ibihumbi 250 bahashyinguwe, akomereza muri Village Urugwiro yakirwa na Perezida Kagame.
Nyuma yo guhura n’Umukuru w’igihugu, Luiz yerekeje i Musanze asura Singita Kwitonda Lodge, inyubako yo ku rwego rwo hejuru yakira ba mukerarugendo, akaba yanateye igiti muri gahunda yo kwagura Pariki y’Ibirunga no kongera gutera ibiti kuri Singita Kwitonda Lodge.
Yashyizeho icyapa kivuga ko icyo giti cyatewe nk’ikimenyetso cyo kurengera ibidukikije ndetse n’ubufatanye bw’u Rwanda na Arsenal FC.
Singita Kwitonda Lodge igizwe n’inyubako zigezweho zubatse mu Karere ka Musanze mu Murenge wa Nyange, ku birenge by’Ikirunga cya Sabyinyo, aho uba unitegeye ibirunga bya Gahinga na Muhabura.
Singita Kwitonda Lodge yubatswe ahantu hahoze igishanga cyari urwuri, ariko ubu hashibutse umushinga ukomeye w’ubukerarugendo ugizwe n’inzu umunani zubatswe mu buryo zirengera ibidukikije.
Zirimo zirindwi zagenewe umuntu umwe cyangwa uherekejwe kuko buri imwe ifite uburiri bumwe, uruganiriro rwagutse n’ibindi byangombwa nkenerwa.
Kuri Singita Kwitonda Lodge, Luiz yahuye na Guverineri w’Intara y’Amajyaruguru, Gatabazi Jean Marie Vianney, Umuyobozi w’abarinda Pariki y’Ibirunga, Prosper Uwingeli na Eugene Mutangana wo mu ishami ry’ubukerarugendo mu kigo cy’igihugu cy’iterambere (RDB).
Biteganyijwe ko kuri uyu wa Gatandatu 17h00, Luiz agirana ikiganiro n’abanyamakuru kuri Kigali Convention Centre, akazasubira mu Bwongereza kuri uyu wa Kane.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’ibumoso ku myenda yayo.
",https://m.igihe.com/ubukerarugendo/article/david-luiz-yasuye-singita-kwitonda-lodge-ahatera-igiti-amafoto,Tourism
Abakora ubukerarugendo bushingiye ku muco na siporo bagiye gukorera ku igenamigambi bahuriyeho,"Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Abafatanyabikorwa ba Minisiteri y’umuco na Siporo, bahurira mu bukerarugendo bushingiye ku muco na siporo bashyizeho igenamigambi bahuriyeho hagamijwe guteza imbere urwo rwego no gukoresha neza amahirwe arurimo.
Mu nama ya mbere yahuje abahurirye mu bukerarugendo bushingiye ku muco na siporo (cultural and Sport Tourism Cluster) kuri uyu wa Kane, bamwe mu bagize iryo huriro bagaragaje ko riziye igihe kuko hari byinshi rizabafasha mu iterambere ry’ibikorwa byabo.
Eugene Bridge uyobora ihuriro rishinzwe umuco n’amateka muri sosiyete itwara ikanayobora ba mukerarugendo (RSGA) avuga ko bizatuma imikorere igenda neza kandi ibyerekeye akazi kabo bakabiganiriramo.
Ati “Niba tumaze kuhabona [ahabera ubukerarugendo] tumenye ngo hari ibikorwa remezo byo kuhagera, niba hakenewe umuhanda tubigaragaze. Hari ikindi ukajya nko ku rutare rwa Ndaba, urwa Kamegeri ntumenye niba biri mu maboko ya RDB, Akarere cyangwa undi wundi? Ibyo byose rero jye nishimye tuzajya tubihera umurongo muri iri huriro.”
Yavuze kandi ko ahabera ubukerarugendo cyane ubushingiye ku muco, hazajya hahora ibya ngombwa nkenerwa, kuburyo igihe cyose bazajya bahajyana ba mukerarugendo bazi ko bimeze neza.
Amb. Robert Masozera, Umuyobozi w’ingoro z’umurage w’u Rwanda akaba n’umuhuzabikorwa w’iryo huriro, yabwiye IGIHE umusaruro ukomeye w’iyo nama ya mbere ari ugushyiraho igenamigambi bahuriyeho.
Ati “ Haravamo ikintu kimwe gikomeye cyane. Ni ukuvuga ngo umuntu wese waje hano yaje azanye igenamigambi nibura muri uyu mwaka turimo. Turaza gufata ibikorwa bya buri muntu tugerageze kubishyira mu mbonerahamwe imwe tugire igenamigambi duhuriyeho twese. Turinoze, tuvanemo bya bindi bigongana, tuvanemo bimwe byahuraga, duhurize hamwe ariko noneho tugirane inama yo gukora nk’umuntu umwe turashaka noneho kujya dukora tudatatanye.”
Gukorera hamwe bikazatuma urwego rw’ubukerarugendo bushingiye ku muco na siporo rutera imbere, rugateza imbere abarukoramo ndetse rukazamura ubukungu bw’igihugu.
Yakomeje avuga ko ibyo bizatuma amasoko ya ngombwa yose bayabyaza umusaruro.
Ati “ Dukore nk’abantu bamwe batahiriza umugozi umwe, bajya imigambi imwe. Kuko muri iki gihugu twaje gusanga harimo amahirwe, tutajyaga dukoresha. Dutanze nk’urugero izi nama zibera hano nini cyane, hari iyi ya Youth Connect hari n’izindi, turi kwibaza ngo aba bashyitsi nibaza ko ari twebwe dufite ibicuruzwa, ni uwuhe musururo tuzabyaza izo nama kandi tukabikora tudatatanye.”
Masozera yakomeje agira ati “Twebwe mu ngoro z’umurage dufite ingoro z’umurage ariko ntabwo dufite ababashaka, hari abandi bafite amahoteri, hari abandi bafite amaresitora, hari abandi bafite ibikorwa by’ubukorikori, hari abandi bafite imbyino tukavuga tuti ni gute twakora nk’ikintu kimwe. Abantu bari hano dukoze nk’umuntu umwe twakora uruhererekane bigatuma wa mushyitsi waje azi ko amara iminsi itatu ine gusa hano y’imana, tumugumana igihe kirekire mu bukerarugendo turavuga ngo uko umuntu atinda ninako asiga amafaranga, niko ya mirimo iboneka.”
Ubukerarugendo bushingiye ku muco na siporo burimo; ingoro z’umurage, ahantu Nyaburaga, imikino n’amarushanwa atandukanye n’aho bibera, imbyino, ubugeni n’ibyerekeye Sinema na muzika.
Ishami ry’Umuryango w’Abibumbye rishinzwe guteza imbere ubukerarugendo (UNWTO) rigaragaza ko, Abakerarugendo 37% basura ahantu bashingiye ku byiza nyaburanga by’umuco bihari ndetse abagera kuri 57% bahitamo ibihugu bazajya kuruhukiramo bagendeye ku byiza nyaburanga by’umuco bihari.
Mu Rwanda nta mibare igaragaza ibyinjizwa n’ubukerarugendo bushingiye ku muco by’umwihariko. Cyakora Imibare y’ikigo cy’igihugu cy’iterambere igaragaza ko mu mwaka wa 2017 ubukerarugendo bwinjirije u Rwanda miliyoni $401, ariko intego ni ukugera kuri miliyoni $ 800 mu 2024.
Amafoto: Ami pacifique Dushimimana

",https://m.igihe.com/ubukerarugendo/article/abakora-ubukerarugendo-bushigiye-ku-muco-na-siporo-bagiye-gukorera-ku,Tourism
David Luiz ukinira Arsenal ategerejwe mu Rwanda,"Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Myugariro wa Arsenal, David Luiz, ategerejwe mu Rwanda kuri uyu wa Kane mu bikorwa by’ubukerarugendo bifitanye isano n’amasezerano iyi kipe yasinyanye n’Ikigo cy’Igihugu cy’Iterambere, RDB, binyuze muri gahunda ya Visit Rwanda.
Amakuru agera kuri IGIHE ni uko Luiz azagera i Kigali ku mugoroba wo kuri uyu wa Kane, akaba ari umwe mu bakinnyi ubuyobozi bwa Arsenal bwatoranyije kugira ngo agire uruhare mu bikorwa byo kwamamaza ubukerarugendo bw’u Rwanda nk’uko amasezerano y’impande zombi abiteganya.
Bivugwa ko kugira ngo abe ariwe utoranywa, Ubuyobozi bwa Arsenal bwarebye umukinnyi usanzwe ukurikirwa cyane n’abantu benshi ku mbuga nkoranyambaga, ndetse ubu Luiz aza mu ba mbere inyuma ya Mesut Ozil.
Luiz aje mu Rwanda mu gihe Shampiyona zo ku mugabane w’u Burayi zahagaze kubera imikino y’amakipe y’ibihugu, uyu we akaba atarahamagawe n’Umutoza wa Brésil , Tite, mu mikino ya gishuti igihugu cye kizakinira muri Singapore.
Azava mu Rwanda agiranye ikiganiro n’abanyamakuru kizaba ku munsi ubanziriza uwo azasubiriraho mu Bwongereza.
Muri Gicurasi 2018 nibwo u Rwanda rwinjiye mu bufatanye bw’imyaka itatu na Arsenal FC, bugamije kurumenyekanisha u Rwanda nk’icyerekezo gikomeye cy’ubukerarugendo n’ishoramari, binyuze mu gushyira ikirango ‘Visit Rwanda’ ku kuboko kw’imyenda yayo.
",https://m.igihe.com/ubukerarugendo/article/david-luiz-ukinira-arsenal-ategerejwe-mu-rwanda,Tourism
U Rwanda rwahawe igihembo mpuzamahanga cyo guteza imbere ubukerarugendo,"U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
U Rwanda binyuze muri gahunda yarwo yo kwamamaza ubukerarugendo ""Visit Rwanda"" rwahawe igihembo cyo guteza imbere, kunoza ubukerarugendo no kwimenyekanisha nk’ahantu habereye ubukerarugendo, igihembo kizwi nka Destination Award.
Iki gihembo cyatangiwe mu imurika mpuzamahanga rya serivisi z’ubukerarugendo riri kubera Sydney muri Australia, rizwi nka Sydney Luxperience Travel Show 2019 ritegurwa n’Ikigo Luxperience.
Iki gihembo gihabwa ikigo cya Leta cyangwa igihugu cyagize uruhare rugaragara mu gukora ibishoboka byose ngo biteze imbere ubukerarugendo birimo kuzana no kumenyekanisha serivisi nshya zikurura ba mukerarugendo kandi zigezweho.
Ubusanzwe muri iri murikagurisha hatangwa ibihembo bine birimo icy’ikigo gifite ibikorwa byunguka kandi byabera abandi icyitegererezo (Inspiring Award), igihembo gihabwa ikigo cyangwa igihugu n’abandi b’intangarugero mu bikorwa bibungabunga ibidukikije (Meaningful Award).
Hari igihembo gihabwa intangarugero mu kumenyekanisha ibikorwa by’ubukerarugendo ku buryo bigera ku babikeneye bose (Connections Award) n’igihembo cya kane gihabwa igihugu cyangwa ikigo cya Leta gishyize imbere kuzana no gutanga serivisi zinoze mu by’ubukerarugendo nk’imwe mu nzira zo gukurura ba mukerarugendo hirya no hino ku Isi (Destination Award).
Igihembo u Rwanda rwahawe umwaka ushize cyari cyahawe Ikigo gishinzwe guteza imbere Ubukerarugendo mu Buyapani (Japan National Tourism Organization).
Luxperience Travel Show ni rimwe mu mamurika akomeye ku Isi mu bijyanye n’ubukerarugendo, rikaba rihuza abamurika serivisi z’ubukerarugendo baturutse imihanda yose cyane cyane abo mu bice by’Amajyepfo y’Isi.
Ni umwanya ukomeye abafite ibikorwa by’ubukerarugendo bahanahana ubunararibonye, abashoramari bakabona ahantu hashya bashora imari mu bukerarugendo n’ibindi.
Uyu mwaka icyo gikorwa kiratangira guhera kuri uyu wa Mbere tariki 7 kugeza tariki 10 Ukwakira 2019, kikaba kizitabirwa n’abasaga 5000.
Imibare ya RDB igaragaza ko mu 2017 u Rwanda rwinjije miliyoni $438 zivuye mu bukerarugendo, bijyanye n’intego ya Guverinoma yihaye ko mu 2024 inyungu ruvana mu bukerarugendo igomba kwikuba kabiri ikagera kuri miliyoni $800.
Ibyo biva mu guteza imbere ibikorwa byo kubungabunga urusobe rw’ibinyabuzima muri pariki z’igihugu, kuzana inyamaswa zitari zisanzwe mu Rwanda, kubaka hoteli zigezweho kandi zifite ibyumba byinshi n’ibindi.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’Ikipe ya Arsenal yo mu Bwongereza ndetse na Filimi ya Rwanda: The Royal Tour.
Umwaka ushize wa 2018, mu Rwanda haje abakerarugendo bangana na miliyoni 1.7.
",https://m.igihe.com/ubukerarugendo/article/u-rwanda-rwahawe-igihembo-mpuzamahanga-cyo-guteza-imbere-ubukerarugendo-124018,Tourism
