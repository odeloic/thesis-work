Title,Body,Url,Category
Leta yahagaritse igikorwa cyo gutanga imisanzu mu Kigega Agaciro,"

Iyo Minisiteri yavuze ko amafaranga iki kigega cyabonye yashowe mu mishanga, ndetse kikaba kiri kunguka.
Minisiteri y’Imari n’Igenamigambi yashimiye abakozi bose ba Leta batanze imisanzu yabo mu Kigega Agaciro Development Fund.
Mu itangazo rya Minisiteri y’Imari n’Igenamigambi, ryashyizweho umukono na Minisitiri Dr. Uzziel Ndagijimana, yasabye abayobozi b’ibigo bya Leta gushimira abakozi babo bose batanze amafaranga yabo muri icyo kigega.
Ikigega Agaciro Development Fund, cyashyizweho mu Kuboza mwaka wa 2011, mu nama ya cyenda y’Umushyikirano.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ishoramari/article/leta-yahagaritse-igikorwa-cyo-gutanga-imisanzu-mu-kigega-agaciro,Business
Abashoferi bambuka umupaka bafite impungenge zo kwandurira COVID-19 mu mahanga,"Aya mabwiriza hari abo aha uburengenzira bwo gukora mu bihe nk’ibi bigoye harimo abatwara imodoka zitwara imizigo mu gihugu, ndetse n’izambuka imipaka.
Nubwo benshi batekereza ko abatwara imodoka z’imizigo boroherejwe, bo bavuga ko bari mu kaga kuko bashobora kwandura iki cyorezo kimaze kwibasira isi, dore ko kimaze kwandura abasaga miliyoni.
Kigali Today yegereye bamwe mu bakora akazi kagoye muri iyi minsi ko gutwara imodoka nini bibumbiye muri Koperative COOTRAMARU bayisangiza uburyo bakora akazi kabo kandi birinda icyorezo cya COVID-19.
Izabayo Jean de Dieu, umuyobozi wungirije wa Koperative y’abatwara ibikamyo mu Karere ka Rubavu avuga ko muri Congo ntacyo bitayeho.
Agira ati; “Muri Congo baracyari mu myitwarire ya kera ntacyo bitayeho, abantu baracyasomana, abantu baracyajya mu kabari, amazu yakira abagenzi aracyakora kwirinda hariya nta mbaraga babishyiramo.”
Akomeza avuga ko mu Rwanda abatwara imodoka nini nk’amakamyo bagerageza kwirinda aho bagendera ku mabwiriza yatanzwe arimo kugira isuku, gukaraba intoki inshuro nyinshi, gukoresha imiti isukura intoki, ariko iyo bageze muri Congo mu Mujyi wa Goma no mu bindi bice basanga bitandukanye.
Agira ati; “Uburyo twirinda mu Rwanda butandukanye na Congo kuko ho barisanzura, ku buryo kwandura biroroshye. Nshobora kwirinda ariko iyo abo mukorana batirinze ushobora kwandura.”
Muvunyi Gilbert uyobora Koperative COOTRAMARU avuga ko bafite impungenge zo kwirinda icyorezo cya COVID-19 mu gihugu cya Congo, cyane cyane mu mujyi wa Goma ubu wagaragayemo abarwayi.
Agira ati; “Kwirinda turirinda, ndetse n’abashoferi ba Congo baje mu Rwanda bagendera ku mabwiriza yacu. Gusa mu gihugu cyabo usanga ntacyo bitayeho kandi iki cyorezo tubona cyandura vuba bikadutera inkeke.”
Abakora akazi ko gutwara amakamyo atwara ibicuruzwa bo mu karere ka Rubavu bavuga ko ubuyobozi bwabafasha uburyo bagabanya amasaha kugira ngo birinde kurara mu gihugu cya Congo.
Izabayo agira ati; “Urebye icyadufasha ni ubuyobozi bukareba uko imodoka zajya zambuka mbere ya saa tanu kuko haba hari amahirwe yo kugaruka, ariko kureka umushoferi akarara muri Congo ashobora kwandura bikaba byagira ingaruka ku gihugu.”
Muvunyi Gilbert uyobora COOTRAMARU avuga ko nubwo bakomeje gukorana ubwitonzi mu kugeza ibicuruzwa ku Banyarwanda, akazi bakora kameze nk’agakorwa n’abaganga mu kwita ku barwayi b’icyorezo cya COVID-19, cyangwa abasirikare ku rugamba.
Ati; “Natwe duhora twiteguye kwirinda iki cyorezo, gusa turasaba abayobozi kutuba hafi bakadufasha kwirinda icyadushyira mu kaga.”
Koperative y’abatwara amakamyo mu Karere ka Rubavu COOTRAMARU ifite imodoka 40 zitwara imizigo mu mujyi wa Goma no mu bindi bice bya Congo, hakaba n’izindi zibivana mu mujyi wa Gisenyi na Goma zibijyana i Kigali.
Abatwara izi modoka bavuga ko icyorezo cya COVID-19 cyagabanyije urujya n’uruza rw’ibicuruzwa kuko rwagabanutse kugera kuri 70% bagendeye ku bicuruzwa byavaga ku byambu bya Mombasa.
Umunyamakuru wa Kigali Today/KT Radio
@ sebuharara

",https://www.kigalitoday.com/ubukungu/ubucuruzi/article/abashoferi-bambuka-umupaka-bafite-impungenge-zo-kwandurira-covid-19-mu-mahanga,Business
Abarimu barifuza ko Koperative Umwalimu SACCO yabaha ku nyungu z’ubwizigame bwabo,"

Icyakora, ubuyobozi bwa RCA (Ikigo cyita ku Iterambere ry’Amakoperative) n’ubw’Umwalimu SACCO buvuga ko Umwalimu SACCO, nk’ikigo cy’imari, yo itarebwa no kugabanya inyungu n’ubwasisi ku banyamuryango.
Inyungu abanyamuryango b’Umwalimu SACCO bifuza ni izituruka ku mafaranga 5% Umwalimu SACCO usigarana ku mushahara wabo wa buri kwezi. Aya mafaranga ni ubwizigame bwabo bugenda bwifashishwa mu bikorwa byo guteza imbere iyi koperative bibumbiyemo.
Muri iki gihe Abanyarwanda basabwe kuguma mu ngo, bakagenda ari uko bibaye ngombwa cyane, hari abarimu biganjemo abo mu mashuri abanza ubuzima butoroheye, kubera ko hari abahembwa makeya kubera inguzanyo bafashe muri Koperative Umwalimu SACCO.
Aba ni bo barimo abifuza ko hagira amafaranga makeya bahabwa ku nyungu z’imigabane yabo.
Umuyobozi w’ishuri rimwe utarashatse ko amazina ye atangazwa agira ati “Hari ujya guhembwa agafata ibihumbi bitanu cyangwa bitatu gusa kubera umwenda yafashe. Kandi kuri iki gihe birasaba guhaha byinshi ukabika kugira ngo ubone uko wirinda ukarinda n’abawe.”
Ababayeho muri ubu buryo ngo bafataga amadeni bakazishyura ukwezi gushize, ariko na none ngo kubera uko ibintu bimeze ubu, hari abacuruzi batabaha umwenda.
Umwalimu witwa Kalisa ati “Ubusanzwe umwalimu yabeshwagaho no kwikopesha, ukwezi kugashira yishyura akongera agafata andi madeni. Ubu noneho ntawe ukopa.”
Yunganirwa na Kakuze ugira ati “Hari n’umwalimu watse inguzanyo afite nk’agashinga ko gucuruza inkweto cyangwa imyenda, akabiha murumuna we agacuruza, bakabasha kubaho. Ubu ntacuruza kandi ari byo byari bimutunze.”
Nyamara muri iki gihe abantu batabasha gukora ngo bibesheho barimo gufashwa, kubera gusabwa kuguma mu rugo, usanga mu batekerezwa gufashwa abarimu batarimo kuko muri rusange bafatwa nk’abafite akazi.
Kakuze ati “Njyewe nzi urugero rw’abari kuburara burundu, kandi ntawe yabaza, ari uguceceka akajya mu buriri n’abana bakaryama.”
Umuyobozi mukuru wa RCA, Prof. Jean Bosco Harelimana, avuga ko Umwalimu SACCO kimwe na SACCO zisanzwe zitari mu zasabwe kugabana inyungu kuko zo ari ibigo by’imari, bitandukanye na koperative zisanzwe.
Ibi bishimangirwa n’umuyobozi mukuru w’Umwalimu sacco, Laurence Uwambaje agira ati “Nta sacco n’imwe itanga ubwasisi. Iracyari mu rugendo rwo kwiyubaka, ntiragera aho kugabanya amafaranga abanyamuryango. Kandi kwiyubaka ni ukubakira abanyamuryango kuko tuyatanga mu nguzanyo bakabona inguzanyo bakeneye.”
Uyu muyobizi anavuga ko n’ubwo bagabanya abanyamuryango urwunguko baba bagize, ntacyo yabamarira kuko buri wese yabona makeya cyane.
Ati “Tuvuge ko uyu mwaka twungutse miriyari esheshatu, zikurwamo umusoro hagasigara miriyari enye na 800. Noneho yagabanye abantu ibihumbi 70 ku buryo bungana, twumve amafaranga abanyamuryango babona yatuma bisenyera koperative!”
Niba hari abarimu batangiye kubura ibibatunga kubera indwara ya coronavirus yatumye abantu basabwa kuguma mu ngo zabo, nyamara badashobora kubarwa mu cyiciro cy’abakeneye gufashwa, n’ayo bazigamye badashobora kuyabonaho, ubwo bazaba aba nde ?
Umuyobozi w’Akarere ka Huye wungirije ushinzwe ubukungu, André Kamana, arasaba abagena abahabwa inkunga y’ibyo kurya muri iki gihe kubikorana ubushishozi, afatiye urugero ku bamotari bari gutekerezwaho nk’abari bafite imirimo yahagaze kubera kuguma mu ngo.
Ati “Hari ushobora gutekereza ngo umumotari wese akeneye gufashwa kubera ko akazi ke kahagaze muri iyi minsi, nyamara hari uwo ushobora gusanga afite inzu yo kubamo adakodesha, yoroye, anahinga. Bene uwo ushobora gusanga hari umuntu arusha kubaho neza kuko atunzwe n’umushahara gusa nta munsi y’urugo. ”
Umunyamakuru wa Kigali Today/KT Radio
@ JoyeuseC

",https://www.kigalitoday.com/ubukungu/ubwiteganyirize/article/abarimu-barifuza-ko-koperative-umwalimu-sacco-yabaha-ku-nyungu-z-ubwizigame-bwabo,Business
RCA yasabye amakoperative guha abanyamuryango inyungu,"Ubuyobozi bubisabye mu gihe Abanyarwanda bari guca mu bihe bitoroshye birimo no guhangana n’icyorezo cya COVID-19 bagasabwa kutava mu ngo bakaba bagomba gutungwa n’ibyo bafite.
Umuyobozi mukuru wa (RCA) Prof. Harelimana Jean Bosco avuga ko amabwiriza batanze uretse Umwalimu Sacco, Umurenge Sacco, na Coopec ayandi makoperative asabwa kugabana inyungu zigahabwa abanyamuryango.
Yagize ati; “Bikwiye ko abanyamuryango ba Koperative bagabana inyungu zikajya ku banyamuryango, ndetse n’ubwasisi na bwo bugere ku banyamuryango, ibigega by’ingoboka na byo bigere ku banyamuryango mu gihe Abanyarwanda barwanya COVID-19, ni byo twasabye kandi dushingiye ku itegeko.”
Prof Harelimana Jean Bosco avuga ko kugabana inyungu mu makoperative bitazateza ibihombo kuko Koperative zungutse zigomba abanyamuryango inyungu, naho izahombye ngo ntacyo bagabana.
Ku kibazo kirebana n’amakoperative ashobora kwimana inyungu, Prof. Harelimana avuga ko amakoperative yose bayagenzura bakabona ko yahombye cyangwa yunguka.
Uyu muyobozi avuga ko basabye amakoperative kubahiriza amabwiriza yo kwirinda icyorezo cya COVID-19, aho basabye abayobozi ba Koperative kuba ari bo bashobora gukora inama bakagena inyungu igabanywa abanyamuryango.
“Twatanze ibwiriza aho abagize Komite nyobozi y’abantu batanu bashobora gukoresha ikoranabuhanga bakaba bareba inyungu zihari n’uko zagezwa ku banyamuryango, ariko aho bishoboka bashobora guhura bakubahiriza intera ya metero kandi bikabera hanze.”
Prof .Harelimana Jean Bosco avuga ko Koperative ari ubucuruzi nk’ubundi kandi iki gihe ari cyo cyo kugaragaza ko amakoperative abafitiye akamaro.
Ngarambe Daniel uyobora ihuriro ry’amahuriro y’abatwara abagenzi kuri moto mu Rwanda avuga ko amakoperative ya Moto mu Rwanda yasabwe kugabana inyungu kandi byagiye bikorwa kereka abafashe inguzanyo cyangwa batabonye inyungu.
Yagize ati; “Nka Rubavu abamotari baho bagabana inyungu buri kwezi, ubu ntabwo bagabanye ariko Kigali no mu Majyepfo bagabanye inyungu bari bagejejemo, abandi batagabanye ni abari bafite inguzanyo za moto bishyura, abo bakora bishyura ntibabonye ayo kugabana ariko mu gihugu cyose abafite inyungu bagiye bazigabana.”
Dusabinema Pacifique Perezida w’abahinzi b’icyayi bibumbiye muri Koperative COOTP PFUNDA yatangarije Kigali Today ko batarabona amafaranga yo kugabana kuko uruganda rw’icyayi rwa Pfunda rugomba kubagaragariza amafaranga y’icyayi baruhaye batarayabaha.
Yagize ati;”Ntabwo amafaranga turayabona, ni byo turimo, n’ubu tuvuye kuyabaza mu ruganda ntibayatubwira, amafaranga dushaka ni akomoka ku nyungu tuyabwirwa n’uruganda kuko aterwa n’inyungu ruganda rwabonye.”
Akomeza ati “Twababajije ntibashaka kugira icyo batubwira, naho imigabane abanyamuryango batanga ni ayagenewe ibikorwa bya Koperative si inyungu, ntituzi icyo gukora kuko uruganda rwatubwiye ngo dutegereze inama kandi ntituzi igihe bazayikorera, dukeneye ubuvugizi.”
Mu Rwanda habarurwa Koperative ibihumbi icumi na 25 zifite imari shingiro ya miliyari zigera kuri 50 naho ubwizigame bukaba bukabakaba miliyari 95 z’Amafaranga y’u Rwanda.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubwiteganyirize/article/rca-yasabye-amakoperative-guha-abanyamuryango-inyungu,Business
Abarema isoko rya Kinkware batewe impungenge n’umubyigano uhagaragara,"Mu gice cy’ahacururizwa telefoni zakoreshejwe zizwi nka (occasion) kiri iruhande rw’iri soko ahagana hanze yaryo, ni hamwe mu hagaragara ubucucike bw’abaguzi n’abazicuruza.
Uretse kandagira ukarabe ziri ku miryango y’iri soko n’amaduka make, ahacururizwa izi telefoni ho ntizihari, dore ko hanegereye inkengero z’umuhanda, nyamara abazigura bibasaba guciririkanya ku giciro cyazo ari nako bazikorakoraho; bikaba bishobora gukurura ibyago byo kuba uwanduye indwara ashobora kuyikwirakwiza mu buryo bwihuse, kuko aba atabonye uko akaraba intoki mbere yo kuhagana.
Umwe mu bari baje kuhagurira telefoni witwa Niyonteze Gaston, yagize ati “Ubwinshi bw’aba bantu buteye impungenge, kubona aho ukandagira biragoye, ya mabwiriza bari kutubwira yo kurwanya Coronavirus ntibyoroshye kuyubahiriza kubera aka kajagari.
Aba bantu baturutse impande zose, ntawe uzi uko babayeho iwabo, ntiwamenya ubuzima bw’abo yahuye na bo, urumva rero impungenge zigomba kubaho”.
Muri iki gihe hakajijwe ingamba zo gukumira no kwirinda icyorezo cya Covid-19, abantu bagirwa inama yo kunoza isuku bakaraba intoki n’amazi meza n’isabuni, kwirinda gusuhuzanya, kudahurira mu dutsiko cyangwa ahantu hahurira abantu benshi n’ibindi.
Umuyobozi w’Akarere ka Musanze, Nuwumuremyi Jeannine, avuga ko ibi, kimwe n’andi mabwiriza yo kwirinda iki cyorezo Minisiteri y’Ubuzima idahwema gukangurira abantu, na bo babyigisha abaturage buri munsi, igisigaye akaba ari uko babafasha kugira imyumvire ihagije yo kuyashyira mu bikorwa.
Yagize ati “Buri muntu wese akwiye kwinjira muri uru rugamba turimo kugira ngo twese twirinde. Abajya mu isoko nibakore ikibajyanye mu buryo bwihuse, bubahiriza amabwiriza yo kuhinjira babanje gukaraba intoki, ntibegerane, cyangwa ngo bahagire uruganiriro. Kuko turugarijwe kandi buri wese natabigira ibye, bizatudindiza muri byinshi”.
mu gihe abo bacuruza telefone zakozreshejwe, amabwiriza ya Leta y’u Rwanda ku kwirinda icyorezo cya Coronavirus avuga ko hemerewe gucuruza gusa ibiribwa, ibikoresho by’isuku ndetse n’imiti.
Umuyobozi w’Akarere ka Musanze yibutsa abaturage ko amabwiriza y’ubucuruzi muri iki gihe yemerera abacuruza ibiribwa n’ibikoresho by’isuku gusa, nabwo bakabikora bubahiriza ingamba zo kwirinda icyorezo cya Covid-19.


Yagize ati “Ubundi amabwiriza y’ubucuruzi yabaye ashyizweho muri iyi minsi duhanganye n’iki cyorezo, ni ugucuruza ibiribwa n’ibikoresho by’isuku. Twibutsa ababirengaho ko hateguwe ibihano birimo no kubaca amande.
Abayarengaho bacuruza ibindi turabasaba ko badufasha, tukarangiza uru rugamba twatangiye, mu gihe kiri imbere kandi kidatinze bazakomeze ubucuruzi bwabo”.
Umunyamakuru wa Kigali Today/KT Radio

",https://www.kigalitoday.com/ubukungu/ubucuruzi/article/abarema-isoko-rya-kinkware-batewe-impungenge-n-umubyigano-uhagaragara,Business
Bralirwa igiye gusaba abanyamigabane kudahabwa inyungu kubera umwaka mubi,"Ubwo ku wa gatanu tariki 27 Werurwe 2020 rwashyiraga hanze uko umwaka wa 2019 wagenze, rwagaragaje ko ibikorwa byarwo byazamutseho 5.4% kubera ibinyobwa nka Primus, Mutzig na Amstel byakunzwe cyane.
Uruganda ngo muri 2019 rwinjije miliyari 101 mu gihe umwaka wa 2018 rwinjije miliyari 99 z’amafaranga y’u Rwanda kubera ibinyobwa byarwo 3 byakunzwe ku isoko.
Bralirwa ivuga ko umwaka wa 2019 yabonye inyungu yiyongereyeho 1.8% ku y’umwaka wari wabanje kuko yinjije miliyari 101 ugereranyije n’umwaka wa 2018 ahabonetse miliyari 99, bitewe n’umusaruro mbumbe wiyongereyeho 5.4% kubera ubucuruzi bwa Primus na Heinken isigaye ikorerwa mu Rwanda, mu gice cya mbere cy’umwaka.
N’ubwo igiciro kiyongereye ku binyobwa byayo ntibyayibujije gukomeza guhangana ku isoko ndetse no kwitwara neza.
N’ubwo, uru ruganda ruri mu ziri ku isoko ry’imari n’imigabane (Rwanda Stock Exchange-RSE), rurimo guhura n’umwaka ugoye kubera ihungabana ry’ubukungu riterwa na COVID-19 ari na yo mpamvu rwifuza guhagarika gutanga inyungu ku banyamigabane barwo.
Bralirwa iti “Bitewe n’uko hashidikanywa ku gihe ihungabana ry’ubukungu rizamara kubera icyorezo cya COVID-19, ubuyobozi bw’uruganda rwahisemo kurinda amafaranga yinjira cyangwa asohoka hagamijwe kuyarinda ku nyungu za kompanyi ( Uruganda) ari na yo mpamvu hatekerezwa kudatanga inyungu z’umwaka wa 2019.”
Iki cyifuzo ngo kizaganirwaho mu nama y’inteko rusange iba buri mwaka (Annual General Meeting-AGM) nk’uko Bralirwa ivuga ko izabiganiraho n’abashoramari muri iyo nama iteganyijwe kuri uyu wa kabiri tariki 31 Werurwe 2020.
Hashingiwe ku musaruro wa 2019, Merid Demissie, umuyobozi w’uruganda Bralirwa akaba n’umuyobozi wungirije w’inama y’ubutegetsi bwarwo avuga ko kompanyi yahuye n’ibibazo bagomba guhangana na byo kimwe n’imihindagurikire y’imisoro byagize ingaruka ku misoro.
Demissie agira ati “Muri rusange 2019, umurongo twifuzaga kugeraho warazamutse ugereranyije na 2018. Gucunga ibyinjira dushyize imbere kurinda ubwizigame kimwe n’imikorere myiza byatumye tugera hejuru.”
Ati “N’ubwo twazamutse, ibisubizo by’ibikorwa ntibyagenze neza kubera kudahozaho, hakiyongeraho ihindagurika ry’imisoro y’umwaka ubanza, kutishyura inguzanyo ya Bramin n’ibindi. Kugira ngo tugere ku musaruro urambye, twakomeje gushora mu bantu bacu, ibinyobwa, ubushobozi, uburambe n’ibisubizo by’ikoranabuhanga.
Bralirwa kandi yahuye n’igabanuka ry’ibinyobwa bidasembuye bya Cl 30 na Cl 50 mu mwaka wa 2018 bitewe n’izamuka ry’ibiciro, aho byongeye kugenda neza mu gice cya kabiri cy’umwaka wa 2019.
Izamuka ry’ibiciro ryatangiye muri 2018 kugira ngo haveho igihombo cyatewe n’inyongera y’amafaranga y’ibikorwa. Ku bijyanye n’ishoramari, Bralirwa yakoresheje imari shingiro muri 2019 yagabanutse kugera kuri miliyari 12.6 ugereranyije na miliyari 15.4 muri 2018.
Muri 2018, uruganda rwashyize imbaraga cyane mu gukorera mu Rwanda inzoga ya Heineken no kubaka uruganda rutunganya amazi yakoreshejwe ku ruganda i Gisenyi hamwe n’irindi shoramari.
Uruganda rwa Bralirwa kandi ngo rwashyize imbere kugabanya imyenda.
Muri yo harimo umwenda rugomba kwishyura w’Ikigega cy’imari cya banki y’Isi (IFC) gifasha abikorera ungana na miliyari 14.6 z’amafaranga y’u Rwanda, nyuma yo kwishyura umwenda wa Banki y’Abaturage (BPR) mu mwaka wa 2018.
Bralirwa ivuga ko imyenda yayo yagabanutse kugera kuri miliyari 41.3 z’amafaranga y’u Rwanda ugereranije na miliyari 47.7 z’amafaranga y’u Rwanda mu 2018, nubwo hari inguzanyo ya Bramin y’igihe kirekire ku ishoramari.
Igiciro cy’imari ngo cyaragabanutse kugera kuri miliyari 7.8 z’amafaranga y’u Rwanda bitandukanye na miliyari 8.1 z’amafaranga y’u Rwanda muri 2018.
Mu gihe icyorezo cya COVID-19 kibangamiye ubukungu n’ubucuruzi ku isi, Bralirwa irateganya umwaka uhindagurika urangwa no gushidikanya n’imihindagurikire, bishobora kugira ingaruka kuri gahunda za 2020.
Bralirwa ivuga ko gahunda yayo ya mbere y’umwaka wa 2020 yari iyo kuba iri hejuru mu bukungu, inyungu no kuzamuka hagamijwe gukomeza kwitwara neza mu bukungu bw’u Rwanda ugereranije n’akarere kagari ka Afurika bitewe no kumenyekanisha ibicuruzwa bishya, gucunga ibiciro ndetse no kugabanya imyenda.
Gusa ngo icyorezo cya COVID-19 cyerekana ikibazo cy’ubuzima kitigeze kibaho ndetse n’ingaruka z’ubukungu, bikaba bishoboka ko byagira n’ingaruka zikomeye ku bukungu n’ubucuruzi bwayo mu gihe cya vuba.
Uruganda Bralirwa rwashinzwe mu 1957, ni narwo ruza ku isonga mu gukora ibinyobwa bidasembuye n’inzoga mu Rwanda.
Kuva mu 1971, Bralirwa ni ishami rya Heineken N.V., rifite 75% by’imigabane ya Bralirwa hamwe na 25% isigaye iri mu isoko ry’imari n’imigabane (RSE).

",https://www.kigalitoday.com/ubukungu/ishoramari/article/bralirwa-igiye-gusaba-abanyamigabane-kudahabwa-inyungu-kubera-umwaka-mubi,Business
Gisagara: Basigaye binjira mu isoko umwe umwe,"Umunyamabanga Nshingwabikorwa w’Umurenge wa Musha, Jérôme Tumusifu, avuga ko bashyizeho ubu buryo bwo kwinjira umwe umwe mu rwego rwo kurinda abaturage kwandura indwara ya coronavirus, bagendeye ku mabwiriza ya Minisitiri w’Intebe.
Agira ati “Twahereye ku kuba ari ryo soko rikomeye mu karere kacu, hanyuma tubisanisha n’icyorezo cya coronavirus ndetse n’ingamba twahawe na Minisitiri w’Intebe zo kurinda abaturage nk’inzego z’ibanze. Kuko n’ubwo ingendo zidafite ibisobanuro zahagaze, guhaha ibiribwa byo byagombaga gukomeza, kandi tugomba no kurinda abaturage bacu.”
Ku miryango ibiri y’isoko bahashushanyije utuzu twa metero kuri metero, uje mu isoko akagenda ahagarara muri kamwe, umuri inyuma mu ke, gutyo gutyo.
Ibi ni mu rwego rwo kugira ngo abantu bahane umwanya mu gukaraba intoki kuri kandagira ukarabe iri ku muryango w’isoko, nta kwegerana.
Imbere mu isoko na ho bagiye bahashyira abibutsa abantu ko batagomba kwegerana igihe bari guhaha. Uretse ko n’abacuruzi bari mu isoko ubwabo bagiye bahana intera kubera ko abacuruza ibindi bahagaritswe, hagasigara ab’ibiribwa, hanyuma bagahabwa ameza yose.
Ku bacururiza mu mabutike, ingamba yafashwe ni iyo kuba abaguzi batinjiramo ahubwo abacuruzi bakabasangisha hanze ibyo bakeneye.
Tumusifu ati “Ku mabutike na ho twahashyize imishipiri yo guhanahana intera. Buriya mu isantere ya Musha nta winjira ngo ajye guhaha n’ubwo yaba ari umwe. Umucuruzi ni we umusanga akamubwira icyo akeneye, akakimuzanira. Ariko mbere yo kwaka icyo akeneye abanza gukaraba intoki.”
Umukozi ushinzwe inozabubanyi mu Karere ka Gisagara, avuga ko nyuma y’uko umuyobozi w’Akarere ka Gisagara yabonye iby’iyi myitwarire mu isoko rya Musha akanayishima, yasabye ko no mu yindi mirenge yo mu Karere ka Gisagara babigana.
Umunyamakuru wa Kigali Today/KT Radio
@ JoyeuseC

",https://www.kigalitoday.com/ubukungu/ubucuruzi/article/gisagara-basigaye-binjira-mu-isoko-umwe-umwe,Business
Ikoranabuhanga rirafasha abacururiza mu cyaro kurangura kure,"Abo bacuruzi bavuga ko bizera umutekano w’amafaranga yabo baba bohereje ibicuruzwa bitarabageraho kuko basanzwe baziranye n’abacuruzi baranguriraho.
Hirya no hino mu bice by’icyaro mu Karere ka Muhanga hakorerwa imirimo ihuriza hamwe abantu benshi nk’amasoko n’ibigo nderabuzima, bigaragara ko abaturage bagenda bubahiriza amabwiriza yo guhangana na COVID-19, cyane cyane birinda kwegerana, kandi bagakaraba intoki.
Nizeyimana Jean Baptiste ucururiza mu Gasantere ka Remera mu Murenge wa Kiyumba, avuga ko kugira ngo ibicuruzwa bibagereho bahamagara umucuruzi ubarangurira i Muhanga, bakamwoherereza imodoka akabapakirira babanje kumwishyura kuri konti ye muri banki.
Avuga ko nta mpungenge bibateye kuko basanzwe bakorana, naho ku bijyanye no kuba baba badafite amakuru ku biciro, ngo baba bizeye inzego za Leta zibareberera.
Agira ati, “Buri mucuruzi yandika urutonde rw’ibyo akeneye kurangura agahamagara aho turangurira, bakamubwira igiciro buri wese agatumiza ibijyanye n’ingano y’amafaranga yohereje kuri konti ibicuruzwa bikadusanga hano”.
Nizeyimana avuga ko imodoka zabo zajyaga kurangura zose zitakibona akazi kuko hari ibicuruzwa bitakitabwaho kubera ko hari ibyahagaritswe gucuruzwa.
Ibyo kandi byagize ingaruka ku bacuruzi bato bato badafite ubushobozi bwo kuranguza imodoka ariko na bo bavuga ko ubuzima ari bwo bwa mbere bagomba kwirinda ko iki cyorezo cyanabubambura.
Nyiranshimiyimana Odette avuga ko yajyaga ajya kurangura ibicuruzwa ateze imodoka zisanzwe ku buryo ubucuruzi bwe bwahagaze, cyakora ngo nta kundi yabigenza usibye kwirinda kugira ngo icyorezo gikire abantu bongere gusubira mu buzima busanzwe.
Agira ati, “Nta modoka zikigenda, ntabwo tukijya kurangura ariko twarabyihoreye kuko ibyinshi twabikuraga i Muhanga ntabyo dufite byo gucuruza, kereka iyi ndwara igabanutse kuko nta kugenda mu modoka kuko iyi ndwara idapimishwa ijisho”.
Umuyobozi w’Akarere ka Muhanga wungirije ushinzwe iterambere ry’ubukungu Kayiranga Innocent avuga ko Imodoka zitwara ibicuruzwa zemerewe gukora ariko hubahirizwa amabwiriza kiugira ngo abaturage batabura ibicuruzwa, aho bibaye ngombwa akarere kakanafasha abaturage.
Agira ati, “Imodoka zitwara ibicuruzwa bikenewe by’ibiribwa ziremewe gukora ingendo ariko zubahiriza amabwiriza yo gutwara umuntu umwe n’umushoferi kugira ngo birinde kwegerana, zihabwa ibyangombwa zereka inzego z’umutekano”.
Ati “Inyongeramusaruro na zo ziremewe gucuruzwa kugira ngo abahinzi bacu bakomeze imirimo kandi hari amakoperative tumaze igihe dufasha gutwara izo nyongeramusaruro mu modoka y’akarere bakigurira amavuta n’abadafite ubushobozi turabafasha kugira ngo zibagereho”.
Inzego z’ubuyobozi n’iz’abikorera zikomeje gusaba abacuruzi kwirinda kuzamura ibiciro bitwaje icyorezo cya Coronavirus kuko ibicuruzwa byinshi byageze mu gihugu mbere y’uko hafatwa ingamba zo guhagarika urujya n’uruza, abaturage na bo bakaba basabwa gukomeza gutanga amakuru aho bahenzwe kugira ngo izo nzego zikurikirane abakomeje gushaka kwiba abaguzi.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/ubucuruzi/article/ikoranabuhanga-rirafasha-abacururiza-mu-cyaro-kurangura-kure,Business
Polisi irashima umucuruzi washyizeho uburyo bwo kurinda abakiriya Coronavirus,"Uwo mugabo avuga ko akimara kumva itangazo riturutse mu biro bya Minisitiri w’Intebe, rikubiyemo amabwiriza ajyanye no kwirinda Coronavirus, yumvise akozwe ku mutima n’ibyifuzo byiza Leta yagize mu kurinda abaturage, afata umwanzuro wo gushyira imbere ya butike ye nomero abantu bahagararamo mu kubarinda kwegerana.
Yagize ati “Igitekerezo ni njye wacyitekerereje, gusa ubuyobozi buba buturi hafi butugira inama. Hakimara gusohoka itangazo rya Minisitiri w’Intebe, nakozwe ku mutima n’uburyo ubuyobozi budukunda, mbitekerezaho mbona nanjye ngomba gufasha Leta nirinda kandi ndinda n’abakiriya banjye kuba bakwandura Coronavirus”.
Uwo mugabo avuga ko kwandika nomero mu irangi ritukura imbere y’umuryango, zigaragaza aho abaza guhaha bahagarara. Irangi yabikoresheje ryamutwaye amafaranga ari hagati y’ibihumbi 15 n’ibihumbi 20.
Avuga ko kwandika nomero asiga intera ya metero imwe hagati y’umuguzi n’undi, bimufitiye akamaro kuko birinda abaturage kwegerana birinda Coronavirus.
Ati “Abaturage bari kubyubahiriza nta kibazo, iyo babonye nomero, bakaba bazi n’ibi bihe byo kurwanya Coronavirus babyubahiriza vuba. Baba bazi ko ibihe turimo bigoye”.
Umuvugizi wa Polisi y’u Rwanda, CP John Bosco Kabera, yanditse ku rubuga rwa twitter ashima uwo mucuruzi muri aya magambo ati “Turashimira umucuruzi David Kwitonda wo mu Karere ka Musanze, uburyo yashyizeho bwo kwirinda ndetse no kurinda abamugana”.
Turashimira umucuruzi David Kwizera wo muri @MusanzeDistrict uburyo yashyizeho bwo kwirinda ndetse no kurinda abamugana.
Ni urugero rwiza guhana intera hagati y'umuntu n'undi mu rwego rwo kwirinda gukwirakwiza #COVID19
Abandi batanga servisi za ngombwa barasabwa kumwigiraho. pic.twitter.com/frCErysrVs
— CP JB KABERA (@RNPSpokesperson) March 27, 2020
Arongera ati “Ni urugero rwiza guhana intera hagati y’umuntu n’undi, mu rwego rwo kwirinda gukwirakwiza COVID-19. Abandi batanga serivisi za ngombwa barasabwa kumwigiraho”.
Amabwiriza asaba ko abantu bakwiye kuguma mu ngo muri ibi bihe byo kwirinda Coronavirus, hagasohoka gusa abagiye gushaka serivisi za ngombwa zirimo guhaha ibyo kurya, kwivuza, ndetse n’izindi, kandi bakibuka guhana umwanya nibura wa metero imwe hagati y’umuntu n’undi.
Abaturage kandi bibutswa gukaraba kenshi, bakoresheje amazi meza n’isabune.
Umunyamakuru wa Kigali Today/KT Radio
@ mutuyiserv

",https://www.kigalitoday.com/ubukungu/ubucuruzi/article/polisi-irashima-umucuruzi-washyizeho-uburyo-bwo-kurinda-abakiriya-coronavirus,Business
Kwa Nyirangarama bahinduye uburyo bwo kwakira abantu,"Ibi biravugwa mu gihe ingendo zagabanyijwe cyane ku buryo nta bagenzi bakiva mu Ntara ngo bajye mu yindi nk’uko byari bisanzwe kubera icyorezo cya Coronavirus, bikaba byaragabanyije cyane abakiriya baganaga iryo hahiro.
Kuri Nyirangarama buri munsi, buri saha, habaga hahagaze imodoka nyinshi kuko iyabaga igiye kuhagera, aho yabaga iturutse hose, abayirimo babwiraga umushoferi bati “Kwa Nyirangarama uhagarare”. Utarabivuze ari muri kiriya cyerekezo antere ibuye!
Ubwo abantu bavaga mu modoka bagahaha ibikorerwa muri ‘Entreprise Urwitso’ birimoibyo kuryanno kunywa, hari abajyaga gufata amafunguro muri resitora, abagura ibigori byokeje, burusheti, ibirayi, ariko ubu si ko bimeze kubera icyo cyorezo.
Mu kiganiro Kigali Today yagiranye n’Umuyobozi mukuru wa Entreprise Urwibutso, Sina Gérard, avuga ko ibikorwa bitahagaze kuko bakomeza kwakira ababagana, ariko ko hari byinshi byahindutse mu mikorere.
Agira ati “Hose aho ducururiza harakinguye, resitora irakora kugira ngo bake babashije kutugana hatagira icyo babura, ariko biragoye muri iyi minsi, ni ugutegereza ukaruha kugira ngo ubone uwinjira. Gusa dufite icyizere ko bizahinduka kuko Leta yacu irimo kubikurikirana kugira ngo icyo cyorezo kirangire ubuzima bukomeze”.
Akomeza avuga ko ibyo byatumye baba abakozi basanzwe ndetse n’abo mu ruganda bagabanywa, kuko n’ibyo bakora byagabanutse, ariko kandi no kubarinda kwegerana cyane.
Ati “Abakozi mwajyaga mubona ari benshi nko ku byokezo ndetse no mu ruganda baragabanutse kuko n’akazi kabaye gake, ikindi ni ukugira ngo hagabanuke ubucucike twubahiriza intera ya metero imwe hagati y’umuntu n’undi. Ibyo biri no muri gahunda ya Leta yo gukumira Coronavirus kuko tudafatanyije tutabigeraho”.
Avuga kandi ko nubwo ibyo bakora byagabanutse, abaturage bazana umusaruro ukenerwa mu ruganda babakira kuko rukora, cyane ko n’aho bacururiza haba i Kigali no mu ntara hirya no hino mu gihugu hafunguye, ibicuruzwa bikaba bigemurwayo nk’uko bisanzwe kuko byemerewe kugenda.
Ikindi ngo ahantu hose hashyizwe kandagira ukarabe n’isabune cyanywa amarobine agezweho akarabiraho abantu benshi icyarimwe, ahandi hashyirwa imiti isukura intoki ku buryo uwahagera atagira impungenge kuko amabwiriza y’isuku yubahirizwa.
Ku bijyanye n’abakozi bagabanyijwe barimo na ba nyakabyizi baryaga ari uko bakoze, Sina avuga ko akurikirana ubuzima bwabo kugira ngo hatagira uhungabana.
Ati “Uretse ko badakora nk’uko bisanzwe, ariko babayeho neza kuko turabakurikirana kugira ngo hatagira uwicwa n’inzara. Ibiboneka turabisaranganya ubuzima bugakomeza kuko n’ubundi twabanaga neza kandi ibihe nibyongera kuba byiza bazagaruka mu kazi bakore dukomezanye”.
Ntihabose Dieudonnée, umwe mu bakundaga guhagarara kwa Nyirangarama akihahira, avuga ko bigoye kumva ko nta rujya n’uruza ruhari.
Ati “Iyo nabaga nerekeza i Musanze, sinashoboraga kurenga kwa Nyirangarama ntahagaze, nkabona hahagaze imodoka nyinshi, abantu bagura ibirayi, imitobe n’ibindi. Ubu kubona parikingi yaho nta modoka zirimo, nta bantu birangora kubyakira, gusa nta kundi ni uburyo bwo kurinda abantu Coronavirus”.
Hashize iminsi Leta ishyizeho amabwiriza agomba gukurikizwa mu rwego rwo guhangana n’icyo cyorezo, hakaba hari ibikorwa byinshi byahagaze ndetse n’ingendo z’abantu zikagabanywa cyane.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubukungu/ubucuruzi/article/kwa-nyirangarama-bahinduye-uburyo-bwo-kwakira-abantu,Business
Isoko ry’ibirayi mu Kinigi ryimuriwe ku makusanyirizo,"Iki cyemezo cyafashwe n’ubuyobozi bw’uyu murenge, nyuma y’uko hari hamaze iminsi iryo soko rigaragaramo umubyigano w’abantu benshi, baturutse ahantu hatandukanye barimo n’abinjiraga mu gihugu mu buryo butemewe, baza kubihagurira, bitera impungenge zo kuba bishoora kuba uburyo bwo gukwirakwiza icyorezo cya Covid-19 mu buryo bworoshye.
Innocent Twagirimana, Umunyamabanga nshingwabikorwa w’Umurenge wa Kinigi, yagize ati “Muri aka gace hera ibirayi byinshi, abaza kubirangura babyikoreye ku magare, imodoka no ku mutwe muri iyi minsi bari babaye benshi bikabije, ku buryo nta n’uwabonaga aho akandagira.
Icyaduteye impungenge kurushaho ni abatangiye guca mu nzira zitemewe bakaza kubihaha bavuye Uganda; nta n’uwabapimye, bakaba bakwivanga mu bandi.
Twabaye dufashe umwanzuro wo guhagarika ubucuruzi bw’ibirayi muri iri soko ariko by’igihe gito, ababikeneye ubu barajya kubihahira ku makusanyirizo yabyo ari mu midugudu n’utugari”.
Ababicuruza n’abaguzi bavuga ko iki cyemezo cyabagizeho ingaruka. Umwe muri bo yagize ati “Mu isoko ntiwabona ikirayi na kimwe, n’abari bamaze kubirangura ubu nta wemerewe kubisohora ngo abicuruze. Nari naranguye ibiro 150, none se nabijyana mu rugo bikagurwa nande?
Nimbibika ntegereje andi mabwiriza bizabora; natwe ntabwo twakwishimira kumarwa n’iki cyorezo, ariko byibura nibadushyirireho amasaha make yo kubicuruza”.
Umunyamabanga nshingwabikorwa w’uyu murenge yaboneyeho gusaba abaturage kutagira impungenge z’aho bagurira ibirayi, kuko hashyizweho uburyo bwimbitse bwo gukorana n’ayo makusanyirizo, ku buryo ababikenera batabibura cyangwa ngo bahendwe.
Ati “Amakusanyirizo ari henshi mu tugari no mu mudugudu, ibi byadufashije kugabanya urujya n’uruza rw’abantu babaga bari ahantu hamwe. Byibura ho abantu barabasha kubahiriza intera iri hagati yabo mu buryo bworoshye, kuko wa mubyigano wavuyeho kandi bagakaraba intoki bakoresheje n’amazi meza n’isabuni”.
Umuvugizi wa Polisi y’u Rwanda mu Ntara y’Amajyaruguru, CIP Alex Rugigana, yasabye abantu kubahiriza amabwiriza yo kwirinda ikwirakwira rya Covid-19, kugira ngo iki cyorezo mu gihe gito kiri imbere, kizabe cyabaye amateka mu Rwanda.
Aboneraho no kuburira abinjira mu gihugu banyuze mu nzira zitemewe ko hari ibihano biteganyijwe.
Yagize ati “Abafite umugambi wo kwambuka umupaka n’ababikora mu buryo butemewe, turabibutsa ko baba banyuranyije n’amategeko agenga urujya n’uruza rw’imipaka. Mu gihe Leta yabibujije kubera ikibazo cy’ingutu cy’iki cyorezo, hakaboneka abayarengaho, abo barabihanirwa.
Turaburira abaturage bacu uitishora muri icyo cyaha, tunabasaba gutanga amakuru y’uwo babona wese abikora kugira ngo abiryozwe”.
Uyu Murenge wa Kinigi wihariye ku buhinzi bw’ibirayi byera cyane, bikajyanwa gucururizwa mu turere tw’igihugu n’Umujyi wa Kigali.
Hegitari zisaga 1,700 muri uyu murenge ni zo zahinzweho ibirayi, hasarurwa toni zikabakaba ibihumbi 38 mu gihembwe cy’ihinga gishize. Ubu igiciro cyabyo kiri hagati y’amafaranga 250 na 280 y’u Rwanda ku kilo.
Umunyamakuru wa Kigali Today/KT Radio

",https://www.kigalitoday.com/ubukungu/ubucuruzi/article/isoko-ry-ibirayi-mu-kinigi-ryimuriwe-ku-makusanyirizo,Business
Rwanda Revenue Authority yongereye igihe abasora,"

1.	Abasora banini bongerewe igihe cy’iminsi 15 kuva tariki ya 01/04/2020 kugeza tariki 15/04/2020 kugira ngo bamenyekanishe banishyure umusoro ku nyungu za 2019.
2.	Abasora banini kandi barasabwa kumenyesha Rwanda Revenue Authority, bitarenze ku wa Gatanu tariki ya 27/03/2020, amazina y’umukozi ushinzwe kumenyekanisha imisoro kugira ngo yoroherezwe kubona uruhushya rw’inzira . Ayo mazina bayohereza kuri email ikurikira [email protected] ya Mukashyaka Drocelle.
3.	Abasora bato n’abaciriritse bongerewe igihe cy’ukwezi kumwe, kugeza ku wa 30/04/2020 kugira ngo babe barangije kumenyekanisha no kwishyura umusoro ku nyungu zabonetse mu mwaka wa 2019.
Rwanda Revenue Authority iboneyeho umwanya wo kwibutsa abasora bose ko bakwifashisha ikoranabuhanga mu kumenyekanisha no kwishyura umusoro, aho bakeneye ubufasha bakifashisha telefone na email icyo kigo cyabatangarije.
Rwanda Revenue Authority irashishikariza abasora bose kumenyekanisha no kwishyura umusoro badategereje icyo gihe cy’inyongera cyatanzwe, nk’uko iri tangazo ryashyizweho umukono na Komiseri Mukuru wa Rwanda Revenue Authority, Bizimana Ruganintwari Pascal, ribivuga.


Abanyamakuru ba Kigali Today
@ kigalitoday

",https://www.kigalitoday.com/ubukungu/ubucuruzi/article/rwanda-revenue-authority-yongereye-igihe-abasora,Business
Ababitsa muri SACCO bashyiriweho amafaranga ntarengwa babikuza,"Itangazo BNR yashyizeho umukono ku 24 Werurwe 2020, rimenyesha amakoperative yose yo kubitsa no gutanga inguzanyo (SACCOs) uretse UMWALIMU SACCO ibi bikurikira:
1. Kubitsa no kubikuza birakomeza nk’uko bisanzwe ariko nta SACCO yemerewe kurenza amafaranga ibihumbi 150, abikuzwa n’umunyamuryango umwe usanzwe, mu cyumweru.
Ntiyemerewe kubikuriza arenze ibihumbi 500 mu cyumweru ku mucuruzi w’ibiribwa cyangwa ucuruza ibikoresho by’ibanze nk’uko bigenwa n’itangazo rya Nyakubahwa Minisitiri w’Intebe.
Aho SACCO ikorana n’amatsinda, buri tsinda ryemerewe kubikuza amafaranga yo kugabana ku buryo buri munyamuryango w’itsinda atarenza ibihumbi 50 mu cyumweru.
2. Abakozi ba SACCOs ntibemerewe kubikuriza abanyamuryango amafaranga bababwira ko bayaboherereza kuri ‘Mobile Money’ kubera kwirinda ubujura bwakorerwa muri ubwo buryo.
3. SACCOs ziributswa kurarana mu mitamenwa yazo amafaranga afitiwe ubwishingizi gusa. Arenzeho yose zisabwa kuyaraza muri Banki SACCO ikorana na zo.
Iryo tangazo BNR yarisohoye ishingiye ku ngamba nshya za Guverinoma y’u Rwanda zo gukumira icyorezo cya Coronavirus, nk’uko zatangajwe ku wa 21 Werurwe 2020.


Umunyamakuru wa Kigali Today/KT Radio
@ MunyantoreC

",https://www.kigalitoday.com/ubukungu/ubwiteganyirize/article/ababitsa-muri-sacco-bashyiriweho-amafaranga-ntarengwa-babikuza,Business
Kigali: Amwe mu mashami y’Amabanki azafungwa by’agateganyo - BNR,"Ibyo biravugwa mu gihe Ishyirahamwe ry’Amabanki mu Rwanda (RBA), ryaherukaga gusohora itangazo risaba amabanki yose kugira amwe mu mashami yayo afunga mu gihugu, mu rwego rwo kugabanya ubwinshi bw’abantu begerana, hagamijwe kwirinda ikwirakwizwa ry’icyo cyorezo.
BNR irasaba buri banki gutangaza amashami azajya aba afunguye ndetse n’azafungwa kugira ngo bifashe abayagana, ariko kandi igashishikariza abakiriya b’ayo mabanki gukoresha cyane uburyo bw’ikoranabuhanga (eBanking) iyo bakeneye amafaranga ndetse no kuyakoresha, bakajya kuri Banki ari uko hari impamvu ikomeye.
Icyakora BNR ivuga ko amashami y’amabanki yose ari mu Ntara hirya no hino mu gihugu azakomeza gukora nk’uko byari bisanzwe, gusa na ho abayagana bagirwa inama yo kugabanya ingendo bajya kuri ayo mashami ahubwo bagakoresha ikoranabuhanga ribarinda gukora ku mafaranga, hagamijwe gukomeza kwirinda icyo cyorezo.
Umuyobozi mukuru wa Banki ya Kigali, Dr Diane Karusisi, avuga ko iyo Banki nta gahunda ifite yo gufunga amwe mu mashami yayo.
Ati “Ntabwo duteganya gufunga amwe mu mashami yacu nonaha, cyane ko urujya n’uruza rw’abantu rwagabanutse. Gusa turaruteganya mu minsi mike iri mbere mu gihe abakozi bazaba batangiye kujya gufata imishahara yabo”.
Ati “Amashami ya Banki yose amaze iminsi afasha abakiriya kwiyandikisha mu ikoranabuhanga rituma bakoresha amafaranga batayakozeho kandi barimo kubyitabira”.
Ku bijyanye no gukomeza kwirinda icyo cyorezo, Dr Karusisi avuga ko imiti yo gusukura intoki yashyizwe ahabugenewe, akanakomoza no ku bahawe inguzanyo birimo kugora kwishyura.
Ati “Ku mashami yose twashyize ku miryango imiti isukura intoki ndetse no ku byuma bitanga amafaranga (ATM) kugira ngo turinde abakiriya Coronavirus. Ku bahawe inguzanyo ibikorwa byabo bikaba bitarimo kugenda neza bakananirwa kwishyura, turimo kubiganiraho na RBA kugira ngo turebe uko bafashwa”.
Icyakora hari amwe mu mabanki ngo agiye guhita ashyira mu bikorwa igabanya ry’amashami, nka Equity Bank ikaba igiye gufunga amashami yayo atatu ku munani yari ifite, agiye gufungwa akaba ari Giporoso, Gakinjiro n’ishami ryo mu nyubako ya Grand Pension Plaza mu Mujyi wa Kigali nk’uko bitangazwa n’Umuyobozi mukuru w’iyo Banki, Namara Hannington.
Ibi biragarukwaho nyuma y’uko Leta ishyizeho amabwiriza agomba gukurikizwa mu rwego rwo guhangana na Coronavirus, aho ibikorwa byinshi byahagaze ndetse n’ingendo z’abantu zikagabanywa cyane.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubukungu/ubucuruzi/article/kigali-amwe-mu-mashami-y-amabanki-azafungwa-by-agateganyo-bnr,Business
Abemerewe gucuruza birinda bate Coronavirus hagati yabo n’abaguzi?,"Icyakora, n’ubwo kwemererwa gucuruza bidakuraho uburyo bwo gukomeza kwirinda indwara ya Coronavirus, muri rusange abacuruzi ntibubahiriza intera ya metero byibura imwe abantu bashishikarizwa gusiga hagati yabo hamwe n’abo bavugana mu rwego rwo kwirinda kwandura.
Hari n’abagore usanga baganira barebana kandi begeranye cyane, bongorerana. Nyamara aba bose bazindukira ku isoko bavuga ko kuguma mu rugo bitaboroheye.
Umudozi w’inkweto uzidorera hafi y’umuryango w’isoko agira ati “Urabona ko ngumye mu rugo tutabaho. Nta bishyimbo cyangwa iyindi myaka mpinga, dutunzwe n’amafaranga dukorera umunsi ku wundi. Kudakora bishobora gutuma uzira ya ndwara hamwe n’inzara.”
Kamanzi ucuruza imbuto agira ati “Kuguma mu rugo ntibyakunda kuko utabona ibyo ugaburira abana, ntunabone amafaranga yo kuriha icumbi.”


Uwitwa Mukamurigo na we ati “Mu bihugu byo hanze barakize. Barabazanira ibyo kurya ariko twebwe sinzi niba byaboneka. Aho kugira ngo twicwe n’inzara tuzapfa tugenda.”
Muri rusange, aba batibuka gusiga intera hagati yabo n’abo bacuruzanya cyangwa n’abaguzi, bavuga ko bitaboroheye kubyibuka igihe cyose, kandi na none ngo ntibareka gucuruza.
Muri bo hari n’abatekereza ko Imana bizera izabarinda icyo cyago kuko ngo itabatererana kandi baba baje gushaka imibereho.
Kamanzi ati “Imana narayitabaje iranyumva, kugeza n’ubwo yanzuye nari napfuye mu mwaka ushize. Iyo si yo yananirwa iki cyorezo gihangayikishije abantu bose. Nitudasenga ibi ntibizakurwaho, ahubwo bizarushaho kwiyongera. Buri wese nashyire amavi hasi asenge.”
Icyakora Kamanzi yiyibagije ko n’Imana ifasha uwifashije, kandi ko yahaye abantu ubwenge bwo guhitamo icyiza n’ikibi.
Umunyamakuru wa Kigali Today/KT Radio
@ JoyeuseC

",https://www.kigalitoday.com/ubukungu/ubucuruzi/article/abemerewe-gucuruza-birinda-bate-coronavirus-hagati-yabo-n-abaguzi,Business
Umusaruro mbumbe w’igihugu wiyongereyeho 9.4% - NISR,"Byari biteganyijwe ko ubukungu bw’Igihugu bwari kuzamukaho 7.8% mu mwaka wa 2019, ugereranyije n’ibipimo byari byagaragaye muri 2018.
Ikigo cy’Ibarurishamibare mu Rwanda kuwa mbere tariki 23 Werurwe 2020, cyatangaje imibare igaragaza ko kuba umusaruro mbumbe warazamutse muri 2019 ugereranyije n’ibyari byitezwe, byagizwemo uruhare n’urwego rw’ubuhinzi ku gipimo cya 24%, inganda 18%, imitangire ya serivisi yo yabigizemo uruhare rwa 49%, mu gihe ibindi bisigaye byagize uruhare rwa 9%.
Ku bijyanye n’uburyo inzego zazamutse, iyo mibare igaragaza ko urwego rw’inganda ari rwo rwazamutse cyane ku gipimo cya 16%, rugakurikirwa n’imitangire ya serivisi yazamutseho 8%, naho urwego rw’ubuhinzi rwo rukaba rwarazamutseho 5%.
Mu rwego rw’inganda, izamuka ryatewe ahanini n’urwego rw’ubwubatsi hamwe n’inganda zikora ibikoresho byazamutseho 33% hamwe na 11%.
Mu bucukuzi bw’amabuye y’agaciro, gasegereti na wolfram byamanutseho 23.7% na 6.6%, harebwe ku ngano y’ayoherejwe mu mahanga, mu gihe coluta (coltan) yo yazamutseho 42%.
Urwego rw’imitangire ya serivisi, rwazamutse bitewe no kwiyongera kwa 16% mu bucuruzi bw’ibicuruzwa bikorerwa mu Rwanda, 12% muri serivisi zo gutwara abantu byatewe ahanini n’ubwiyongere bwa 17% mu bikorwa byo gutwara abantu n’ibintu mu kirere, ubwiyongere bwa 8% muri serivisi z’imari na 10% muri serivisi z’amahoteli na resitora.
Uru rwego ariko rushobora kuzagira umwaka w’imari utameze neza, bitewe n’icyorezo cya Coronavirus cyugarije isi yose muri rusange n’u Rwanda by’umwihariko.
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/umusaruro-mbumbe-w-igihugu-wiyongereyeho-9-4-nisr,Business
COVID-19: Haracyagaragara icyuho mu kwirinda guhanahana amafaranga,"

Bamwe mu bakora akazi ko gutwara abagenzi muri Bisi, abayobozi b’ibigo nderabuzma, abatwara moto, abacuruzi mu maguriro aciriritse n’akomeye, utubari ndetse na Pharmacies baganiriye na Kigali Today batangaje ko barimo kwakira amafaranga mu ntoki kuko abantu batarasobanukirwa na gahunda yo kwishyura bakoresheje ikoranabuhanga rya Mobile Money, Airtel Money, Mobile Banking na ATM.
Bamwe mu baganiriye na Kigali Today bakora mu kabari bagize bati; “Ni byo ibigo by’itumanaho byakuyeho amafaranga acibwa umuntu woherereje undi amafaranga ariko byirengagije ko natwe dukenera kubikuza kandi bazaduca amafaranga yo kubikuza.”
Ku bakozi b’amavuriro baganiriye na Kigali Today bavuga ko uretse kubona ubutumwa bugufi kuri telefoni batarabona amabwiriza bashingiraho bakavuga ko bagikoresha kwakira amafaranga bagatanga gitansi kuko bakenera inyandiko babika zikorerwa igenzura n’umugenzuzi wa Leta.
Umwe muri bo ati “Twe turi ibigo bya Leta ntiturabona amabwiriza abidusaba, ikindi dukenera inyandiko tubika zigaragarizwa umugenzuzi, ibyo gufata amafaranga kuri telefoni ntiturabikoresha.”
Abatwara abagenzi kuri Moto (ubwo bari batarahagarikwa) bavugaga ko abagenzi bataritabira gushyira amafaranga kuri telefoni ariko ngo uyabaha bamwaka ayo kubikuza kuko nibayabikuza bazacibwa amafaranga.
Muri taxi zitwara abagenzi (na zo ubwo zari zitarahagarikwa) bavugaga ko amabwiriza bayamenye ariko bari batarabona abagenzi bakoresha uburyo bwo kwishyura kuri telefoni no gukoresha ubundi buryo bw’ikoranabuhanga.
Mu maguriro atandukanye na bo bavuga ko gukoresha ikoranabuhanga bitaragerwaho nk’uko umwe mu bakora mu iduka rigurisha ibiribwa mu mujyi wa Gisenyi izwi nko kwa Habibu yabitangaje.
Yagize ati; “Dusanzwe twakira abishyura bakoresheje telefoni kimwe n’amakarita ya banki, ariko abo ni abantu bakomeye kandi abenshi twakira ni abazanye amafaranga mu ntoki, uretse 80% batwishyura bakoresheje amafaranga naho kwishyura hakoreshejwe telefoni nta bantu bari kubikora.”
Banki Nkuru y’u Rwanda (BNR) yasabye amabanki n’ibigo by’itumanaho kurinda abantu guhanahana amafaranga mu ntoki, kuko na byo ngo biri mu buryo butuma banduzanya icyorezo cya Coronavirus cyibasiye isi.
Ikigo cy’ibarurishamibare kigaragaraza ko mu Rwanda habarurwa telefone zigera kuri miliyoni icyenda zishobora kwifashishwa mu guhererekanya amafaranga hagati y’abantu, hakoreshejwe ‘Mobile Money’ cyangwa ‘Airtel Money’, abandi bakaba bakoresha ikoranabuhanga rya “Mobile Banking” rihuza telefone na konti zabo ziri mu mabanki, nk’uko hari n’abakoresha amakarita ya banki azwi nka ATM.
Mu rwego rwo kubahiriza amabwiriza ya BNR, Sosiyete y’Itumanaho ya MTN na Airtel zatangiye koherereza abakiriya ubutumwa bubamenyesha ko guherekanya amafaranga byagizwe ubuntu mu rwego rwo kwirinda guhanahana amafaranga bikaba byaviramo abantu kwandura icyorezo cya Coronavirus.
Umukozi wa MTN mu ishami rishinzwe imikoranire n’izindi nzego, Alain Numa yatangarije Kigali Today ko kubikuza amafaranga bakayaguha mu ntoki ari cyo kintu cyonyine gisigaye cyishyuzwa, ariko mu gihe umuntu yoherererje undi amafaranga kuri Mobile Money ari ubuntu.
Akomeza avuga ko kohereza amafaranga kuri banki ubitsamo uyakura kuri Mobile Money cyangwa uyakuraho uyabitsa muri banki ari ubuntu; ati; “Kugura dukoresheje telefone ni byo dushaka, tukaba ari yo gahunda turimo gushyiramo abacuruzi”.
Icyakora zimwe mu nziti zo kwishyura kuri telefoni na banki zigaragazwa n’abacuruzi ni uko hari abaranguza bari kubyanga bagashaka amafaranga mu ntoki, bajya kubikuza bagakatwa amafaranga bikabahombya.
Gahunda yo kwishyura hakoreshejwe telefoni na ATM na mobile banking iracyafite imbogamizi ku masosiyete atwara abagenzi kuko na yo agisaba ko hishyurwa amafaranga aho gukoresha telefoni nk’uko bagiye babitangariza umunyamakuru wa Kigali Today wagiye abasaba kubishyura akoresheje telefoni, ariko bo bakamutegeka kubaha amafaranga mu ntoki.
Umunyamakuru wa Kigali Today/KT Radio
@ sebuharara

",https://www.kigalitoday.com/ubukungu/ubucuruzi/article/covid-19-haracyagaragara-icyuho-mu-kwirinda-guhanahana-amafaranga,Business
Iburasirazuba: Abikorera biteguye gufasha abashobora gusonza kubera kudakora,"

Itangazo rya Minisitiri w’Intebe ryo ku wa 21 Werurwe 2020 ku ngamba nshya zo kwirinda ikwirakwira rya Coronavirus risaba Abaturarwanda guhagarika ingendo zitari ngombwa, amasoko n’amaduka, utubari n’ibindi bikorwa byatuma hahurira abantu benshi birahagarikwa usibye ahahahirwa ibiribwa n’ahandi nko kwa muganga.
Hari bamwe mu bakozi bari batunzwe no kurya ari uko bavuye ku mirimo bita ba nyakabyizi bahise babura akazi.
Umuyobozi w’Urugaga rw’Abikorera mu Ntara y’Iburasirazuba, Ndungutse Jean Bosco, avuga ko gutabarana mu bihe cy’amage Abanyarwanda babisanganywe mu muco ku buryo ntawe ukwiye kwibaza uko ejo azaramuka mu gihe atarabona uko yitabira umurimo.
Ati “Mu muco nyarwanda agace kagiraga ikibazo yaba inzara ufite ibigega akabasha gutunga abo baturanye, abana barwaye bwaki akabasha kubakamira. PSF natwe dukwiye kubikora tugakamira abaturanyi bacu, tukabaha ku byo dufite mu ngo aho gufunga ibipangu dukingiranyemo imifuka y’imiceri n’ibindi bintu.”
Ndungutse avuga ko abikorera bishoboye bityo ko bagiye gushaka uko bagoboka Leta mu kwita ku badafite ibibatunga muri iki gihe kandi yizera ko bizagenda neza kuko ngo bitumvikana ukuntu umuzungu yatekereza gufasha Abanyafurika, Abanyarwanda bakaba batafashanya ubwabo.
Agira ati “Niba umuzungu yatanga miliyoni 100 akagurira ibihugu bya Afurika ibikoresho bya COVID-19 Umunyarwanda ntiyananirwa gutanga imodoka y’umuceri, ntiyananirwa gutanga miliyoni 5 zo kugurira abantu akawunga, turaza kubyigaho neza na bagenzi banjye dufashe Leta.”
Abatoni Grace umwe mu bagize itsinda Brothers and Sisters risanzwe rifasha bamwe mu barwayi mu bitaro bya Nyagatare badafite ababazanira ingemu, avuga ko biteguye gufasha n’abanyarwanda bashobora kutabona amafunguro muri iyi minsi ahubwo ngo ikibazo ni ukubamenya.
Ati “Twebwe turiteguye, ubundi twabitwaraga bitetse ariko abaturanyi bo si ngombwa kubatekera twabaha ibibisi. Ahubwo ikibazo tuzababwirwa n’iki? Birumvikana sinarya umuturanyi aburaye rwose. Abayobozi bazatwereke abakeneye inkunga.”
Umuyobozi w’Akarere ka Nyagatare, Mushabe David Claudian, avuga ko abantu barya ari uko bavuye mu kazi bazwi mu midugudu ku buryo habaye ikibazo bafashwa binyuze mu baturanyi babo kimwe n’abandi Banyarwanda bafite umutima wo gufasha.
Anavuga ko ikibazo cyo kubura ifunguro ku basanzwe barya ari uko bavuye mu kazi gishobora no kutagaragara cyane uretse mu mujyi kuko ari bo barya ari uko bavuye mu kazi naho mu cyaro ho ngo barahinze kandi barejeje.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/ubwiteganyirize/article/iburasirazuba-abikorera-biteguye-gufasha-abashobora-gusonza-kubera-kudakora,Business
MINICOM yashyizeho ibiciro n’ingano y’ibiribwa umuntu atagomba kurenza ahaha ku munsi,"Minisiteri y’Ubucuruzi n’Inganda yavuze ko ibi bitangajwe hashingiwe ku mabwiriza yatangajwe n’Ibiro bya Minisitiri w’Intebe ku mugoroba wo kuwa Gatandatu tariki ya 21 Werurwe 2020, ndetse hanashingiwe ku itegeko nomero 36/2012 ryo kuwa 21 Nzeri 2012 rigenga ihiganwa no kurengera abaguzi;
Hashingiwe kandi ku bugenzuzi bukomeza gukorwa ku masoko hirya no hino mu gihugu, bikagaragara ko hari abacuruzi bazamura ibiciro ku biribwa, ibikoresho by’isuku ndetse n’imiti bitwaje icyorezo cya Coronavirus.
Ishingiye kuri ibyo kandi, MINICOM yasabye abacuruzi kumanika ibiciro ku buryo bigaragarira abaguzi, kwirinda gutanga inyemezabuguzi zidahuye n’amafaranga bakiriye, kwirinda gukoresha ibipimo bitujuje ubuziranenge no gucuruza ibyarengeje igihe, ndetse no kwirinda kubangamira abagenzuzi b’ubucuruzi mu gihe baje babagana.
Minisiteri y’Ubucuruzi n’Inganda kandi yatangaje imbonerahamwe y’ibicuruzwa n’ibiciro ntarengwa bitewe n’isoko, ndetse n’ingan y’ibicuruzwa umuguzi atemerewe kurenza ahaha ku munsi.
Iyi Minisiteri kandi irasaba abaguzi kujya batanga amakuru ku izamuka rikabije ry’ibiciro, kugira ngo hafatwe ingamba zihuse, kandi ikibutsa abacuruzi ko uzafatwa anyuranya n’ibivugwa mu iri tangazo azabihanirwa hakurikijwe amategeko.
Abantu bifuza gutanga amakuru cyangwa gusaba ibindi bisobanuro, bahamagara ku murongo utishyurwa wa 3739 cyangwa bakohereza email kuri [email protected]




Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubukungu/ubucuruzi/article/minicom-yashyizeho-ibiciro-n-ingano-y-ibiribwa-umuntu-atagomba-kurenza-ahaha-ku-munsi,Business
Burera-Gicumbi: Abikorera biyemeje kwegereza abaturiye umupaka ibicuruzwa ku giciro gito,"Ibi bicuruzwa birimo ifu ya kawunga, umuceri, amavuta n’ibindi biribwa; hari abikorera bo muri utu turere twombi bishyize hamwe bayitangira muri Gashyantare 2020, aho barangura ibi bicuruzwa ku giciro cyo ku ruganda, bakabijyana mu duce tw’ubucuruzi two mu mirenge ihana imbibi n’umupaka w’u Rwanda na Uganda.
Munyembaraga Jean de Dieu, uhagarariye urugaga rw’abikorera mu Karere ka Burera, avuga ko iyi gahunda ikomeje, aho kuva bayitangira bamaze gukwirakwiza mu bacuruzi toni zisaga 70 za kawunga, hakaba n’ibindi bicuruzwa birimo umuceri, umunyu, amasabuni n’ibindi byegerezwa abacuruzi, bakabigurisha ku giciro gito hagendewe ku mabwiriza bumvikanyeho n’ababizana.
Yagize ati “Igihugu cyacu gihanganye n’ikibazo cya Coronavirus, ibi ariko ntabwo byakomye mu nkokora gahunda twatangiye yo gukwirakwiza ibicuruzwa mu bice byegereye umupaka ku giciro gito.
N’ubwo urwego rw’ubucuruzi ruhanganye n’ingaruka z’iki kibazo, twizeye neza ko nta kizatubuza gukomeza, kuko ari bumwe mu buryo twasanze bwarinda abaturage bagenzi bacu kwambuka imipaka bajya mu bindi bihugu gushaka ibiribwa ku giciro gito, nyamara natwe hari byinshi dufite”.
Kimwe n’abo mu karere ka Gicumbi, na ho nta kibazo kidasanzwe baragira, kuko n’amabwiriza mu gukumira iki cyorezo cya Coronavirus bari kuyashyira mu bikorwa bitababujije imirimo n’ubucuruzi busanzwe.
Ngirente Milton, umwe mu bikorera bo muri aka karere yagize ati “Ubuzima burakomeje muri rusange, cyane ko tumaze igihe gito tuvuye mu isarura, ari ibishyimbo birahari ku giciro gito, kawunga na yo yabaye nk’ikiribwa cy’ibanze mu baturage bacu, kuko iboneka ku giciro gito.
Dukorana n’amakoperative afite inganda zitunganya ifu ya kawunga, bakadufasha kuyikwirakwiza mu bacuruzi begereye abaturage; kimwe n’ibindi bicuruza birimo n’ibyo dukura i Kigali biraboneka nta kibazo”.
Gusa aba bikorera bavuga ko hari imbogamizi z’ibiciro by’ibiribwa bimwe na bimwe byatangiye kuzamuka birimo umuceri wa Tanzaniya, aho umufuka w’ibiro 25 uri kugura ibihumbi 30 uvuye ku bihumbi 27, umufuka w’umunyu waguraga ibihumbi 15 mu minsi micye ishize uri kugura ibihumbi 18, mu gihe kawunga yo ikiri ku giciro cy’amafaranga asanzwe ibihumbi 11,250.
Mu rwego rwo gushyira mu bikorwa amabwiriza ya Minisiteri y’ubucuruzi n’inganda yo kutarenza ibiciro, mu ma santere y’ubucuruzi bamaze kuhashyira amatangazo agaragaza ibiciro ntarengwa by’ibicuruzwa umucuruzi atagomba kurenza.
Kuva u Rwanda rwashyira imbaraga mu gukangurira abaturage gukunda ibikorerwa mu Rwanda ari nako basabwa kwirinda kwambuka imipaka bya hato na hato, abatuye mu mirenge ihana imbibi n’igihugu cya Uganda mu Turere twa Burera na Gicumbi, begerejwe imishinga ibaha imirimo bahemberwa kandi ikazamara igihe kinini.
Muri yo harimo VUP n’umushinga wo kubungabunga ibidukikije aho buri minsi 15 bahembwa amafaranga bifashisha mu guhaha ibyo bakenera bitabagoye.
Umunyamakuru wa Kigali Today/KT Radio
",https://www.kigalitoday.com/ubukungu/ubucuruzi/article/burera-gicumbi-abikorera-biyeneje-kwegereza-abaturiye-umupaka-ibicuruzwa-ku-giciro-gito,Business
Guhagarika Jeto byatumye ibishyimbo biba imari mu Mujyi wa Goma ,"Ikilo cy’ibishyimbo bivuye mu Rwanda cyari gisanzwe kigura amafaranga y’u Rwanda 800, ubu cyageze ku mafaranga 1,250 mu Mujyi wa Goma, bitewe n’uko bamwe mu babyambutsa batemerewe kwambuka.
Kigali Today iganira na Hakizimana Theogene, usanzwe akora akazi ko kwambutsa ibicuruzwa hagati y’Imijyi ya Goma na Gisenyi, yatangaje ko hari ibicuruzwa byabaye imbonekarimwe mu Mujyi wa Goma nyuma yo guhagarika abambukiranya umupaka bakoresheje jeto.
Yagize ati “Ibiciro mu Mujyi wa Goma byazamutse kuko ibicuruzwa bakira byabaye bike. Ibishyimbo ubu byabaye imari kuko igiciro cyazamutse nyuma y’uko abenshi babyambutsa bahagaritswe”.
Hakizimana avuga ko hari n’ibindi bicuruzwa byagabanutse ku isoko nk’ibirayi, ko igiciro cyabyo cyazamutse kikava ku mafaranga y’u Rwanda 350 kigura 450, kandi ngo na bwo ibyambuka ntibihagije.
Ati “N’ubu imyaka iri Gisenyi ikeneye kwambutswa ni myinshi, ntiri burare yambutse kandi ikenewe mu Mujyi wa Goma”.
Hakizimana avuga ko ari muri bake bakomeje akazi ko kwambutsa ibicuruzwa, kuko asanganywe urupapuro rw’inzira rwa passport, mu gihe abemerewe kwambuka ari abafite Passport na Laisser passé gusa.
Ku ruhande rw’u Rwanda, ibicuruzwa bikunze kuva mu Mujyi wa Goma bikaza I Rubavu birimo amasaka kandi aza rimwe mu cyumweru, ku buryo Abanyarwanda bafite impapuro z’inzira bavuga ko bayazana hatabayeho kuzamuka kw’ibiciro.
Ubuyobozi bwa Kongo Kinshasa bwahagaritse abakoresha jeto, mu rwego rwo kugabanya umubare w’abantu bambuka kugira ngo bashobore kwirinda icyorezo cya #COVID-19 cyugarije isi.
Repubulika iharanira Demukarasi ya Kongo imaze kugira abarwayi 18 banduye #COVID-19, kandi benshi bavuye ku mugabane w’I Burayi.
Bamwe mu batuye Umujyi wa Goma babwiye umunyamakuru wa Kigali Today ko ubuyobozi mu Mujyi wa Goma bwatangiye guha abantu impapuro z’inzira za laisse passé, kugira ngo bashobore kwambuka mu Rwanda bafate ibicuruzwa.
Naho ubuyobozi bw’Akarere ka Rubavu bwatangarije abaturage ko abashaka kwambuka bajya mu Mujyi wa Goma bagomba gushaka impapuro z’inzira rizi kwemerwa na RDC.
Umunyamakuru wa Kigali Today/KT Radio
@ sebuharara

",https://www.kigalitoday.com/ubukungu/ubucuruzi/article/guhagarika-jeto-byatumye-ibishyimbo-biba-imari-mu-mujyi-wa-goma,Business
Banki ya Kigali irashaka abagore 25 iha inguzanyo izishyurwa nta nyungu,"

Iryo rushanwa BK yariteguye ifatanyije n’ikigo cyitwa “Inkomoko” kizatanga amahugurwa n’ubujyanama mu gihe cy’amezi ane ku micungire y’imishinga kuri ba rwiyemezamirimo bahatana, kugira ngo bagire ubumenyi buhagije mu gucunga imishinga mbere y’uko bahabwa inguzanyo na Banki ya Kigali.
Irushanwa rya Banki ya Kigali ryiswe ‘BK Urumuri’ itegura ifatanyije n’ikigo cyitwa “Inkomoko” ryatangijwe muri 2017. Ni irushanwa BK itegura igamije gutanga umusanzu wayo mu kuzamura imibereho myiza y’Abanyarwanda by’umwihariko urubyiruko n’abagore, guteza imbere imishinga yabo no kubafasha guhanga imirimo.
Kugeza ubu iyi gahunda imaze kugera kuri ba rwiyemezamirimo 100, Banki ya Kigali ikaba yarabahaye inguzanyo ya miliyoni zisaga 100 zizishyurwa nta nyungu.
Umuyobozi Mukuru wa Banki ya Kigali, Dr Diane Karusisi yagize ati “BK Urumuri ni uburyo Banki ya Kigali ikoresha mu gusangira inyungu iba yabonye na sosiyete Nyarwanda. Iyo gahunda igira uruhare mu gushyigikira no guteza imbere imishinga myiza ya ba rwiyemezamirimo. Uyu mwaka turimo kwibanda ku iterambere ry’abagore mu byerekeranye n’ubukungu.”
Ku rundi ruhande, Umuyobozi mukuru wa Inkomoko, Nathalie Niyonzima, yagize ati “Twatewe ishema no gukorana na ba rwiyemezamirimo benshi b’abagore mu Rwanda, tubona uburyo ubumenyi bahawe na Inkomoko bwabafashije mu guteza imbere ibikorwa byabo. Byatweretse ko uko ibihe bigenda bihinduka, buri bizinesi yose ishobora gutera imbere bitewe n’uburyo yakozwemo, ndetse n’ubushobozi uyikora yahawe bwo gushaka ibikenewe ku isoko.
Twishimiye kongera gukorana na Banki ya Kigali kugira ngo tugire uruhare mu iterambere ry’abagore mu turere twose tw’u Rwanda binyuze muri iyo gahunda ya BK Urumuri.”
Ba rwiyemezamirimo b’abagore bashaka guhatanira guhabwa iyo nguzanyo babisaba banyuze kuri website www.inkomoko.com , kuzuza impapuro zisaba iyo nguzanyo bikaba bizakomeza kugeza tariki 12 Mata 2020.
Abasaba iyo nguzanyo bagomba kuba baba mu Rwanda, ari abagore, babona inyungu iri munsi ya miliyoni 500 z’amafaranga y’u Rwanda ku mwaka, kandi bakemura ibibazo biri ku isoko ry’u Rwanda.
Ibikorwa by’ubucuruzi by’abo bagore kandi bigomba kuba bigaragaza impinduka nziza bigira mu iterambere ry’uburyo butandukanye, kandi koko bigaragaza ko bizabyara inyungu muri uyu mwaka wa 2020.
Akanama kigenga k’inzobere mu bijyanye no gukora imishinga y’ubucuruzi kazahitamo imishinga 25 yahize iyindi, hanyuma izatangazwe mu ruhame tariki 15 Gicurasi 2020.
Abatsinze irushanwa rya BK Urumuri muri 2019 ni bantu ki?
Amazon Nutrition Cabinet
Amazon Nutrition Cabinet yatangiye mu mwaka wa 2018 ikaba yibanda ku bijyanye n’imbonezamirire, inama mu buvuzi n’imirire. Iyo kompanyi ikura muri Kenya ibyo yifashisha mu bikorwa byayo by’imirire inoze n’ahandi hatandukanye mu karere, ikabigurisha ku isoko ryo mu Rwanda. Ibikora igamije guteza imbere ibyifashisha mu kunoza imirire ariko bikorewe mu Rwanda. Ibyo baranabitangiye, dore ko ubu bakora umutobe mu bisheke, bakawuvanga n’izindi ntungamubiri.
Avo Health
Avo Health yatangijwe n’uwitwa Euphrosine Mugeni Niyidukunda muri Kamena 2017 ikaba ifite icyicaro mu Karere ka Huye. Avo Health ifata avoka ikazikoramo amavuta yo gutekesha. Babona avoka bifashisha bazikuye mu makoperative y’abahinzi bazo mu bice bitandukanye byo muri ako karere bakoreramo.
Abakora ayo mavuta batangiye kuyagurisha ku bakiriya babo barimo Serena hotel, Kigali Convention Centre, uruganda rucuruza ibyerekeranye n’amavuta ruherereye i Kigali, bakagira n’undi mukiriya uba mu Bubiligi.
Greenleaves
Greenleaves yatangiye muri 2016 itangizwa n’uwitwa Jeremy Gisagara wahuguriwe muri Isirayeli mu byerekeranye no guteza imbere ibyifashishwa mu buhinzi bikozwe mu bikoresho biboneka mu Rwanda.
Kompanyi ye ikora ibikoresho bizwi nka ‘greenhouses’ byifashishwa mu buhinzi bw’imbere mu nzu, agakora ubwanikiro (solar driers), ibikoresho byifashishwa mu kuvomerera imyaka (irrigation materials), uburyo bwo guhinga mu mucanga cyangwa mu mazi hifashishijwe ibindi bintu bitari igitaka (hydroponics and aquaponics cultivation services). Iyo kompanyi ifite gahunda yo gukorana n’amakoperative, inzego z’abikorera ndetse n’iza Leta muri gahunda yo guteza imbere ubuhinzi.
Ishyo Foods
Ishyo Foods yatangijwe na Akanyana Sharon warangije muri kaminuza y’u Rwanda muri 2018. Ishyo Foods ikora imvange y’umutobe w’imbuto izwi nka komfitire (jam), igakorwa hifashishijwe imbuto zirimo inyanya, inkeri n’inanasi.
Ibikorwa na Ishyo Foods biboneka mu masoko atandukanye acuruza ibiribwa (supermarkets) muri Kigali nko muri Samba Foods no muri Simba. Akanyana Sharon yatangiriye ibikorwa bye mu gikoni cye, yifashishije ubushobozi buke yari afite, nyuma umushinga we uraguka ugera ku rwego rukomeye kubera umwihariko ufite.
Ki-pepeo Kids
Ki-pepeo yatangijwe muri 2016 n’uwitwa Priscilla Ruzibuka. Ni bizinesi igamije gufasha abagore n’abakobwa guhanga imirimo, nka bamwe mu bantu bamaze igihe kirekire batitabwaho mu Rwanda. Kimwe mu byo iyo kompanyi yagezeho ni ugukora no gucuruza imyambaro izwi y’abana, ikaba ikorera mu nyubako ya Kigali Heights no kuri murandasi (online).
Nziza Igisura
Nziza Igisura yatangijwe muri 2017 n’uwitwa Janvière Ingabire. Umushinga we urimo gutera imbere cyane akaba awukora yifashishije icyatsi kidakunda guhabwa agaciro cyitwa Igisura. Kompanyi ye ikora umutobe, divayi, puderi n’icyayi, byose bikozwe mu gisura. Iyo kompanyi ikora n’ubuhinzi bw’Igisura kugira ngo ibashe kubona igisura yifashisha muri ibyo bikorwa. Ibyo bakora babigurishiriza mu iduka ryabo riherereye i Kagugu mu mujyi wa Kigali, n’ahandi hatandukanye mu gihugu habera imurikagurisha.
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/ishoramari/Banki-ya-Kigali-irashaka-abagore-25-iha-inguzanyo-izishyurwa-nta-nyungu,Business
Ibigo 24 byahanwe bizira kuzamura ibiciro,"Ubutumwa buri mu itangazo Ministeri y’Ubucuruzi n’Inganda yashyize kuri Twitter bugira buti; “Turamenyesha Abaturarwanda bose ko mu rwego rwo kurengera abaguzi hakozwe igenzura ku kibazo cy’abazamura ibiciro muri ibi bihe ndetse hanafatwa ibyemezo bikurikira:
Hafatiwe ibihano abazamuye ibiciro bishingiye kuri iryo genzura, birimo gucibwa ihazabu no gufungirwa ubucuruzi.”
Ministeri y’Ubucuruzi n’Inganda ivuga ko iri genzura rikomeza kandi igasaba abacuruzi kwirinda kuzamura ibiciro mu buryo bunyuranyije n’amategeko kuko ufatiwe muri iki cyaha ahanishwa gutanga amande ari hagati y’ibihumbi 100 na miliyoni ebyiri, amafaranga atangwa mu minsi irindwi.
Minisiteri y’ubucuruzi ivuga ko mu igenzura yasanze hari abacuruzi bakoresha iminzani idafite ubuziranenge igahenda abaturage.
Tariki ya 18 Werurwe 2020, abakoze iryo genzura biriwe mu gikorwa cyo gusura amasoko amwe n’amwe mu mujyi wa Kigali bakangurira abacuruzi kwirinda kuzamura ibiciro bitwaje ko u Rwanda ruri mu bihe bidasanzwe. Bamwe mu bagaragaweho ayo makosa bahanishijwe gucibwa amande nk’uko amategeko abiteganya.
Igenzura ryatangiriye mu Mujyi wa Kigali rigiye gukomereza mu turere mu rwego rwo kurwanya ko abacuruzi bakomeje kugira urwitwazo icyorezo cya Coronavirus, bakazamura ibiciro uko bishakiye, barenga ku mabwiriza yashyizweho na Leta arimo iryo kutazamura ibiciro ku bicuruzwa byabo.



Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubucuruzi/article/ibigo-24-byahanwe-bizira-kuzamura-ibiciro,Business
Coronavirus yatumye hakazwa ingamba zirinda abantu gufata amafaranga mu ntoki,"Ikigo cy’ibarurishamibare kigaragaraza ko kugeza ubu hari telefone zigera kuri miliyoni icyenda mu Baturarwanda, zishobora kwifashishwa mu guhererekanya amafaranga hagati y’abantu, hakoreshejwe ‘Mobile Money’ cyangwa ‘Airtel Money’.
Ni mu gihe abafite telefone zigezweho zitwa ‘smart phones’ bo bashobora no kwishyura ibintu bitandukanye cyangwa guhererekanya amafaranga n’abandi hakoreshejwe ikoranabuhanga rya “Mobile Banking” rihuza telefone na konti zabo ziri mu mabanki.
Mu kubahiriza amabwiriza ya BNR, Sosiyete y’Itumanaho ya MTN iravuga ko kuva kuri uyu wa kane tariki 19 Werurwe 2020, serivisi zose zijyanye no guhererekanya amafaranga hagati y’amatelefone cyangwa hagati ya telefone na banki, zitarimo kwishyuzwa mu gihe cy’amezi atatu ari imbere.
Umukozi wa MTN mu ishami rishinzwe imikoranire n’izindi nzego, Alain Numa agira ati “Kubikuza amafaranga bakayaguha mu ntoki ni cyo kintu cyonyine gisigaye cyishyuzwa, ariko mu gihe wowe wanyoherereza amafaranga (kuri Mobile Money) ni Ubuntu”.
“Kohereza amafaranga kuri banki ubitsamo uyakura kuri Mobile Money cyangwa uyakuraho uyabitsa muri banki ni ubuntu, kugura dukoresheje telefone ni byo dushaka, tukaba ari yo gahunda turimo gushyiramo abacuruzi”.
Bamwe mu bacuruzi baganiriye na Kigali Today bavuga ko bashingiye ku kuba abantu benshi mu gihugu bafite telefone, ngo basanga bitakiri ngombwa koherereza umuntu amafaranga ukongeraho ayo kubikuza.
Umucuruzi w’ibiribwa witwa Hakizimana Jean Marie agira ati “Twabyumvise kandi twabyemeye ko iyo umuntu aje atwishyura kuri “Mobile money” cyangwa “Airtel Money”, turayakira tutamuciye ayo kubikuza kuko natwe uburyo atwishyuyemo ari bwo dukoresha mu kwishyura abandi”.
Mugenzi we witwa Ntigurirwa akomeza avuga ko bitakiri ngombwa ko abantu bakomeza gusabwa ikiguzi cyo kubikuza amafaranga kuri Mobile Money/Airtel Money, kuko ngo biri mu mpamvu ikomeye ituma abantu bashaka gufata amafaranga mu ntoki zabo.
Icyakora haracyari undi mubare utari muto w’abaturage bavuga ko nta telefone bagira cyangwa bazifite ariko batazi kuzikoresha mu buryo bwo kwishyurana, bikaba bishoboka ko ari bo Leta igitegereje kugira ngo ihamye politiki y’ubukungu bushingiye ku guhererekanya ubutumwa aho guhererekanya amafaranga.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubukungu/ivunjisha/article/coronavirus-yatumye-hakazwa-ingamba-zirinda-abantu-gufata-amafaranga-mu-ntoki,Business
Bamwe mu bacuruzi bakomeje kuzamura ibiciro birengagije amabwiriza ya Leta ,"

Ibi bikomeje gukorwa, nyamara hari itangazo ubuyobozi bukuru bw’Urugaga rw’Abikorera mu Rwanda(PSF) bwasohoye bugendeye ku itangazo rya Minisiteri y’Ubuzima rimenyesha ingamba zo kurwanya ikwirakwizwa rya Coronavirus (COVID-19), kugira ngo ubucuruzi budahungabana.
Mu mujyi wa Musanze, amwe muri ayo mabwiriza akomeje kwirengagizwa aho abacuruzi bakomeje kuzamura ibiciro uko bishakiye, cyane cyane ibyifashishwa mu isuku hagamijwe kwirinda icyorezo cya Coronavirus, aho hari n’abadatinya gukuba inshuro zirenze ebyiri ku kiguzi cyari gisanzwe.
Mu bacuruzi baganiriye na Kigali Today, abenshi mu bemeye kuvuga ni abatazamuye ibiciro, mu gihe ababizamura uko bishakiye birinze kuvugana n’itangazamakuru.
Twizeyumukiza Martin, Umucuruzi wa Butike agira ati “Hari abacuruzi benshi burije ibiciro kandi byatubangamiye cyane, nahuye n’umuturanyi wanjye avuye kugura “Kandagira ukarabe” ambwira ko ayiguze ibihumbi bitanu, ndamanuka njya nanjye kuyigura ngeze ku isoko nsanga bazamuyeho ibihumbi bine banca icyenda, murumva ko hari abacuruzi bari gukora ubujura”.
Akomeza agira ati “Kubera ko nari nitwaje ibihumbi bitanu, nagiye gushaka akandi gaciriritse gasanzwe kagura ibihumbi bibiri magana atanu, nkabajije banca ibihumbi birindwi mpfa gutaha. Babyurije cyane, hari abacuruzi badufatiranyije n’ibibazo cyane cyane mu isoko rishya rya Goiko, mu maduka acuruza ibikoresho by’ubwubatsi, nta mpuhwe”.
Uwo mugabo usanzwe ucuruza ibiribwa, yavuze ko adashobora kubyuriza kuko kwaba ari ugufatira abaturage mu bibazo. Asaba ko Leta yakurikirana abakomeje kuriza ibiciro uko bishakiye mu gihe abaturage bari mu bibazo batewe n’icyorezo cya Coronavirus.
Umurisa Safine ufite iduka ry’imyenda mu mujyi wa Musanze, na we yavuze ko hari abacuruzi bakomeje kuba ba rusahuriramunduru bahenda abaturage ku bicuruzwa bagurisha.
Agira ati “Turabibona hari abakomeje kugendera muri ibi bibazo igihugu kirimo bakazamura ibiciro, ariko si byiza. Nkanjye naranguye mbere mfite sitoke yuzuye, sinshobora kuzamura ibiciro, abakiriya ntabo kubera ingaruka z’iki cyorezo, nta bukwe, nta birori ngo umuntu abe yagura umwambaro, ni igihombo ku bacuruzi no ku gihugu. Gusa turakomeza dusenge turebe ko ibi byashira ubuzima bugakomeza”.
Si abacuruzi bo mu maduka gusa babonye ko icyo kibazo cyo kongera ibiciro kiri kudindiza imibereho myiza y’abaturage. Umuvuzi gakondo witwa Gasongo Jean, asanga ibyo bamwe bari gukora babangamira rubanda rugufi bazamura ibiciro bidakwiye.
Agira ati “Ntabwo bikwiriye ko abantu bifashisha ibihe bibi turimo ngo babangamire rubanda rugufi bahenda abaturage, ibyakabaye byiza ni uko habaho ukwihanganirana, kugira ngo tubashe kurwanya iki cyorezo kitubangamiye.
Nkanjye ndi umuvuzi gakondo, ariko ntabwo nteganya kuzamura ibiciro ku bangana baba bafite ibibazo by’uburwayi, ngo mfatire mu bihe bibi turimo ngo nzamure ibiciro, ibiciro ni ibisanzwe”.
Yababajwe n’uko ibikenerwa mu kurwanya Coronavirus, ari byo bari kuzamura kandi bakagombye korohereza abaturage mu kunganira Leta guhashya icyorezo cyugarije isi.
Ubuyobozi bw’abikorera (PSF) mu mujyi wa Musanze na bwo bwemeza ko hari abacuruzi bakoze ibitemewe bazamura ibiciro, bahenda abaturage ntibabahe n’inyemezabwishyu ku byo baguze aho bakomeje no kwiba Leta.
Ubwo buyobozi bufatanyije n’inzego zishinzwe umutekano, bukaba bwiyemeje gushakisha abacuruzi bakomeje kurenga ku mabwiriza ya Minisiteri y’Ubuzima na Minisiteri y’ubucuruzi n’inganda, yo kutazamura ibiciro nk’uko Kigali Today yabitangarijwe na Turatsinze Straton, Umuyobozi w’urugaga rw’Abikorera(PSF) mu Karere ka Musanze.
Agira ati “Turi guhangana na byo, ariko abacuruzi baciye ibintu. Urasanga ikintu gisanzwe kigura ibihumbi bitatu bagishyize ku bihumbi bitanu, cyane cyane ibijyanye n’isuku ndetse no mu byo kurya, ariko twababaza bakatubwira ngo ni i Kigali byaturutse, i Kigali na bo bafite ikibazo cyo kudatanga fagitire, biri kutubera imbogamizi zo kumenya impamvu y’izamurwa ry’ibiciro”.
Akomeza agira ati “Umuntu ari kujya kugura ikintu, bamuhenda agapfa kwishyura kubera kubura uko agira. Nidufatanya n’inzego zose biragabanuka, ubu twiriwe mu masoko tugenzura ibyo bikorwa bibi nitumara guhana bamwe biragabanuka. Buri muntu wese afite gahunda yo guhaha byinshi ngo abike kubera ubwoba bw’iki cyorezo. Kandi n’i Kigali ni ko bimeze, ejo nari ndiyo wabonaga amamodoka yose asa n’aho aje gupakira”.


Umunyamakuru wa Kigali Today/KT Radio
@ mutuyiserv

",https://www.kigalitoday.com/ubukungu/ubucuruzi/article/bamwe-mu-bacuruzi-bakomeje-kuzamura-ibiciro-birengagije-amabwiriza-ya-leta,Business
BNR yemereye ibigo by’imari korohereza ababifitiye inguzanyo,"

Mu itangazo rya BNR ryasohotse kuwa gatatu tariki 18 Werurwe 2020, ivuga ko nyuma y’aho icyorezo cya Coronavirus cyadukiye, ndetse kigakomeza gukwira hirya no hino ku Isi, byagaragaye ko kizabangamira ubukungu bw’Isi n’ubw’u Rwanda burimo.
BNR ivuga ko ku bufatanye n’izindi nzego za Leta bagiye inama n’abandi bafatanyabikorwa banyuranye barimo amabanki n’ibigo bitanga serivisi z’itumanaho, hagamijwe gufata ingamba zo guhangana n’ingaruka za Coronavirus ku bukungu.
Ni muri urwo rwego BNR ivuga ko hafashwe ingamba zirimo kwemerera amabanki kongera igihe cyo kwishyura umwenda (inguzanyo) usigaye, mu gihe abayabereyemo imyenda bagizweho ingaruka na Coronavirus.
Amabanki yemerewe mu buryo busanzwe, gusubiramo amasezerano y’inguzanyo (loan restructuring), kugira ngo borohereze abayabereyemo inguzanyo uko bakwishyura mu gihe bagize ingorane zo kwishyura uko byari biteganyijwe, bitewe n’ingaruka za Coronavirus.
BNR kandi yemeye gufasha amabanki kubona amafaranga ahagije.
Kuri gahunda BNR isanganywe zo gufasha amabanki kugira amafaranga ahagije, yongereyemo inguzanyo y’ingoboka yishyurwa mu gihe cyisumbuye ku gisanzwe, iyo ngiuzanyio ikaba ingana na miliyari 50 z’amafaranga y’u Rwanda banki yakwiyambaza igihe igize ikibazo cy’amafaranga, ikazayishyura ku ijanisha ry’urwunguko fatizo rwa BNR.
Iyo nguzanyo ishobora kumara amezi atatu, atandatu cyangwa 12. Iyo nguzanyo y’ingoboka ihari mu gihe cy’amezi atandatu, kandi BNR ikazajya iyitanga mu bushishozi bwayo.
BNR kandi yafashe icyemezo cyo koroshya mu gihe cyo kugura impapuro mpeshwamwenda ziri ku isoko.
Mu gihe cy’amezi atandatu, BNR yemeye ko izajya igarura impapuro mpeshwamwenda ku giciro cy’isoko mu gihe uzifite yabuze undi muguzi ku isoko ry’imari n’imigabane, kandi igihe cyo gutegereza undi muguzi kivuye ku minsi 30, gishyirwa ku minsi 15.
Hafashwe kandi icyemezo cyo kugabanya igipimo gitegetswe cy’amafaranga y’ubwizigame banki zitajya munsi.
Mu rwego rwo gufasha amabanki gukomeza gufasha inzego z’ubucuruzi zazahungabanywa na Coronavirus, BNR yiyemeje ko kuva tariki ya 01 Mata 2020, ikigero kireberwaho igipimo gitegetswe cy’amafaranga y’ubwizigame banki zitajya munsi, kigabanukaho 1%, bityo kikaba 4% kivuye kuri 5%.
BNR kandi yafashe icyemezo cyo gukomeza gushishikariza abantu kwishyura no kohererezanya amafaranga bakoresheje imiyoboro y’ikoranabuhanga, hagamijwe kugabanya ikwirakwizwa ry’ubwandu bwa Coronavirus, ryaturuka ku gukora ku mafaranga n’intoki, mu gihe kizamara amezi atatu uhereye kuwa 19 Werurwe 2020.
Ibigo bitanga serivisi z’itumanaho rya telefoni zigendanwa n’amabanki byemeye ko nta kiguzi kizongera gucibwa umuntu akura amafaranga kuri konti iri muri banki ayashyira kuri Mobile Money, cyangwa ayakura kuri Mobile Money, ayashyira kuri konti iri muri banki.
Hemejwe kandi ko nta kiguzi kizongera gucibwa abantu bahererekanya amafaranga bakoresheje Mobile Money.
Nta kiguzi kizongera gucibwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile and Virtual POS).
Igipimo ntarengwa cy’amafaranga y’amanyarwanda yoherezwa hakoreshejwe imiyoboro y’ibigo by’itumanaho cyongerewe, kiva ku bihumbi 500, gishyirwa kuri miliyoni imwe n’ibihumbi 500, ku bakiriya bo mu rwego rwa mbere, naho ku bo mu rwego rwa kabiri, kiva kuri miliyoni imwe kijya kuri miliyoni enye.
BNR kandi irashishikariza abaturarwanda bose gukoresha aya mahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
Itangazo rya BNR:



Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubukungu/ubucuruzi/article/bnr-yemereye-ibigo-by-imari-korohereza-ababifitiye-inguzanyo,Business
Hakizimana wavuye muri FDLR ageze ku gishoro cya Miliyoni 30frw,"Hakizimana w’imyaka 34 y’amavuko avuga ko Leta y’u Rwanda n’Abanyarwanda muri rusange bamubaye hafi ku buryo nta kibazo yigeze agira mu bikorwa bye byo kwiteza imbere kuko ahubwo yagiye ahabwa n’ubufasha butandukanye.
Hakizimana avuga ko yahunze igihugu n’umuryango we mu 1994, akaba yaratahutse avuye ahitwa zone ya Mwenga mu ntara ya Kivu y’Amajyepfo akavuga ko ubwe ari we wafashe umwanzuro wo gutaha.
Akigera mu Rwanda n’umugore we yosohokeye i Bukavu muri Kivu y’Amajyepfo yiniira Rusizi mu Ntara y’i Burengerazuba maze ashyirwa mu nkambi hamwe n’abandi aho yatangiye kubona ibitangahaza bya mbere mu buzima bwe.
Agira ati, “Baduhaye uruhushya rwo gusohoka maze tugatemebera batubwira ko tuza kubahiriza amasaha, aho nagendaga hose natunguwe no kuba nta musirikare mbona, kuva saa sita kugeza saa munani nkibaza ukuntu igihugu kibayeho nta musirikare”.
“Ariko bugiye kwira ntangira kubona abasirikare bigendagendera buhoro buhoro ntacyo babaza umuntu, twaragiye ufite icyo kunywa agasengera akanywa, turangije turataha byarantunguye kuko ntabwo nibazaga ukuntu umuntu atembera uko ashaka no mu asaha ya nijoro nta kibazo na kimwe afite kandi aho twabaga hari amasaha ntarengwa wagombaga kuba wavuye hanze”.
Hakizimana avuga ko amaze kugera mu muryango we yasanze hari abaturanyi na bene wabo bakiriho kandi yarabwirwaga ko bapfuye, nibwo yatangiye gushaka imibereho n’uko yakwiteza imbere.
Amafaranga ya mbere yayakoreye mu ngabo z’u Rwanda
Hakizimana avuga ko yatangiye gufotora ndetse abasirikare bari bakambitse iwabo mu murenge wa Muringa, bari bazi ko yavuye muri FDLR aba ari bo bajya bamuha icyashara, maze amafaranga abonye atangira kuyashora mu bundi bucuruzi mu gasantere ka Gasiza mu Karere ka Nyabihu.
Avuga ko yongeye gutungurwa ubwo umugore we yafatwaga n’inda maze yajya kwa muganga agasanga agomba kuvurirwa ku bwisungane mu kwivuza atigeze atanga.
Agira ati, “Nongeye gutungurwa umugore wanjye agiye ku nda najya kwa muganga ngasanga Leta yaranzirikanye ikanyishyurira ubwisungane mu kwivuza, natarunguwe kubona nishyurirwa maze umugore wanjye aruhuka neza turataha”.
Hakizimana atangiye ubucuruzi yiyambazaga abandi basanzwe bakamukopa amandazi akayacuruza hanyuma akishyura ashize, bikomeza gutyo kugeza igihe nawe abonye icye gishoro.
Avuga ko rwiyemezamirimo wari waratsindiye isoko ryo gusoresha mu Gasiza yamenye ko Hakizimana ari Umunyarwanda utahutse vuba uri kwiyubaka maze amusonera imisoro, akajya ayimutangira.
Agira ati, “Uwo mugabo sinari muzi ariko yamenye amakuru yanjye aho kwibaza byinshi ku kuba yenda ari twe twaba twarabamariye imiryango, ahubwo akambwira ko ansoneye imisoro byarantunguye cyane nibwo natangiye kwiyumvisha ko mu mashyamba ya Kongo twabeshywaga ko burya Abanyarwanda bafite umutima bariho”.
Ashingiye ku kuba hari n’abasirikare bagiye bataha bagasubizwa mu mirimo yabo, ashingiye kandi ku kuba yarahawe amahirwe yo kwikorera ibye kandi akunguka, anashingiye ku kuba yarisyhuriwe ubwisungane mu kwivuza, ahamya ko Leta y’u Rwanda izirikana Abanyarwanda bayo bari hanze akifuza ko nabo bataha bagafatanya n’abandi kubaka igihugu.
Avuga ko ubucuruzi bwe bwakomeje gutera imbere kugeza ubwo aguze amatungo akorora, akubaka ndetse ubu akaba acuruza ibindi bintu bijyanye no gutunganyiriza abaturage amafunguro.
Avuga ko hejuru y’ibyo amafaranga yagiye ayashora mu mishanga irimo no gukora uruganda rw’imigati, maze aheraho atangira umushinga wo kubaka inzu igezweho mu Mujyi wa Rubavu.
Agira ati, “Ndi kubaka indi nzu mu mujyi wa Rubavu igezweho, iri hafi yo kuzura kandi izaba ihagaze nka miliyoni zisaga 30frw, urumva ko iyo mba naratashye kera mba ngeze kure.
“Nyuma yo kubona ibyo byose ngezeho n’uko mbanye neza n’abandi Banyarwanda nahisemo kugana iy’ubuhanzi ngakorera igihugu ntanga n’ubutumwa butandukanye mbinyujije mu bihanganao n’by’indirimo”.
Agira ati, “Naririmbye indirimbo yitwa Paradizo kuko Ingabo za RPF nizo zayihanze zivuga ko zizubaka u Rwanda zikaruhindura Paradizo, ari nayo mpamvu nahimbye indirimbo ivuga ko iyo Paradizo twayigezeho koko”.
Igira iti, “Paradizo mwatubwiye mbona yaragezweho kuko ibikorwa byinshi Abanyarwanda bagezeho babikesha ubwitange bw’ingabo zabo ziharanira iterambere rya buri wese nta vangura iryo ari ryo ryose”.
Ubuyobozi bw’inzego z’ibanze buba bwarateguye uko abatahutse bazitabwaho
Ubuyobozi bw’akarere ka Nyabihu buvuga ko Abanyarwanda bose bari mu mashyamba ya Kongo no mu bindi bihugu bafite uburenganzira busesuye bwo gutaha mu gihugu cyabo kandi biteguye kwakirwa neza nk’uko bigenda ku bandi.
Umuyobozi w’akarere ka Nyabihu wungirije ushinzwe imibereho myiza y’abaturage Pascal Simpenzwe, avuga ko iyo Abanyarwanda batashye bava mu mashyamba ya kongo bitabwaho abahinzi bagahabwa imbuto zo guhinga, abandi bakigishwa imyuga, ku buryo bihangira imirimo.
Agira ati, “Ntabwo tugikoresha ya mvugo y’uko u Rwanda rwamaze kuzura, abaturage bacu bafite uburenganzira bwo gutaha iwabo, ariko niyo waba ukomeje gutura hanze ariko nawe uba uri yo nk’umunyarwanda ushobora gutaha igihe icyo ari cyo cyose”.
Imitwe irwanya Leta y’u Rwanda ikorera mu mashyamba ya Kongo Kinshasa, irimo na FDRL ishinjwa gufata bugwate Abanyarwanda batakoze ibyaha mu Rwanda kugira ngo ikomeze kubagira urwitwazo rwo kudataha, ku buryo hakiri ababuze uko bataha kubera ko iyo babigerageje bagirirwa nabi ndetse bakaba banakicwa.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/iterambere/article/hakizimana-wavuye-muri-fdlr-ageze-ku-gishoro-cya-miliyoni-30frw,Business
MINICOM iraburira abacuruzi bazamura ibiciro by’ibicuruzwa ,"Iyo Minisiteri ivuga ibi ishingiye ku itegeko nomero 36/2012 ryo ku wa 21 Nzeri 2012 rigenga ihiganwa mu bucuruzi no kurengera abaguzi.
Inashingira kandi ku igenzura ryakorewe kuri bimwe mu bicuruzwa mu masoko atandukanye yo hirya no hino mu gihugu, rikaba ryarasanze hari ibicuruzwa byazamuriwe ibiciro bitewe n’uko bamwe mu bacuruzi bihisha inyuma y’ibihe bigoye igihugu kirimo bitewe n’icyorezo cya Coronavirus.
Kubera iyo mpamvu, MINICOM irasaba abacuruzi bose ibi bikurikira:
1. Kwirinda kuzamura ibiciro by’ibicuruzwa, byaba iby’imbere mu gihugu cyangwa ibituruka hanze yacyo.
2. Kumanika ibiciro ku buryo bigaragarira abaguzi.
3. Kwirinda gutanga inyemezabuguzi zidahwanye n’amafaranga bakiriye.
4. Kwirinda gukoresha ibipimo bitujuje ubuziranenge no gucuruza ibyarengeje igihe.
5. Kwirinda kubangamira abagenzuzi b’ubucuruzi mu gihe baje babagana.
Iyo Minisiteri yaboneyeho kugaragaza ibiciro bya bimwe mu biribwa, ababicuruza batagomba kurenza haba mu masoko no mu mabutike.


Ibyo bicuruzwa ni:
Umuceri wa Tanzaniya (25Kg), igiciro cyo kurangura ntikigomba kurenga amafaranga ibihumbi 25.500 y’u Rwanda, naho ku badandaza igiciro ntikirenge 1,200Frw ku kilo, mu gihe umuceri w’umunyarwanda (Kigori 25Kg), utarenza 18,500Frw ku barangura na 800Frw ku kilo ku badandaza.
Umuceri w’umunyarwanda (muremure 25Kg), ntugomba kurenza 19,700Frw kurangura na 850Frw ku kilo ku badandaza, naho umuceri wa Pakistan (25Kg) urangurwa ku 21,000Frw ukadandazwa ku giciro kitarenze 900Frw ku kilo, mu gihe uwa Tayilande utagomba kurenza 26.500Frw ku barangura na 1,200Frw ku kilo ku badandaza.
Ibishyimbo by’umutuku ku barangura ntibigomba kurenza 600Frw ku kilo, naho kudandaza ntibirenze 650Frw ku kilo, mu gihe ibya Colta bigomba kurangurwa atarenze 850Frw ku kilo na 1,000Frw ku kilo ku badandaza.
Kawunga (MINIMEX na Iraboneye 25Kg), ntizigomba kurenza 17,000Frw kurangura na 800Frw ku kilo ku badandaza, naho izindi kawunga zikarangurwa ku 15,000Frw zikadandazwa kuri 620Frw ku kilo.


Ibirayi bya Kinigi ku barangura ntibigomba kurenza 380Frw ku kilo, naho abadandaza ntibagomba kurenza 420Frw ku kilo, mu gihe ibirayi by’umweru birangurwa ku yatarenga 280Frw bigacuruzwa ku yatarenze 300Frw ku kilo.
Amavuta yo kurya (5L) arangurwa ku yatarenga 9,000Frw akadandazwa ku 2,200Frw kuri litiro, naho igitoki kikarangurwa atarenze 280Frw ku kilo kigacuruzwa kuri 300Frw ku kilo.
Ifu y’imyumbati ku badandaza, ikilo kimwe kigomba kugura hagati ya 400 na 800, naho ifu ya Kinazi (40Kg) kurangura ntigomba kurenza 23,000Frw, ikagurishwa atarenga 900Frw ku kilo ku badandaza.
Isukari iva hanze (50Kg) ntigomba kurenza 39,500Frw ku barangura na 900Frw ku badandaza mu gihe iya Kabuye (50Kg) itagomba kurenza ibihumbi 42,000Frw ku barangura na 1,000Frw ku kilo ku badandaza.
MINICOM irasaba abaguzi gutanga amakuru mu gihe babona izamuka rikabije ry’ibiciro aho ari ho hose kugira ngo hafatwe ingamba byihuse, bahamagara ku murongo utishyurwa 3739, bakaba banawuherwaho n’andi makuru bifuza.
Iyo Minisiteri kandi ivuga ko abacuruzi batazubahiriza ibikubiye muri iryo tangazo bazahanwa hakurikijwe amategeko.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubukungu/ubucuruzi/article/minicom-iraburira-abacuruzi-bazamura-ibiciro-by-ibicuruzwa,Business
Kwitabira amatsinda byatumye biteza imbere mu bworozi no mu myubakire ,"Ni ibikorwa bashoboye kugeraho mu myaka irindwi bafashijwe n’itorero Presbyteriénne mu Rwanda n’umushinga Hope International, bifasha abaturage 3011. Abo baturage bashoboye kwibumbira mu matsinda 205 bakusanya miliyoni 26 bazikoresha mu kugurizanya mu bikorwa byo kwiteza imbere.
Kigali Today yasuye aba baturage bavuga ko bahereye ku busa kuko bari mu cyiciro cya mbere cy’ubudehe kandi n’imyumvire yabo iri hasi. Icyakora bumviye abafashamyumvire babagiriye inama bashobora kubona impinduka.
Umugore wari utuye mu nzu kwa nyirabukwe witwa Nambajimana Alphonsine avuga ko atari afite ubushobozi bwo kwishyira hamwe n’abandi kuko ntacyo yari afite cyo guheraho.
Agira ati; “Niberaga mu nzu kwa mabukwe, ntafite imibereho, ariko umufashamyumvire yaratwegereye atubwira ko dushobora kujya dushyira hamwe ibiceri, ubikeneye akabiguza akabikoresha ikintu akatwungukira. Uko iminsi yagiye yiyongera inyungu n’ubwizigame byariyongereye bituma tugira ubuzima.”
Nambajimana avuga ko mu myaka irindwi ari mu matsinda yashoboye kwiyubakira inzu yo guturamo, agira itungo n’isambu, akavuga ko atari kubigeraho iyo atagana amatsinda.
Undi mubyeyi witwa Ntamunoza Valeria ufite imyaka 60, avuga ko yari umupfakazi utuye mu manegeka kandi utishoboye ariko amatsinda yashoboye kumuhindurira ubuzima.
Agira ati; “Kwizigamira ni byiza, nitabiriye amatsinda ntacyo mfite, ariko uko twizigamira umwaka warangiye baduha itungo ry’inka, iyi nka yankoreye ibitangaza kuko naje kuyigurisha nshobora kwimuka njya gutura ku mudugudu, amafaranga asigaye nguramo akanyana na ko karankundira karoroka.”
Ntamunoza avuga ko itsinda ryatumye ashobora kwishyurira abana Kaminuza ndetse umwe agiye kurangiza Ikiganga.
Ati “Umwana wanjye nta kibazo yigeze agira, ubu ageze mu mwaka wa gatanu ikiganga, uko yagiraga ikibazo naganaga amatsinda akanguriza nkakemura ikibazo nkishyura ubuzima bukomeza kugenda neza.”
Umunyamabanga Nshingwabikorwa w’Umurenge wa Sovu, Harerimana Adrien, avuga ko ibikorwa by’amatsinda bifasha abaturage kwiteza imbere ndetse gahunda za Leta zikagerwaho byihuse.
Yagize ati “Iyi gahunda iradufasha kuko abibumbiye mu matsinda ntibatinda gutanga ubwisungane mu kwivuza, abana babo bitabira kujya ku ishuri, kandi bibarinda kwaya bakiteza imbere n’umurenge ugatera imbere.”
Harerimana avuga ko hari ayandi matsinda akorera mu murenge ayobora ariko ngo ntayashoboye gukora neza nk’afashwa n’itorero Presbyteriénne.
Bagirumuremyi Jean Claude, umwe mu bafashamyumvire wafashije abaturage kugera ku byo bagezeho, avuga ko amatsinda yatumye abaturage bihangira umuhanda w’ibirometero 3 kandi bafite gahunda yo kwigurira imodoka.
Ati “Amatsinda yaradufashije kuko abari mu cyiciro cya mbere bashoboye kwivana mu bukene, bagura amatungo, abandi bagura matora zo kuryamaho, abaguze amashanyarazi y’imirasire y’izuba ndetse kubera ikibazo cy’umuhanda abadusuraga baburaga inzira twahanze umuhanda.”
Bagirumuremyi avuga ko uyu muhanda wahanzwe bagiye kuwubyaza umusaruro mu kwihutisha ubuhahirane n’indi mirenge.
Ati “Turifuza gukoresha ubwizigame dufite tukigurira imodoka itwoherereza ibicuruzwa bivuye kure kuko bitugeraho bihenze ibindi ntitubibone. Mbere tutarakora umuhanda abaturage bambukaga umugezi wa Satinsyi wakuzura bakagwamo cyangwa bakarara inzira, ubu turifuza ko imodoka itwegereza ibicuruzwa natwe tukageza ku isoko ibyera iwacu.”
Musore Félix, umuhuzabikorwa w’amatsinda yo kubitsa no kugurizanya mu rurembo rwa Ramba mu itorero Presbyteriénne mu Rwanda, avuga ko mu myaka irindwi abaturage bibumbiye mu matsinda bashoboye kwiyubaka mu bukungu, bakusanya amafaranga 26,440,000 bayakoresha mu kugurizanya.
Musore avuga ko kwihuriza mu matsinda byatumye abitabiriye amatsinda batozwa gusenga no kugira imico myiza ari byo bigira uruhare ko ugurijwe atambura itsinda, ndetse bigatuma imiryango ishobora kubana neza nta makimbirane, ndetse kwihuriza mu matsinda byatumye abari bafite amakimbirane biyunga.
Banki Nkuru y’Igihugu (BNR) igaragaza ko mu mwaka wa 2019 ubwizigame bwazamutse aho muri Sacco bwavuye kuri 21% muri 2012 bugera kuri 27% kugera muri 2016. Kubitsa kuri telefoni bizwi nka Mobile Money byari 17%, naho mu bimina biva kuri 40% muri 2012 bigera kuri 54% muri 2016, mu gihe ubwizigame mu miryango bwavuye kuri 20% bugera kuri 25% muri 2016.
Banki y’igihugu igaragaza ko muri 2016 ubwizigame muri banki bwari kuri 13% buvuye kuri 14% muri 2012, naho ubwizigame butari ubwa banki bwari 45% buvuye kuri 25% mu gihe kuzigama mu rugo byari 35% muri 2016 bivuye kuri 24% muri 2012.
BNR ikomeza igaragaza ko Abanyarwanda bagenda bitabira kuzigama kuko umubare w’abantu bakuru batazigama muri 2012 bari 29% naho muri 2016 bari bageze kuri 14%.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubwiteganyirize/article/kwitabira-amatsinda-byatumye-biteza-imbere-mu-bworozi-no-mu-myubakire,Business
FDA iraburira abacuruzi bazamura ibiciro ku bikoresho birwanya ikwirakwira rya Coronavirus,"

Kuwa Gatandatu tariki 14 Werurwe 2020, ni bwo u Rwanda rwemeje ko hari umuntu wanduye Coronavirus wagaragaye mu Rwanda, uyu akaba yari yaturutse mu Buhinde tariki ya 08 Werurwe 2020.
Ako kanya, bamwe mu bacuruzi b’ibikoresho by’isuku, alukolo ndetse n’ibindi, ariko cyane cyane maduka acuruza udupfukamunwa bahise bazamura ibiciro, nk’ikimenyetso cyo kugaragaza ko ari bo bafite ubuzima bw’abaturage mu biganza byabo.
Itangazo rya FDA rigira riti “Abakora, abatumuza hanze, abacuruzi n’abadandaza ibikoresho biri kwifashishwa mu gukumira ikwirakwira rya Coronavirus, ntibakwiye kwitwaza ikibazo ngo bacuruze ibicuruzwa bitujuje ubuziranenge.
Ibyo bikoresho birimo imiti isukura intoki iba igizwe na alukolo ku gipimo cya 70%, n’ibindi birimo udupfukamunwa, isabune n’ibindi byinshi”.
FDA yahamagariye abantu kwirinda gukoresha imiti isukura intoki (hand sanitizers), ikorwa na kompanyi yitwa Oxalis Limited, iherereye mu Karere ka Bugesera, mu Murenge wa Nyamata.
FDA ivuga ko iyo miti y’iyi kompanyi itujuje ubuzirange, nk’uko byagaragaye mu bugenzuzi yakoze, igendeye ku kuba abantu barinubiye ubuzirangenge bw’iyo miti.
Aba bacuruzi kandi basabwe “Kutitwaza ikibazo ngo bazamure ibiciro”.
FDA kandi yasabye abacuruzi kugaragaza ibiciro by’ibi bikoresho ku miryango y’amaduka yabo na za farumasi, mu rwego rwo guha amakuru abakiriya, ndetse no korohereza abakora ubugenzuzi.
Iryo tangazo rya FDA ryashyizweho umukono na Dr. Charles Karangwa, Umuyobozi Mukuru wa FDA, rikomeza rigira riti “Mu rwego rwo kwizera ko ayo mabwiriza yubahirizwa, tugiye gukora igenzura mu gihugu hose. Uwo ari we wese uzafatwa yarenze kuri aya mabwiriza azahanwa”.
Coronavirus imaze kugera mu bihugu birenga 157 ku isi hose. Imaze guhitana ubuzima bw’abantu barenga 6,456, harimo abarenga 3,199 bo mu Bushinwa.
Abanyamakuru ba Kigali Today
@ kigalitoday

",https://www.kigalitoday.com/ubukungu/ubucuruzi/article/fda-iraburira-abacuruzi-bazamura-ibiciro-ku-bikoresho-birwanya-ikwirakwira-rya-coronavirus,Business
Abikorera bo muri Huye baratekereza uko bahateza imbere,"

Théoneste Ntagengwa, umukozi w’Urugaga rw’Abikorera mu Rwanda ufite mu nshingano ze gukurikirana Intara y’Amajyepfo, atanga iki gitekerezo yagize ati “Aho kugira ngo tuvuge ngo ni igicumbi cy’uburezi gusa dutegereze ko hari abana baza kuhiga, ahubwo tuhakore bizinesi yo kwigisha, n’ubushakashatsi”.
Akomeza avuga ko azi ko ku isi hari imijyi itunzwe no gukora imirimo y’ubwenge (consultance), bityo agatekereza ko no mu Rwanda, Huye yaba igicumbi cyo gutanga amahugurwa na consultance.
Yungamo ati “Usanga ibyo bacuruza muri iyo mijyi natwe tubifite ariko tutazi kubyegeranya ngo tubihe agaciro. Bigenze gutyo byazamura amasoko ku bacuruza hoteli, bikazamura amasoko ku modoka abazana”.
Abikorera b’i Huye kandi, mu rwego rwo guharanira ko akarere kabo kaba umujyi w’ubwenge, kandi bikanabyazwa umusaruro, batangiye kwibaza niba batashinga inganda zikora nk’amakaye n’ibindi byifashishwa mu myigire.
Jean Bosco Bigirimana watanze iki gitekerezo ati “Urugero hano i Huye dufite papeteri zuzuye umujyi. Ese zishyize hamwe ntitwakora empirimori (imprimerie)? Kandi ntabwo bisaba ibintu byinshi, bisaba gusa kwicara tugatekereza, tukareba aho tujya, tukibaza ngo ubu bucuruzi turimo dukora, mu myaka itanu icumi buzaba bwifashe gute”?
Bigirimana anatekereza ko uretse abafite za papeteri, n’abandi bakora imirimo isa, urugero nk’abacuruza ibikoresho by’ubwubatsi, abafite amagaraje n’abandi, bari bakwiye kujya begeranya ubushobozi, bakareba ikindi bakora gituma babasha gutera imbere kurusha.
Umuyobozi w’Akarere ka Huye, Ange Sebutege, na we yifuza ko abikorera bakwegeranya imbaraga bagakora ibikorwa bibinjiriza amafaranga ariko bikagirira n’umujyi akamaro.
Agira ati “Hano i Huye hakenewe ahantu hagutse ho gukorera inama. Mu cyanya cyagenewe inganda twe nk’akarere ntiturabasha kuhatunganya, ariko uwabikora yaba ahongereye agaciro, abazahakenera na bo bakamwungura”.
Avuga kandi ko abikorera bashobora kwagura ubucuruzi, kuko hari abakiriya babarirwa muri miliyoni eshanu bafite, harimo abaturage bo muri Huye, Gisagara, Nyamagabe, Nyaruguru na Nyanza, abaturiye umuhanda ugana muri Kongo ndetse n’Abanyekongo, kimwe n’Abarundi.
Ibyo ngo babikoze, na Magerwa yakongera gufungura imiryango mu nyubako ifite ahitwa mu Rwabuye. Iyi nyubako yagirira akamaro n’abacuruzi bo mu majyepfo y’u Rwanda, bahitamo kuba ari ho bazana ibicuruzwa aho gutegereza igihe kinini muri Magerwa i Kigali.
Mu yandi mahirwe ari i Huye yabyazwa ubukire harimo ikawa ishobora gutunganywa ikazajya ijya ku isoko ihita inyobwa, ubucukuzi bw’amabuye y’agaciro yitwa colta y’ubwoko bwiza iboneka ahitwa mu i Rwaniro, ndetse n’ahantu ababyeyi bajya bajyana abanabidagadurira.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/ishoramari/article/abikorera-bo-muri-huye-baratekereza-uko-bahateza-imbere,Business
Ibimina bivuguruye byatumye abagore bahindura ubuzima,"Abo bagore batuye mu nkengero z’Umujyi wa Muhanga bavuga ko imirimo y’ubuhinzi batayikora cyane kuko nta butaka bunini bahingaho bafite, ku buryo ibyo bimina byo kubitsa no kugurizanya babikuramo ibishoro bagakora ubucuruzi buciriritse bakabasha kwita ku miryango yabo.
Kuva ku mafaranga magana abiri kugeza ku gihumbi ni yo abagore bibumbiye mu bimina bivuguruye mu Kagari ka Gihuma bizigamira, buri munyamuryango akamenya umugabane we.
Nyuma yo kubitsa, abaguza bashobora kwaka inguzanyo bitewe n’ayo bakeneye bakazayasubiza bongeyeho urwunguka rwa 5%.
Ubwo bizihizaga umunsi mpuzamahanga w’umugore, amatsinda 18 yibumbiye mu kimina kivuguruye yagaragaje ko amaze kwizigamira hafi miliyoni n’igice y’amafaranga y’u Rwanda kuva mu myaka itanu batangiye kwibumbira mu bimina, bigatuma babasha gushora mu mishanga iciriritse ndetse bakanikenura.
Mukamusonera Epiphanie avuga ko yabashije kwikemurira ibibazo bitandukanye birimo no kwishyurira abana amashuri.
Agira ati “Nta televiziyo nagiraha wasangaga njya mu mihana kurungurukayo ariko ubu nabashije kwigurira iyanjye, mperutse kugira ikibazo abana baratsinda nguza ibihumbi 300 mu kimina cyacu, nishyurira umwana itike y’indege ajya kwiga mu Bushinwa”.
Nyiraminani Marie Consollée, avuga ko ikimina cyatumye atangira gukora ubucuruzi buciriritse ku buryo afite intego yo kuzagera kuri byinshi mu minsi iri imbere.
Agira ati “Natangiye nguza ibihumbi 200 none ubu ndagenda nzamuka ndateganya ko mu mwaka umwe uri imbere nzabasha kwigurira moto nkayishyira mu muhanda, nzanabasha kandi kujya mu gakiriro nagure ibikorwa byanjye”.
Umuhuzabikorwa w’Inama y’Igihugu y’Abagore mu Murenge wa Nyamabuye, ahamya ko umugore witeje imbere bivuze iterambere ry’urugo.
Abagabo na bo bashyigikiye ko umugore atera imbere aho kwicara ngo atungwe gusa n’umugabo, kuko umuryango uhamye ufite umugore witeje imbere kandi wihesheje agaciro.
Umunyamabanga nshingwabikorwa w’Umurenge wa Nyamabuye, Gakwerere Euraste, avuga ko kuba abagore bamaze gutangira inzira y’iterambere bakwiye kubera isomo abagabo bakiyumvisha ko abagore babo ari abo kurera abana gusa.
Agira ati “Niba umugabo ari we wavunikiraga urugo wenyine none ubu umushinga w’umugore ukaba ubasha kumwunganira mu kuzamura urugo, ni isomo ku bagabo ko bakwiye kumva ko ihame ry’uburinganire ari ingirakamaro mu kuzamura umuryango nyarwanda”.
Umunsi mpuzamahanga w’umugore wizihijwe kandi abagore bo mu Karere ka Muhanga bagaragaza ibyo bakora baganira ku cyatuma koko bagira uruhare mu gushyira mu bikorwa insanganyamatsiko yazirikanywe igira iti “umugore ku ruhembe rw’iterambere”.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/iterambere/article/ibimina-bivuguruye-byatumye-abagore-bahindura-ubuzima,Business
Ikofi ya Banki ya Kigali imugejeje ku gucuruza inyongeramusaruro,"Uzamukunda Dative avuga ko mbere yahoze ari umuhinzi uvanga imbuto mu murima umwe ntabone umusaruro.
Ati “Mbere narahingaga nkavanga ibigori, ibishyimbo, imyumbati, nkashyiramo amarundano y’imigozi y’ibijumba, nkashyiramo na twa turayi, najyaga numva ngo umuntu yeza toni y’ibigori bikambera inzozi. Iyo nakabyaga nasaruraga imifuka ibiri y’ibigori n’udushyimbo duke, mbese sinezaga kandi sinanarumbyaga nkahora muri urwo.”
Avuga ko nyuma ngo yaje guhabwa amahugurwa y’ubuhinzi atangira guhinga atandukanyije imbuto ndetse akoresha inyongeramusaruro.
Guhinga neza ngo byamuhaye umusaruro kuko ku nshuro ya mbere yabonye amafaranga ibihumbi 800 atangira kurangura inyongeramusaruro na we akazicuruza ku bahinzi bagenzi be.
Uzamukunda Dative avuga ko kuva uyu mwaka watangira yatangiye gukorana na Ikofi ya BK.
Ngo byamufashije kubona amafaranga y’ikiranguzo yongera ubwinshi bw’inyongeramusaruro.
Agira ati “Jye abahinzi bato baraza nkabandika mu Ikofi, uko babonye amafaranga bakayampa nkayabika kugeza agwiriye, nkabona ikiranguzo kinini kandi na wa muhinzi akabona inyongeramusaruro ku buryo bumworoheye kuko aba yarishyuye buhoro buhoro.”
Uzamukunda Dative avuga ko kuva yatangira gukorana n’Ikofi ngo ubu ageze ku kurangura ifumbire irenga Toni imwe ndetse n’imbuto y’ibigori irenga ibiro 300.
Avuga ko guhinga neza byatumye yiteza imbere kuko yabashije kugura isambu ya metero 15 kuri 300 ndetse yubaka n’inzu yo kubamo nyamara mbere yarabaga mu nzu y’amabati 20.
Umuyobozi w’Akarere ka Nyagatare wungirije ushinzwe imibereho myiza y’abaturage, Murekatete Juliet, avuga ko umugore hari urwego amaze kugeraho yiteza imbere ugereranyije na mbere, aho yahoraga ateze buri kimwe ku mugabo.
Agira ati “Yego haracyari byinshi abagore bagomba gukora ariko nanone twakwishimira ko batagitega ko buri cyose bagihabwa n’abagabo. Abagore bamenye gukorana n’ibigo by’imari, barahinga, urebye barakataje mu iterambere.”
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/ikofi-ya-banki-ya-kigali-imugejeje-ku-gucuruza-inyongeramusaruro,Business
Uburasirazuba: Gushyira amakaro ku nzu z’ubucuruzi si itegeko - PSF ,"Mu ntangiriro z’uyu mwaka wa 2020, ni bwo mu Ntara y’Iburasirazuba hatangiye gahunda yo gushyira amakaro ku nzu z’ubucuruzi.
Ndungutse Jean Bosco avuga ko iyi gahunda bayitekereje kubera umuhanda wa kaburimbo Kagitumba-Rusumo wavuguruwe, na bo bagashaka gukesha aho bakorera.
Avuga ko kuba benshi bakoresha amakaro atari itegeko ahubwo ari uko babonye yahenduka ugereranyije n’irange bitewe n’igihe amara atarasimburwa.
Ati “Washyiraho amakaro, washyiraho arukobonde, washyiraho irangi ariko icy’ingenzi buri muntu ahitamo icyo ashoboye kandi kitamuhendesha. Ari byiza ugashyiraho arukobonde biba bibaye burundu ni imyaka 20 yashira, ushyizeho amakaro imyaka itanu yarenga ntacyo araba, noneho usizeho irangi uba wiyemeje gusiga kabiri mu mwaka. Kuba barahisemo amakaro ni uko babonaga adahenze”.
Bamwe mu bacuruzi bashima iyi gahunda ariko nanone bakavuga ko bizagorana kubera ubushobozi.
Hari kandi n’abagaragaza ikibazo cy’inzu zishaje kuburyo zitajyaho amakaro kuko yateza impanuka.
Rutaremara Fulgence, umwe mu bafiteinzu zishaje mu Mujyi wa Nyagatare avuga ko agiye kwiyambaza abajyanama kugira ngo na we ajyane n’abandi inzu itazangiza isura y’umujyi.
Agira ati “Twabanje kugorwa n’uko batubwiraga ko inzu zacu ziri mu gishanga, ariko ubu baduhaye ibyangombwa. Turaza kwifashisha ababisobanukiwe ku karere baduhe inama niba twavugurura kuko amakaro agiyeho ubu byateza impanuka kandi ntidushaka kwanduza umujyi wacu kubera inzu zacu zidasa neza”.
Ndungutse Jean Bosco, asaba abacuruzi bafite ibibazo byo kubanza kuvugurura inzu zabo kudacikanwa n’aya mahirwe, kuko ubu buri wese yemerewe guhindura inzu ye atabanje gusaba icyangombwa cyo kuvugurura.
Naho ku nzu ziri mu maboko ya Leta nk’amasoko, na zo ngo bavuganye n’ubuyobozi bw’uturere ku buryo na yo agomba gusigwa amarangi cyangwa agashyirwaho amakaro cyangwa arukobonde.
Ati “Barabizi twaravuganye kandi na bo niyo ntego bagomba gusukura nk’uko babigenzaga. Bashyiraho amarangi cyangwa amakaro icy’ingenzi ni uko imijyi na santere z’ubucuruzi byacu bisa neza abantu bagahabwa serivisi bishimye”.
Gahunda yo kuvugurura no gukesha inzu z’ubucuruzi mu Ntara y’Iburasirazuba izarangirana n’ukwezi kwa gatandatu uyu mwaka.
Mufulukye Fred, Guverineri w’Intara y’Iburasirazuba, ashima igitekerezo cy’aba bacuruzi ndetse akizeza ko ubuyobozi bwiteguye kubafasha kugira ngo igitekerezo cyabo kitazadindira.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/ubucuruzi/article/uburasirazuba-gushyira-amakaro-ku-nzu-z-ubucuruzi-si-itegeko-psf,Business
RFTC yatanze imodoka zifite agaciro ka miliyoni 586,"Mu muhango wo kwakira izo modoka wabereye mu Karere ka Musanze ku itariki 06 Werurwe 2020, Col Dodo Twahirwa, Umuyobozi wa RFTC, yavuze ko Musanze nk’Akarere gafite umujyi munini, gakwiye gukoresha imodoka zijyanye n’icyerekezo.
Yavuze ko izi modoka zikomeje gutangwa, nyuma y’uko abaturage bakomeje gutakamba bagaragaza ibibazo baterwa no kubura imodoka, abandi bagaragaza ko bakora ingendo badatekanye kubera kugenda mu modoka nto kandi zishaje, akaba ari yo mpamvu izo modoka zitanzwe zije kunganira izindi umunani zatanzwe mu mwaka ushize.
Yagize ati “Mu mwaka wa 2019 twatanze imodoka umunani, ubu dutanze izindi icyenda. Ni mu rwego rwo gukemura ikibazo cy’abagenzi no gukemura ikibazo cya magendu. Murabona ko ari imodoka ziyubashye, ntabwo byakoroha ko umuntu yatinyuka kwinjiza magendu cyangwa forode muri izi modoka”.
Yakomeje agira ati “Twegerane ni utumodoka duto, abaturage bagendaga batisanzuye, ndetse ugasanga barabatwaramo barengeje umubare. Ibyo byari inzitizi ku buzima bwabo. Abafite twegerane ndabagira inama yo gusaba inguzanyo bakagura Coaster, mu kwirinda ingaruka zaterwa na minibisi zishaje”.
Umuyobozi w’Akarere ka Musanze, Nuwumuremyi Jeannine, yagaragaje imbogamizi abaturage bajyaga bahura na zo mu ngendo zabo, ndetse avuga ko Musanze nk’Akarere gafite umujyi munini, mu gutwara abantu n’ibintu hakwiye kuboneka imodoka nyinshi kandi zijyanye n’igihe, mu rwego rwo gukomeza gukurura ba mukerarugendo.
Nuwumuremyi avuga ko nubwo hatanzwe imodoka icyenda, hakiri ibibazo by’imodoka nke muri ako karere, aho abaturage n’abagana uwo mujyi batabasha gutembera bisanzuye.
Abaturage bakorera ingendo mu mihanda inyuranye mu Karere ka Musanze, baremeza ko imodoka bahawe zije kubakemurira ibibazo byo kubura imodoka zihagije mu muhanda, aho bamwe bemeza ko batazongera kurara mu nzira nk’uko byabagendekeraga.


Sibomana Josua ati “Icyiza cy’izi modoka, ni uko zije gukemura ikibazo cy’abantu batindaga mu muhanda babuze imodoka. Biradushimisjije cyane, kandi ni kimwe mu bigiye guca magendu n’ibiyobyabwenge, uwabikinishaga abicikeho ntabwo imodoka nk’izi zigezweho twakwemera ko batwaramo umwanda nk’uwo”.
Guverineri w’intara y’Amajyaruguru, Gatabazi Jean Marie Vianney, na we avuga ko kuba izo modoka ziyongereye mu Karere ka Musanze, bigiye gukemura ibibazo by’abagenzi no guca magendu n’ibiyobyabwenge, ku buryo abaturage n’abasura uwo mujyi bazajya bagenda batekanye nta cyo bikanga.
Agira ati “Ntabwo imodoka ihenze gutya ya Miliyoni 65 wapfa kuyizanamo ibiyobyabwenge, kuko iyo ubikoze barayifata bakayigurisha. Ni yo mpamvu bariya bafite utumodoka duto, akenshi badukoresha mu bintu bitari byo.
Abaturage mu duce tunyuranye bari bamaze iminsi batubwira ikibazo cya taransiporo (transport) none kiragenda gikemuka, ariko abagenda mu modoka na bo barasabwa kugira ikinyabupfura mu mikoreshereze y’izi modoka birinda gutwaramo ibyabangamira ubuzima bw’abazigendamo”.
Harerimana Jean Bosco, Umuyobozi w’ikigo cy’igihugu gishinzwe guteza imbere amakoperative (RCA), yasabye amakoperative ashinzwe ingendo zo mu muhanda gukora ibiganisha ku nyungu z’abanyamurwango. Avuga ko imodoka zizajya zihabwa amakoperative hashingiye ku byo yinjije.
Izo modoka zashyikirijwe Koperative yo gutwara abantu n’ibintu mu Mujyi wa Musanze (MTC), zije kunganira izisaga 150 zikorera muri uwo mujyi zigana hirya no hino mu gihugu.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/ubucuruzi/article/rftc-yatanze-imodoka-zifite-agaciro-ka-miliyoni-586,Business
Inzego za Leta zitishyura ku gihe zikwiye guhanwa - PSF,"

Icyo kibazo ni kimwe mu byagaragajwe mu nama yo gutegura ingengo y’imari ya 2020/21, aho uruhare rw’abikorera rukenewe cyane.
Mugambwa Paul Frobisher, umuyobozi ushinzwe iby’imisoro mu kigo mpuzamahanga cy’ubugenzuzi bw’imari (Price waterhouse Coppers), yagize ati “Uko gutinda kwishyurwa bibangamira urugaga rw’abikorera, ku buryo bananirwa kugera ku ntego igihugu cyihaye yo mu 2024 ‘national strategic plan towards 2024” .
Ubusanzwe, iyo Leta ihaye isoko sosiyete yikorera ngo ijye kubaka umuhanda ni urugero, kwishyura byagombye gutangira gukorwa hagendewe ku mirimo imaze gukorwa.
Buri cyiciro cy’imirimo irangiye cyagombye kwishyurwa mu minsi 45 nyuma yo kubona inyandiko isaba kwishyurwa, nyamara abikorera bavuga ko iyo minsi itajya yubahirizwa, ibyo rero bikaba bibangamira akazi kabo.
Umwe mu bayobozi ba sosiyete y’ubwubatsi, utashatse kumunyekana yagize ati “Iyo habayeho gukererwa mu kwishyurwa , bigira ingaruka no ku baduha ibikoresho, abakozi, kuko na bo ntibishyurwa ku gihe, ibyo rero bigira ingaruka no ku bukungu bw’igihugu muri rusange, kuko uruhare rw’abikorera ruba ruto”.
Icyo kibazo si gishya, kuko abayobozi batandukanye muri Guverinoma ndetse na Perezida wa Repubulika bakizi.


Komisiyo y’Abadepite igenzura imikoreshereze y’imari ya Leta (PAC), yakiriye raporo y’umugenzuzi mukuru w’imari ya Leta, ivuga ko ishyirwa mu bikorwa ry’imwe mu mishanga iterwa inkunga cyangwa icungwa na Leta, usanga ridindira kandi ntihagire ububizwa.
Urugero, umwaka ushize PAC yabwiwe ko isoko ryambukiranya imipaka rya Karongi ridakora, kandi rikaba ryarubakishijwe ibikoresho bitujuje ubuziranenge, nyamara Minisiteri irifite mu nshingano ikaba itaratumijwe ngo ibisobanure.
Urwego rw’ubucuruzi mu bikorera ruhagarariwe na Rwabukumba Celestin, akaba n’umuyobozi mukuru “CEO” w’isoko ry’imari n’imigabane ry’u Rwanda, avuga ko Leta ikwiye kuvugurura uko ikorana n’abikorera mu bijyanye n’ishoramari.
Muri iki gihe, hari ikinyuranyo kinini mu by’ishoramari, ku buryo mu mwiherero wa 16 w’abayobozi bakuru, abafatanyabikorwa basabye u Rwanda ko rwakongera ishoramari ryarwo mu bikorera ugereranyije n’ishoramari rijya mu bikorwa rusange.
Rwabukumba yatanze igitekerezo ko aho kugira ngo Leta ijye ishora imari yayo mu bikorwa, nyuma inayikurikirane, “ibyiza ni uko yajya ikorana na za Banki z’ubucuruzi, ikazishyiramo amafaranga agenewe gukora igikorwa runaka, nyuma iyo banki yanyujijwemo amafaranga akaba ari yo ikurikirana ibikorwa”.


Iyo bigenze bityo, banki ikurikirana ibikorwa ibyitayeho, kandi byagenda neza kurushaho kuko banki iba ikurikiye n’inyungu zayo.
",https://www.kigalitoday.com/ubukungu/ishoramari/article/inzego-za-leta-zitishyura-ku-gihe-zikwiye-guhanwa-psf,Business
ZAMUKA MUGORE: Serivisi ya Banki ya Kigali iha inguzanyo abagore nta ngwate ,"ZAMUKA MUGORE ni serivisi abagore bazajya bahabwa na Banki ya Kigali irimo gufunguza konti ku buntu, bakazajya boroherezwa guhabwa inguzanyo ku nyungu iri hasi.
Serivisi yatangijwe n’umuyobozi mukuru wa Banki ya Kigali Dr Diane Karusisi mu Karere ka Rusizi mu Ntara y’Iburengerazuba kizafasha abagore bari mu bucuruzi kubona amafaranga yo gushyira imishinga itandukanye y’iterambere mu bikorwa no kubongerera ubushobozi.
ZAMUKA MUGORE igizwe na Konti isanzwe, iyo kuzigama n’iy’inguzanyo, ikaba ihabwa umugore nibura umaze amezi atandatu akorana na BK kandi afite ibikorwa by ubucuruzi hamwe n abagore bibumbiye mu matsinda.


Muri ZAMUKA MUGORE, BK yemerera umugore witabiriye iyo serivisi guhabwa amafaranga kugera kuri miliyoni nta ngwate, ku nyungu ya 1.54% mu mezi 24 naho abarengeje miliyoni basabwa ingwate bakajya bishyura inyungu 1.375%.
Iyi serivisi izafasha abagore bayifite kubona ikarita ya ATM nta mafaranga baciwe, kutagira amafaranga bakatwa buri kwezi yo gucunga konti, nta kiguzi cyo kwishyura inguzanyo mbere, umukiriya ashobora gukoresha ubwizigame nk’ingwate asaba inguzanyo ndetse n’ushaka kwishyura inguzanyo mbere y’igihe cyateganyijwe nta mafaranga asabwa.


Banki ya Kigali irateganya gutanga serivisi ya ZAMUKA MUGORE ihereye mu mashami 20, mu mashami 80 BK ifite mu Rwanda.
Umuyobozi mukuru wa Banki ya Kigali, Dr Diane Karusisi, avuga ko bamaze umwaka bagerageza iyi Serivisi kandi babonye itanga umusaruro.
Yagize ati ""Twayitangije umwaka ushize mu mashami atanu dusanga abahawe inguzanyo ibagirira akamaro. Ubu iyi serivisi igiye gutangirwa mu mashami 20 kandi twifuza ko abagore bagira intego yo kwiteza imbere banki ikabibafashamo. Turorohereza abagore n’abakobwa kongera ibikorwa bakora kandi uko umuntu atera imbere ateza abandi imbere n igihugu. Nk umugore twifuza ko abagore bayitabira.""


Frank Turatsinze ukora mu kigo Access to Finance Rwanda avuga ko iyi gahunda BK igiye gutangirira muri Banki ya Kigali, igamije kuzamura ubushobozi bw umugore.
Agira ati ""Ubushakashatsi bwagaragaje ko hagati y abagabo n abagore bakoresha serivisi za banki harimo ikinyuranyo cya 6% kuko abagabo bari kuri 29%, abagore bakaba kuri 23%. Dufatanyije na Banki ya Kigali twifuje ko n abagore bafashwa gukorana na banki.""
Guverineri w’Intara y’Iburengerazuba Alphonse Munyantwari avuga ko ubuyobozi buzakora ubuvugizi kugira ngo abagore bitabire serivisi za banki zibongerera ubushobozi bakiteza imbere.
Ati ""Ubundi umwana uzi ubwenge bamusiga yinogereza, abakobwa n’abagore bagaragarijwe amahirwe abafasha kongera ibikorwa byabo mu bucuruzi, bemerewe amahugurwa kandi natwe tuzakomeza kubakurikirana tureba ko bishyirwa mu bikorwa.""


Mu Karere ka Rusizi abagore bishimiye iyi serivisi yorohereza abagore kubona inguzanyo byihuse bidasabye ingwate ariko abafite ibikorwa mu gihugu cya Congo basaba ko batekerezwaho kuko badafite ibyo bakora mu Rwanda kandi amafaranga bayazana mu Rwanda. Dr Karusisi avuga ko abagore ba Rusizi na Rubavu bagiye kubatekerezaho bakaborohereza.
Abagore bakora ubuhinzi na bo basabye ko bafashwa mu kwagura ubuhinzi naho kubirebana n’ingano y’amafaranga abagore bazajya bahabwa, ngo bizajya biterwa n’ubushobozi bwabo.




Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubucuruzi/article/zamuka-mugore-serivisi-ya-banki-ya-kigali-iha-inguzanyo-abagore-nta-ngwate,Business
U Rwanda ku mwanya wa gatatu mu kugira imihanda myiza muri Afurika (Amafoto),"

Ni ibyagaragajwe na raporo yakozwe na ’Global Competitive Report Index’, igaragaza ibihugu 10 bya mbere muri Afurika mu kugira imihanda yujuje ubuziranenge.
Mu bindi bihugu biri ku myanya ya hafi harimo Ibirwa bya Maurice bifite amanota 4.7, Cote d’Ivoire ifite amanota 4.7, Morocco ifite 4.4, Kenya ifite amanaota 4.2, Botswana ifite amanota 4.1, Cap Vert ifite 4.1 na Senegal ifite 4.0.
Urutonde rwo muri 2019, rugaragaza ko ku isi yose, igihugu cya Singapore ari cyo kiza ku mwanya wa mbere mu kugira imihanda yujuje ubuziranenge, n’amanota 6.50, kigakurikirwa n’u Buholandi n’amanota 6.40, u Busuwisi n’amanota 6.30, Hong Kong n’amanota 6.10 ndetse n’u Buyapani n’amanota 6.10.
Ibihugu bitanu bya nyuma kuri urwo rutonde rwa 2019 ni Haiti ifite amanota 2.10, Yemen amanota 2.10, Madagascar 2.00, Mauritania 2.00 na Chad ifite amanota 1.90.
Reba amafoto y’imihanda y’u Rwanda:










































Amafoto: Plaisir Muzogeye
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/iterambere/article/u-rwanda-ku-mwanya-wa-gatatu-mu-kugira-imihanda-myiza-muri-afurika-amafoto,Business
Ibiciro bya Lisansi na Mazutu byagabanutse,"Igiciro cya Essance/Gasoline (Lisansi) i Kigali, ntikigomba kurenga amafaranga y’u Rwanda 1088 kuri litiro.
Igiciro cya Mazutu/Diesel i Kigali, ntikigomba kurenga amafaranga y’u Rwanda 1073 kuri litiro.
Ugereranyije n’ibiciro bya Lisansi na Mazutu byaherukaga gutangazwa na RURA mu kwezi kwa Mutarama uyu mwaka wa 2020, ibi biciro byagabanutse.
Icyo gihe RURA yari yatangaje ko igiciro cya Lisansi kitagombaga kurenza amafaranga y’u Rwanda 1,091 kuri litiro mu Mujyi wa Kigali, naho litiro ya Mazutu ikaba itaragombaga kurenza amafaranga y’u Rwanda 1,084 mu Mujyi wa Kigali.
Iri hinduka ry’ibiciro rishingiye ahanini ku ihinduka ry’ibiciro by’ibikomoka kuri peteroli ku isoko mpuzamahanga, nk’uko itangazo ryashyizweho umukono n’Umuyobozi wa RURA, Lt Col Patrick Nyirishema, ribivuga.
Umuyobozi Mukuru wa RURA, Lt Col Patrick Nyirishema, avuga ko kuvuga ko ibiciro byagabanutse, biterwa n’uko igiciro cy’akagunguru ka peterori ku isoko mpuzamahanga kiba gihagaze.
Uyu muyobozi kandi avuga ko igiciro cy’ibikomoka kuri peterori gishobora kwiyongera cyangwa kikagabanuka, bitewe n’ubwikorezi ndetse n’ubwishingizi bwabyo.
Avuga ko nubwo umuntu atahita abihuza n’icyorezo cya Coronavirus cyugarije u Bushinwa n’ibindi bihugu ku isi, peterori u Bushinwa bwajyaga bugura na yo yagabanutse, bikaba bivuze ko peterori yabaye nyinshi ku isoko, bikaba byatuma igiciro cyayo kigabanuka.
Ati ""Ikintu cyonyine umuntu yavuga ni uko kubera ibibazo biri mu Bushinwa, peterori u Bushinwa bugura muri iyi minsi yagabanutse. Iyo rero yagabanutse, bivuze ko peterori iri ku isoko iba yabaye nyinshi ugereranyije n’iyo abantu bari kugura, bigatuma igiciro kigabanuka. Ni yo mpamvu wenda byahurirana na Coronavirus"".
Uyu muyobozi avuga ko ibiciro bitangazwa ari ibyo mu Mujyi wa Kigali, ariko ko batareba ikiguzi cy’ubwikorezi ku bajya gucururiza mu Ntara.
Yongeraho ko muri rusange nta hantu hakunze kugaragara abagurisha ibikomoka kuri peterori ku giciro kirenze kure icyo muri Kigali, ariko ko haramutse hari aho bigaragaye na byo babyinjiramo bakabikemura.


Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/ibiciro-bya-lisansi-na-mazutu-byagabanutse,Business
Musanze: Kuba ibagiro bijejwe ritubakwa bituma inyama zihenda,"Ikibanza kiri mu Mudugudu wa Nyamuremuremure, ubu gikoreshwa mu kwigisha gutwara ibinyabiziga, ni cyo Akarere ka Musanze gateganya kuzubakamo ibagiro rya kijyambere.
Kuba iri bagiro ritarubakwa, abaturage bavuga ko igiciro cy’inyama cyazamutse, ubu zikaba zigura amafaranga 2,400 zivuye ku mafaranga 1800 ku nyama z’imvange, n’amafaranga 3,500 zivuye kuri 2,500 Frws y’u Rwanda ku nyama za roti.
Abahaturiye barimo uwitwa Nzabarinda Ildephonse wemeza ko bamaze imyaka isaga ibiri bizezwa kuhubakirwa ibagiro rigezweho, ariko ngo barategereje amaso ahera mu kirere.
Yagize ati “Batwijeje ko iri bagiro rije vuba tukajya tubonera akaboga hafi, none dore igihe cyose gishize, twarategereje turaheba. Icyo dusaba ubuyobozi ni ukujya bahigura imihigo baduhigiye, byaba byahindutse bakongera kutumenyesha, naho ubundi nta makuru dufite niba rizubakwa cyangwa niba barisubiye”.
Iri bagiro rizasimbura iryahoze ahitwa i Nyamagumba mu Kagari ka Ruhengeri ryari rishaje cyane, riza guhagarikwa. Ubu abakenera inyama zo gucuruza bakora urugendo rwa kilometero 10 bajya kuzirangurira mu ibagiro riri mu murenge wa Gataraga.
Abacuruzi b’inyama bavuga ko nihaboneka iribegerejwe nk’uko bahora babyizezwa, byagabanya urwo rugendo bakora.
Hari uwagize ati “Ubungubu inyama zirarya umugabo zigasiba undi, abajya kuzirangura bongeraho amafaranga abageza mu Gataraga, abagarura n’ayo guterereza (gutegera) izo baba bahakuye. Tubona ko iri bahora batwizeza ryubatswe icyo kiguzi cyiyongeraho cyavaho na zo zikagabanuka ku giciro”.
Manzi Jean Pierre, Umunyamabanga nshingwabikorwa w’Umurenge wa Muhoza na we avuga ko iryo bagiro rikenewe.
Yagize ati “Turi mu mujyi rwagati ahari za resitora, hoteli n’undi mubare munini w’abakenera inyama. Abo bose biba ngombwa ko bajya kuzivana mu Gataraga. Rero turarikeneye, ni ngombwa kugira ngo babone inyama, byaba na ngombwa hakaboneka n’uburyo buboroheye bwo gutunganya ibikomoka ku matungo”.
Ibagiro rizubakwa mu buryo bugezweho rizaba ryujuje ibyangombwa nkenerwa byifashishwa mu kubaga amatungo, nk’uko Eng. Abayisenga Emile, ukuriye Inama Njyanama y’Akarere ka Musanze abivuga.
Yijeje abaturage ko imirimo yo kuryubaka iri hafi kuko na rwiyemezamirimo yamaze kuboneka.
Yagize ati “Akarere kamaze kubona rwiyemezamirimo witwa NMC, bemeranya ko yubaka irindi bagiro rya kijyambere. Icyo twakwizeza abaturage ni uko biri mu nzira nziza, nta mpungenge bari bakwiye kugira, kuko uburenganzira n’isoko byari ibyihutirwa kandi yamaze kubihabwa, na we akaba ari kwisuganya ngo atangire mu gihe cya vuba”.
Uyu muyobozi ariko ntatangaza igihe n’amafaranga azarishorwaho.
Umunyamakuru wa Kigali Today/KT Radio
",https://www.kigalitoday.com/ubukungu/ubucuruzi/article/musanze-kuba-ibagiro-bijejwe-ritubakwa-bituma-inyama-zihenda,Business
"Ibiciro bishobora kuzamuka kubera Coronavirus, kuzamuka kwa peteroli, amashanyarazi n’amazi (BNR)","Abikorera na bo bongeraho ko uko Urwego Ngenzuramikorere (RURA) ruzamuye ikiguzi cy’ibikomoka kuri peteroli, amashanyarazi n’amazi, na bo ngo bahita bazamura ikiguzi cy’ibyo bakora, mu rwego rwo kwirinda igihombo.
Umucuruzi w’inyanya mu isoko rya Nyarugenge mu Mujyi wa Kigali agira ati “Ibintu byarahenze cyane, aho ubona sereri igura amafaranga 200! Ubu abenshi bararya ‘sauce tomate’ gusa kubera ko inyanya zihenze, urababwira ibiciro bagasubira inyuma”.
Muri iryo soko, umuceri uragurishwa amafaranga 1,000frw ku kilo(kg), inyanya ni 1,100frw/kg, imineke 700frw/kg, imyembe 1,500frw/kg, amatunda 1200frw/kg, ibitoki 300frw/kg, ibirayi(kinigi nimero ya mbere biragurishwa amafaranga 450frw/kg, isukari ni amafaranga arenze 1000frw/kg.
Ibiciro by’ibyatunganyirijwe mu ruganda nk’imigati, byo ngo bihora bizamuka buri gihe uko igiciro cy’ibikomoka kuri peteroli, icy’amazi ndetse n’amashanyarazi cyiyongereye, nk’uko bishimangirwa n’umwe mu bakozi b’uruganda rw’imigati rwitwa La Galette.
Agira ati “Tumaze kuzamura igiciro inshuro ebyiri kuko hari igihe mazutu yazamutse hamwe n’amazi, twagiye twongeraho amafaranga igiceri cy’ijana ku giciro cya buri mugati. Ubwo amashanyarazi yazamukaga nabwo twongeyeho amafaranga 100 ku giciro cy’umugati kuko mazutu iradutwara amafaranga menshi agera ku bihumbi 300 ku munsi”.
Guverineri wa BNR, John Rwangombwa, akomeza ashimangira ko kuzamura igiciro cy’amashanyarazi mu kwezi kwa Mutarama, ngo byatumye igiciro cy’ibiribwa cyiyongera ku rugero rwa 7.3%, hakiyongeraho n’uko ibiribwa ngo byabuze kubera ibiza byatewe n’uko imvura y’umuhindo yatinze kugwa, aho igwiriye nabwo ngo ikaba yarangije ibiribwa byinshi.
Hari abikorera barimo Dr. Diane Karusisi uyobora Banki ya Kigali(BK), basaba ko Leta y’u Rwanda yatangira gushaka ahandi yatumiza ibicuruzwa hatari mu Bushinwa, kuko icyorezo cya Coronavirus ngo kimaze guhagarika itumizwa ry’ibiricuruzwa bingana na 20% by’ibyo u Rwanda rukura hanze.
Impuguke mu by’ubukungu, Teddy Kaberuka akomeza avuga ko aho bigeze ibintu birimo na peteroli ngo bigiye guhenda, kuko u Bushinwa bufatwa nk’uruganda rutanga ibintu bitandukanye isi ikeneye, rukanagura peteroli nyinshi.
Mu gihe ibihugu bicukura peteroli bitakaje isoko ry’u Bushinwa kubera kurushyira mu kato ka Coronavirus, ngo bizaba ngombwa ko ibihugu bigurisha ibintu nk’iby’u Bushinwa bwatangaga, byigiriza nkana ku bindi cyane cyane ibikennye nk’u Rwanda.
Kaberuka agira ati “Ibintu byose bikoreshwa mu nganda biva mu Bushinwa duhereye ku bijya mu nganda z’imyenda, mu bwubatsi, ibyuma, ibicuruzwa bizabura kandi nibibura igiciro kizahita kizamuka kuko ibindi bihugu bikora ibyo bicuruzwa ari bike.
Banki Nkuru y’u Rwanda yavugaga ko ibiciro muri rusange byazamutse ku rugero rwa 6% mu mpera z’umwaka ushize wa 2019 kandi ko bizakomeza kuzamuka ku rugero rurenze 5% muri uyu mwaka mu gihe icyorezo cya Coronavirus gihagaze kuri ubu, ariko nta cyizere.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubukungu/ubucuruzi/article/ibiciro-bishobora-kuzamuka-kubera-coronavirus-kuzamuka-kwa-peteroli-amashanyarazi-n-amazi-bnr,Business
Amashanyarazi y’imirasire y’izuba bahawe yatangiye kubakura mu bukene,"Nk’uko bivugwa n’umukuru w’Umudugudu w’Agatare, Canisius Kurama, gutangira kwikura mu bukene babikesha kuba amafaranga batangaga kuri peterori basigaye bayazigama, yamara kugwira bakayikenuza mu buryo bunyuranye nko kugura amatungo.
Agira ati “Tutarabona uriya murasire twahoraga duhangayikishijwe n’amafaranga ya peterori. Aho duherewe umurasire ayo nageneraga peterori nagiye nyabika, nsanga narakoreshaga ibihumbi 15. Ubu namaze kugura ihene ebyiri”.
Aurélie Mukanyangezi na we ati “Peterori wayicanye neza, ucunga kugira ngo hatagira iyakira ubusa, iy’ijana ku munsi yaragendaga. Rya jana ubu ndaribika, nkarishyira mu itsinda, naba ntarishyize mu itsinda nkaryegeranya hakazavamo ay’umuhinzi”.
Umudugudu w’Agatare ugizwe n’ingo 138. Izahawe amashanyarazi y’imirasire y’izuba na Polisi ni 100. Izasigaye 38 zitarayabona, na zo ngo amaherezo zizatekerezwaho nk’uko bivugwa n’umuvugizi wa Polisi y’u Rwanda mu Ntara y’Amajyepfo, CIP Sylvestre Twajamahoro.
Agira ati “Abasigaye ubuyobozi bwa polisi burabatekerezaho. Turi mu kujya mu cyumweru cyahariwe ibikorwa bya polisi mu mezi abiri ari imbere”.
Umuyobozi w’Akarere ka Gisagara wungirije ushinzwe ubukungu, Jean Paul Habineza, avuga ko kugeza ubu mu Karere ka Gisagara, amashanyarazi yamaze kugezwa ku baturage 59%, harimo abakoresha ay’imirasire y’izuba 12%.
Avuga kandi ko nubwo icyerekezo cy’u Rwanda kivuga ko mu mwaka wa 2024 abaturage bose bazaba bafite amashanyarazi, bo biteguye kuzabigeraho bitarenze umwaka wa 2022.
Ibi abihera ku kuba muri iyi minsi, ku bufatanye na GIZ bagiye guha amashanyarazi ingo ibihumbi bitanu, kandi ku bufatanye na Banki y’Isi bakaba bagiye kuyageza ku ngo ibihumbi 12.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/amashanyarazi-y-imirasire-y-izuba-bahawe-yatangiye-kubakura-mu-bukene,Business
MINALOC ntishyigikiye ko abana bahagararira ababyeyi mu mirimo ya VUP,"MINALOC yabibonye mu igenzura ry’imigendekere ya VUP iherutse gukora, aho basanze urubyiruko ari rwo ahanini rukora imirimo, hanyuma ababyeyi bakaba ari bo bahembwa.
Agira ati “N’ubwo abana bajya gukora ababyeyi na bo bagasigara bakora indi mirimo bityo umuryango ukabasha kubaho neza muri rusange, ariko ntibikwiye ko umwana ategereza ko urugo rw’iwabo rubanza kuzamuka, ngo abone gutekereza ku buzima bwe bw’ahazaza.”
Akomeza agira ati “Ababyeyi niba ari bo bahawe ubwo bufasha, babubahaye kuko bashobora gukora, nibaze bakore, hanyuma uriya na we ajye gushaka uko ategura ubuzima bwe, yige uwo mwuga, yige icyo yumva cyamubeshaho, noneho bazazamukire rimwe.”
Umuyobozi w’ikigo cya Leta gishinzwe iterambere ry’inzego z’ibanze (LODA), Claudine Nyinawagaga, yongeraho ko gukora kw’abana nk’aho bagiye mu ishuri ngo bige, bituma bashinga ingo bakiri bato, hanyuma na bo bakazabaho mu bukene nk’ubw’ababyeyi babo.
Nyamara ngo ababyeyi bahabwa imirimo kwari ukugira ngo bikure mu bukene, ariko banafashe abana babo kwiga ngo bazashake ubundi buryo bwo kubaho.
Ababyeyi bohereza abana kubahagararira mu mirimo ya VUP, cyane cyane ab’abapfakazi, bavuga ko babiterwa n’uko batabona umwanya wo gukorera ingo ngo banakorere amafaranga.
Marie Thérèse Nyirahabimana w’i Kansi mu Karere ka Gisagara agira ati “Bitewe n’imirimo mba mfite, ndareba nkavuga nti ninagenda mu rugo harakubita nde agasuka? Nkabwira umwana nti jyayo.”
Anastasie Nyiramana na we w’i Kansi, we ngo yigirayo iyo yabonye umwanya, nabwo rimwe na rimwe, kuko atagira umwana yatumayo.
Ati “Simperukayo pe! None se abandi bahinga udushyimbo nanjye nkajya muri VUP? Yantunga iminsi ingahe? Ko batinda kuduhemba se, sinakwicwa n’inzara?”
Umubyeyi umwe wo mu Karere ka Gisagara ati “Umwana arayazana nyine, tukayakemuza ibibazo by’imuhira, nanjye nkamuhaho.”
Undi ati “Ipantaro nk’iriya uriya mwana yambaye igura ibihumbi birindwi, ibihumbi umunani. Twa dushyimbo wari kumuha ngo ajye kutugurisha agure ya pantalo, ntuba ukitumuhaye ngo adushore.”
Vestine Uwayezu, ufite imyaka 24, akaba ajya gukora muri VUP atumwe na nyina ati “Iyo nzanye ibihumbi nka 22 ampaho bitanu, nkajya kugura nk’imyenda cyangwa inkweto cyangwa se amavuta mba nkeneye.”
Minisitiri Nyirarukundo avuga ko abona iki kibazo cyazakemurwa n’uko abana bajya gukorera ababyeyi bafashwa kwiga imyuga, cyangwa se hakazarebwa uburyo bakwifashirizwa ubwabo.
Hasigaye kuzareba niba uru rubyiruko nirubuzwa kujya gukora mu mwanya w’ababyeyi ruzajya kwiga imyuga koko, cyangwa niba noneho rutazaguma mu rugo rukabura na ya mafaranga rwakuragaho agapantaro n’agashati.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/minaloc-ntishyigikiye-ko-abana-bahagararira-ababyeyi-mu-mirimo-ya-vup,Business
Amajyaruguru: Bishyize hamwe begereza abaturage ibicuruzwa bihendutse,"Mu Karere ka Burera, iyi gahunda yatangiye kuva ku wa kabiri tariki 11 Gashyantare 2020, aho muri aka Karere ka Burera mu ma centre atandatu yo mu mirenge yegereye imipaka hakwirakwijwe toni 25.
Kuri ubu muri aya ma centre ikilo cy’ifu ya Kawunga gihagaze amafaranga 450 mu gihe ahandi kiri ku mafaranga atari munsi ya 1000 na 800 cyangwa 700 ku bundi bwoko bw’ifu. Naho umufuka w’ibiro 25 uri kugurishwa amafaranga 11.250 uvuye ku bihumbi 18.500 y’u Rwanda. Yaba abacuruzi n’abamaze kuyigura bishimiye kuba yabegerejwe hafi kandi ku giciro kiri hasi cyane.
Uwitwa Gatimiriza Dorcas yagize ati: “Twishimiye kwegerezwa iyi Kawunga hafi kandi ku giciro cyo hasi. Ubundi twajyaga tujya kuyigurira mu mujyi bikadusaba gutega nabwo tukayikurayo ku giciro kiri hejuru; ibi biratuma izo mbogamizi zose zivaho”.
Bangamwabo Thomas, umucuruzi muri centre ya Kidaho mu Karere ka Burera, uwo munsi bamupakururiye imifuka 50 ya kawunga y’ibiro 25 ya Minimex, ariko ubwo Kigali Today yageraga mu iduka rye nyuma y’umunsi umwe, yasanze hafi ya yose yamaze kugurwa, asigaranye imifuka itatu gusa.
Yagize ati: “Iyi gahunda ije kutworohereza, kuko kujya kurangura kawunga i Musanze byatugoraga, yaba mu buryo bw’igiciro n’urugendo. Dusanga iyi gahunda ikomeje gutya atari twe gusa yagirira akamaro, ahubwo n’abaguzi bayikeneye ku giciro gito”.
Abacuruzi 20 bo mu Karere ka Burera ni bo bishyize hamwe bashora amafaranga yo gutumiza iyi kawunga, Leta ibongereraho ubufasha kugira ngo igezwe mu baturage ku giciro kiri hasi.
Munyembaraga Jean de Dieu uhagarariye abikorera mu Karere ka Burera, avuga ko bafite intego yo kwishyira hamwe babitewemo inkunga na Leta mu gukorana n’inganda zitunganya ibikorerwa mu Rwanda, bakagura ubucuruzi butuma abaturage babibona hafi kandi ku giciro gito, bigatuma badakora ingendo ndende, kandi bikabarinda kwambuka umupaka mu buryo butemewe bajya gushaka mu bindi bihugu iziba zatunganyijwe mu buryo butizewe.
Yagize ati: “Abaturage bacu bari bagifite imyumvire y’uko Kawunga yo mu Rwanda itaryoha kandi ihenda, nyamara siko biri. Iki ni igisubizo gikomeye cyane yaba ku bacuruzi bayikeneye hafi, abayigura bakayibona biboroheye kandi badahenzwe. Dufite intego yo kwagura iyi gahunda yo kubegereza ibicuruzwa hafi, bitunganyirijwe mu Rwanda mu buryo bwiza kandi bibahendukiye. Twabaye duhereye kuri kawunga, ariko turi kugerageza gukorana n’inganda zitandukanye zikora n’ibindi biribwa cyangwa ibikoresho, mu gihe cya vuba na byo tuzaba tubibagezaho”.
Muri toni 105 za komande ya Kawunga, aba bacuruzi batanze ku ruganda rwa Minimex, izimaze kugezwa ku baturage ni toni 25. Ni gahunda iri no gukorwa n’abikorera bo mu Karere ka Gicumbi na ko kamaze gutumiza toni 100, mu rwego rwo korohereza abaturiye cyangwa abahahira muri centre zo muri utu turere zegereye umupaka.
Umunyamakuru wa Kigali Today/KT Radio
",https://www.kigalitoday.com/ubukungu/ubucuruzi/article/amajyaruguru-bishyize-hamwe-begereza-abaturage-ibicuruzwa-bihendutse,Business
Bifuza kwakira kenshi imikino ibazanira amafaranga nk’iy’amagare,"Ni na ko byagenze kuwa mbere tariki 24 Gashyantare 2020, ubwo abari mu marushanwa y’amagare bararaga muri aka Karere.
Dominique Ngoga, umucungamutungo wa Hoteli Boni Concilii, agira ati “Tugira ibyumba 98, kandi byose byaruzuye. Igihe amagare yaje hano i Butare, ni ukuri nta muntu ufite hotel urara ibyumba bituzuye. Kandi baba bakeneye n’izindi serivise nko gufungura. Kandi n’amafaranga baba bafite cash. Ntabwo baba bikopesha.”
Jean de Dieu Kamanzi, umucungamutungo w’ahacumbikira abagenzi bita kuri OASIS na we ati “Ibyumba byose kuwa mbere saa cyenda byari byashize, kandi ubusanzwe abakiriya bagenda baza umwe umwe, nijoro. Iyo amagare yaje tuba tubizi ko uwo munsi amafaranga ahari.”
Hasani Nsengimana, umucungamutungo wa Motel Gratia, na we avuga ko babonye abakiriya bakabyishimira, akanifuza ko ibikorwa bibazanira abakiriya byahoraho.
Ati “Ni uko wenda nyine badatinda, ariko uwajya ahora atuzanira ibirori bizana abantu benshi byarushaho kuba byiza. Ubundi iyo abanyeshuri ba kaminuza basezerewe (Graduation) n’amagare ni byo bikunze kutuzanira abakiriya tukanezerwa.”
Kimwe n’abandi banyehuye bafite inzu zicumbikira abagenzi zo ku rwego rudahanitse, yongeraho ko kugeza ubu imikino yabazaniye abakiliya bakanezerwa ari iyahuje ibigo by’amashuri yisumbuye yo muri Afurika y’i Burasirazuba, yabaye guhera tariki 16 kugeza ku ya 24/08/2015.
Kamanzi ati “Feassa ni yo ya mbere. Abantu bari bayitabiriye bari benshi cyane, kandi bamaze iminsi. ”
Icyakora, abacururiza mu isoko ndetse n’abatanga serivise z’ikoranabuhanga, urugero nko gucuruza amainite ya telefone, babikorera ahantu hitaruye aho amagare yanyuze, bo bavuga ko ahubwo gushungera amagare byatumye nta bakiriya babageraho.
Umunyamakuru wa Kigali Today/KT Radio
@ JoyeuseC

",https://www.kigalitoday.com/ubukungu/ubucuruzi/article/bifuza-kwakira-kenshi-imikino-ibazanira-amafaranga-nk-iy-amagare,Business
U Rwanda rwongereye miliyari 140 Frw ku ngengo y’imari y’uyu mwaka,"Mu byatumye iyo ngengo y’imari yiyongera, harimo gufasha za Ambasade nshya u Rwanda rwafunguye, ubwisungane mu kwivuza, gushyigikira gahunda yo guha abana amata mu rwego rwo kurwanya imirire mibi, ndetse no gushyigikira ibikorwa bya siporo mu rwego mpuzamahanga.
Ikindi cyatumye ingengo y’imari ya 2019-2020 yiyongera nk’uko Minisitiri w’Imari n’Igenamigambi yabisobanuye, harimo imishahara y’abakozi bashya bo mu rwego rw’ubuzima ndetse n’abazamuwe mu ntera muri Minisiteri y’Ubuzima.
Vuba aha, u Rwanda rwafunguye Ambasade muri Maroc, Ghana, Mozambique na Angola, hari kandi n’ibikorwa byo kwagura Sitade Amahoro y’i Remera birimo gukorwa kugira ngo ijye yakira imikino itandukanye.
Uko kwiyongera kw’ingengo y’imari, bikorwa hashingiwe ku ngingo ya 41 y’Itegeko Ngenga N° 12/2013/OL ryo kuwa 12/09/2013 ryerekeye imari n’umutungo bya Leta.
U Rwanda ruritegura kwakira amarushanwa mpuzamahanga atandukanye harimo nka, ‘Basketball All Africa games’ izaba umwaka utaha, hakaba ‘CAF Champions League’ rukaba ruzanakira irushanwa rya ‘Union Cycliste Internationale (UCI)’ n’andi atandukanye.
",https://www.kigalitoday.com/ubukungu/iterambere/article/u-rwanda-rwongereye-miliyari-140-frw-ku-ngengo-y-imari-y-uyu-mwaka,Business
BNR yasobanuye ingaruka za Coronavirus ku bukungu bw’u Rwanda,"BNR ikomeza ivuga ko agaciro k’ifaranga ry’u Rwanda mu gihe rizaba rivunjwa mu madolari ya Amerika, ngo kazagabanuka ku rugero rwa 4.7% muri uyu mwaka wa 2020.
Abayobozi ba BNR bari basanzwe baganiriza Itangazamakuru ryonyine ku bijyanye na Politiki y’ifaranga ndetse n’ingamba zo kuririnda guta agaciro, ariko kuri iyi nshuro batumiye n’abagize inzego za Leta hamwe iz’abikorera.
Guverineri wa BNR, John Rwangombwa yasobanuye ko impamvu y’izamuka ry’ibiciro(cyane cyane iby’ibiribwa), ngo yatewe n’umusaruro muke wabonetse mu gihembwe cy’ihinga A kubera imihindagurikire y’ibihe.
Yagize ati ""Nta kintu dufite dukora cyasubiza icyo kibazo cy’izamuka ry’ibiciro by’ibiribwa, muri uyu mwaka nabwo turabona bizazamuka ku rugero rwa 5%, turabona nta ngamba nshya twafata"".
Avuga ko mu gihe izamuka ry’ibiciro ryaba rirengeje urugero, aribwo BNR yafata ingamba zo kongera inyungu amabanki asaba abo yahaye imyenda.
Uyu muyobozi akomeza avuga ko BNR nta bwoba ifite ku ihungabana ry’agaciro k’ifaranga ry’u Rwanda muri 2020, ariko ko icyorezo cya Coronavirus ngo giteye impungenge isi n’u Rwanda kitarusize.
Yagize ati""Dufite ikibazo cya Coronavirus tutazi aho kigana, ariko mu gihe cyakomeza kugaragara kizagira ingaruka ku bukungu bw’isi kidasize n’ubwacu, haba mu byoherezwa mu mahanga, haba no mu bitumizwayo"".
Umuyobozi wa Banki ya Kigali, Dr Diane Karusisi, we avuga ko icyo cyorezo cyatangiye guhagarika ibitumizwa mu Bushinwa bingana na 20% by’ibyo u Rwanda rukura hanze byose.
Dr Karusisi agira ati ""Hakenewe imikoranire yihariye n’abikorera kugira ngo iki kibazo kibonerwe umurongo"".
Umuyobozi ushinzwe ubukungu muri BNR, Prof Thomas Kigabo yatangaje ko mu gihe Coronavirus yakomeza gufata indi ntera, BNR ngo izakaza ingamba zo gucunga ifaranga ry’u Rwanda, ariko ko atari yo yonyine igomba guhangana n’iki kibazo.
Ati ""Guta agaciro kw’ifaranga biraterwa n’impamvu nyinshi zituruka ahantu hatandukanye, BNR yo icungana n’ibintu bike muri byo"".
Prof Kigabo avuga ko impamvu y’ingenzi yo guta agaciro kw’ifaranga iterwa n’ibyoherezwa mu mahanga bikiri bike ugereranyije n’ibitumizwa hanze.
Umugenzuzi Mukuru w’Imari ya Leta, Biraro Obadiah wari mu bitabiriye ibiganiro byatumijwe na BNR, agira inama inzego guha imbaraga amakoperative kugira ngo atange umùsaruro.
Biraro agira ati ""imiyoborere ya za koperarive irimo ibibazo, kuri ubu zagakwiye kuba zigera mu bihumbi 10, ni yo mpamvu bikiri ikibazo mu gutanga akazi no kugabanya ubushomeri"".
Ikigo gishinzwe Amakoperative mu Rwanda (RCA), kigaragaza ko kugeza ubu mu Rwanda hari amakoperative 8,995 agizwe n’abantu 3, 816, 591.
BNR ivuga ko mu gihe nta bibazo bidasanzwe bihungabanyije umusaruro u Rwanda rutanga, ubukungu ngo buzakomeza kuzamuka ku rugero rwa 8.1% muri 2020.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubukungu/ubucuruzi/article/bnr-yasobanuye-ingaruka-za-coronavirus-ku-bukungu-bw-u-rwanda,Business
Banki ya Kigali igiye kurushaho kwegereza serivisi abaturage,"Bimwe mu byo ubuyobozi bw’Intara y’Amajyepfo n’abikorera bagaragaza bikenewe ngo serivisi za BK zirusheho kugenda neza zegereye abaturage harimo izo kubitsa no kubikuza amafaranga ku bacuruzi bato bato mu bice by’icyaro.
Guverineri w’Intara y’Amajyepfo Gasana Emmanuel avuga ko mu Ntara y’Amajyepfo habarirwa amakoperative asaga 700, amasantere y’ubucuruzi asaga 600, abo bose bakaba batarabasha gukoresha serivisi za banki uko bikwiye kuko amashami ya BK akigaragara mu mijyi n’amasantere akomeye.
Guverineri Gasana avuga ko uko BK yarushaho kwegera abaturage byarushaho gufasha abaturage gusobanukirwa n’akamaro ko gukorana n’amabanki, bakamenya kwizigamira no kwiteza imbere.
Agira ati, “Ku ruhande rw’abikorera urumva abo bantu bose iyo ugeze mu cyaro ugasanga umuntu afite ingurube 50 ariko wamubwira ibyo kubitsa ugasanga ni mu gicuku, ugasanga umuntu ufite urutoki runini ntawe umwegera, umucuruzi utarize ariko ufite amafaranga usanga akeneye kwegerwa no gufashwa gukoresha serivisi za banki byafasha banki n’abaturage kongera umusaruro”.
Perezida w’urugaga rw’abikorera mu Karere ka Muhanga, Kimonyo Juvenal, avuga ko hakigaragara serivisi za BK zitangirwa i Kigali ku cyicaro gikuru kandi yarafunguye amashami hirya no hino mu turere agasaba ko na yo yahabwa ubushobozi bwo kuzitanga.
Agira ati, “Hari nk’igihe usanga amasoko amwe n’amwe aducika kuko usanga zitangirwa i Kigali nko kwaka icyemezo cy’uko wabashije kwishyura ibikorwa byawe neza, (Garantie de bonne exécution ), tukifuza ko n’izi serivisi zatangirwa ku mashami atwegereye”.
Umuyobozi mukuru wa BK, Dr. Dianne Karusisi, avuga ko hifashishijwe uburyo bushya bwa Banki ya Kigali bwiswe ‘Ikofi’ abaturage bo mu Ntara y’Amajyepfo no hirya no hino mu gihugu, bashonje bahishiwe kandi ko aho yatangiye gukora byagenze neza.
Avuga ko nyuma y’umwaka umwe n’igice ‘Ikofi’ itangijwe, abasaga ibihumbi 200 bamaze kuyitabira ku buryo imaze kugaragaza ko ari imwe mu nzira y’ubukire igiye gufasha abaturage batandukanye.
Agira ati, “Tumaze kugira abaturage basaga ibihumbi 200 bari ku Ikofi ku bahinzi n’aborozi bakorera mu makoperative n’abacuruza inyongeramusaruro, twayise inzira y’ubukungu turashaka ko abantu bose baba abakire, kandi Ikofi ni inzira izatugeza kuri ubwo bukungu mushonje muhishiwe”.
Avuga ko mu minsi itarambiranye BK n’abayihagarariye basaga 1700 mu gihugu bazamanuka mu gihugu hose bakangurira abo baturage bahinga n’imyumbati izo serivisi, naho ku bijyanye n’ikibazo cya serivisi zigitangirwa i Kigali ngo na cyo kizakemuka hifashishijwe ikoranabuhanga.
Agira ati, “Dushaka ko serivisi umukiriya akeneye ayibona ako kanya, bidatinze kugira ngo umukiriya wacu abone uko akora akunguka natwe tukunguka kuko dukeneye amafaranga ngo abaza kuguza bayabone kuko usanga abaka inguzanyo ari benshi ariko amafaranga uko aba make niko arushaho guhenda”.


Mu zindi serivisi zizegerezwa abaturage ni izijyanye no kwishyura imisoro ya Rwanda Revenue kuko usanga abikorera ba kure bagikora ingendo bajya kwishyurira imisoro ku mashami ya BK kandi hari abayihagarariye mu turere.
Mu birori ngarukamwaka byo kwakira abakiriya mu Karere ka Muhanga, umuyobozi mukuru wa BK Dr. Diane Karusisi yasabye abakiriya kurushaho gukora cyane no gutanga ibitekerezo kandi yizeza ko inyubako ya Baki ya Kigali iri i Muhanga igiye kongerwamo abakozi kugira ngo serivisi nyinshi zishoboka zirusheho kubegera.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/ubucuruzi/article/banki-ya-kigali-igiye-kurushaho-kwegereza-serivisi-abaturage,Business
Abacuruzi bagiye kongera kungukira amamiliyoni muri Tour du Rwanda,"Aya marushanwa aratangira kuri iki cyumweru tariki 23 Gashyantare kugera ku ya 01 Werurwe 2020, aho abasiganwa ku magare baturutse hirya no hino ku isi barenga 100 bazaba baherekejwe n’abagera ku 1,500 bashinzwe kubafasha cyangwa gucuruza ibintu na serivisi.
Munyankindi avuga ko hari amafaranga arenga miliyoni 350 FERWACY ubwayo yishyura abacuruzi batandukanye, ariko ko hari andi madolari n’amanyarwanda ataramenyekana umubare agurwa ibintu na serivisi by’u Rwanda.
Munyankindi agira ati “Abo bantu bose baba bagendera icyarimwe bakinjira mu mujyi bakawusohokamo, ubwo rero ubucuruzi bwo ni bwinshi, duhereye ku mahoteli.
Nka Nyagatare, Kayonza, n’ahandi ntitwajyayo kuko nta macumbi ahagije twahabona, iyo bamwe barayeyo abandi tubagarura i Kigali, hoteli zo ziba zuzuye kuko dushaka n’ibyumba tukabibura”.
Avuga ko mu bacuruzi bungukira kuri iyi mikino izenguruka mu gihugu hose ari abafite utubari, abafite ibiribwa byokeje cyangwa bitetse, ikawa n’icyayi ngo bikaba bikundwa n’abanyamahanga cyane.
Munyankindi agira ati “Iyo tugezeyo usanga mu tubari ibitaramo bihita bivuka kandi inzoga zikagurwa cyane, iyo bagiye guhaguruka bagenda, usanga bagura ikawa, icyayi n’urusenda cyane cyane bariya banyamahanga.
Usanga n’iyo bageze iwabo baduhamagara bakatubwira bati ‘mutwoherereze kuri bya bindi’, inyama zo ziba zashize urumva ahantu hari abantu 1,000, aho abantu basoreza urugendo usanga botsa za ‘brochettes’ n’ibigori, haba hari amaresitora acuruza ibyo kurya bipfunyikwa byitwa ‘take away’ kandi bikagurwa cyane.
Amafaranga asigara mu gihugu ntabwo aba ari munsi ya miliyoni 350, ayo akaba ari atangwa ako kanya n’ishyirahamwe (FERWACY) gusa, ariko ubariye hamwe n’abandi baterankunga batanga amafaranga, ushaka wahita uyakuba”.
Akomeza agira ati “Nk’uruganda Skol rushobora kuba rwatanze nka miliyoni 100, ni ukuvuga ngo ruba rwazanye abantu benshi, ba bandi bagenda bamamaza imihanda yose basengerera abantu (inzoga), bacuruza.
Rwanda tea (icyayi cy’u Rwanda), Kipharma (icuruza imiti), Rwanda Foam icuruza imifariso (matelas), Ameki color (bacuruza amarangi), bagenda bacuruza umuhanda wose, haba hari nk’imodoka nka 40 zigenda mbere zikajyana ibicuruzwa baranguza cyangwa bacuruza kuri detaye.
Muri Tour du Rwanda abacuruzi b’u Rwanda binjiza amafaranga menshi cyane ku buryo utashobora kuvuga ngo twayabara gute”.
Munyankindi akomeza avuga ko Kigali Today yamuhaye igitekerezo azatanga muri FERWACY, cyo kuzakora isuzuma ry’amafaranga asigara mu gihugu kubera amarushanwa ya Tour du Rwanda.


Ku rundi ruhande ariko, hari umukozi wa Hoteli imwe mu ziri i Muhanga mu Ntara y’Amajyepfo uvuga ko amahoteli y’i Kigali yikubira abakiriya.
Agira ati “Iyo tubonye amahirwe nk’ariya ya Tour du Rwanda bituma hari abantu barara muri uyu mujyi kuko ubusanzwe kubona abakiriya biragoranye bitewe n’uko hano ari hafi ya Kigali.
Byaba byiza hagiye haba igice basoreza i Muhanga kugira ngo ibyo byiza bitugereho tutabireba bitambuka gusa, ahubwo bagire n’icyo basiga mu mujyi wa Muhanga”.
Bamwe mu bacuruzi bakorera aho abasiganwa ku magare bakunze gusoreza urugendo, na bo bavuga ko iyo imikino yabaye hari igihinduka mu gucuruza byinshi birushijeho, ariko ngo nta gitekerezo bari bagira cyo kubara ibyo bacuruje ngo barebe itandukaniro.


Amarushanwa mpuzamahanga yo gusiganwa ku magare azazenguruka mu ntara zose z’igihugu, aho bazajya baruhukira mu Mujyi wa Kigali no mu Turere twa Rwamagana, Musanze, Rubavu, Rusizi, Huye na Muhanga.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubukungu/ubucuruzi/article/abacuruzi-bagiye-kongera-kungukira-amamiliyoni-muri-tour-du-rwanda,Business
RURA igiye gukora iperereza ku izamuka ridasanzwe ry’ibiciro bya Gaz,"Hirya no hino ahacururizwa gaz cyane cyane mu Mujyi wa Kigali, ikilo kimwe cya gaz cyazamutseho hafi 80%. Urugero, henshi mu hacururizwa gaz mu Mujyi wa Kigali ikilo kimwe kigura amafaranga 1300, kivuye ku mafaranga 800.
RURA yo ivuga ko “Iryo zamuka ry’ibiciro ryitirirwa izamuka ry’ibiciro by’ibikomoka kuri peteroli”, nk’uko urwo rwego rwabitangaje mu gusubiza ibibazo abantu bibaza ku mbuga nkoranyambaga.
Muri Mutarama uyu mwaka, RURA yatangaje ibiciro by’ibikomoka kuri peteroli, aho litiro ya lisansi yashyizwe ku mafaranga 1,091, naho iya mazutu ishyirwa ku mafaranga 1,084.
Si ubwa mbere ibiciro bya gaz bizamuka. Muri 2018, Kigali Today na bwo yanditse ku izamuka ryabyo, ryanashoboraga gutuma abayikoresha bagabanuka, nyamara Leta y’u Rwanda ikomeza gushishikariza abaturage gutekesha ibicanwa bitangiza ikirere.
Icyo gihe, ikilo cya gaz mu Mujyi wa Kigali cyari hagati y’amafaranga 1000 na 1400 y’u Rwanda, bitewe n’aho uyiguriye. Icyo gihe igiciro cyari cyiyongereyeho amafaranga 200, ugereranyije no mu myaka ibiri yari yabanje, aho cyaguraga amafaranga 800. Icyo gihe ariko nanone, igiciro cyari cyaragabanutse kiva ku mafaranga 1800 ku kilo kimwe mu mwaka wa 2012.
Abanyarwanda barenga 80% batekesha amakara n’inkwi mu guteka, bikaba bigira ingaruka ku bidukikije.
Nubwo hari abitirira izamuka ry’ibiciro bya gaz kuba ibiciro by’ibikomoka kuri peteroli byarazamutse, RURA yavuze ko igiye gukora iperereza, irebe niba abacuruzi ba gaz bataba bihisha inyuma y’ibiciro bya petelori bakaka abakiriya babo amafaranga y’umurengera.
RURA yo ivuga ko kompanyi 12 zifite ibyangombwa byo kuzana gas mu gihugu. Muri zo harimo SafeGas, Lake Gas, Kobil, Societe Petroliere Ltd (SP), Kigali gas, Merez n’izindi.


Abinjiza izo gaz mu gihugu bibumbiye mu ihuriro rimwe. Kurira ngo ube umunyamuryango, bisaba kuba ufite ubushobozi bwo gutumiza hanze nibura ibilo 100,000 bya gaz, nkuko umwe mu bayobozi ba SP yabitangarije KT Press.
Gaz iramutse ikoreshwa na benshi, ishobora kurinda Abanyarwanda ingaruka zishobora kugera ku buzima bwabo bitewe n’ikoreshwa ry’inkwi n’amakara, ariko nanone ikarengera ibidukikije.
Mu mwaka wa 2018, Ikigo cy’Igihugu gishinzwe kurengera Ibidukikije (REMA) cyatangaje inyigo igaragaza ibitera ihumana ry’umwuka mu Rwanda, ikaba yaragaragaje ko ibicanwa (inkwi n’amakara) biza ku isonga mu guhumanya umwuka mu bice bituyemo abantu.
Ihumana ry’umwuka riza ku mwanya wa mbere mu bibangamira ubuzima bw’abantu ku isi, ndetse ubushakashatsi bwakozwe muri 2018 ku ihumana ry’umwuka, bwagaragaje ko muri 2016, abaturage miliyoni 6.1 bapfuye bazira guhumeka umwuka uhumanye.
Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/rura-igiye-gukora-iperereza-ku-izamuka-ridasanzwe-ry-ibiciro-bya-gaz,Business
Banki ya Kigali igiye guhugura abagore 150 ku kunoza ubucuruzi,"

Ayo mahugurwa yatangijwe kuri uyu wa gatatu tariki 19 Gashyantare 2020, arahabwa abagore bakora imyuga yo kuboha, kudoda n’ubukorikori bunyuranye bo mu makoperative yo mu mirenge ya Gisozi na Gatsata yo mu Karere ka Gasabo n’uwa Kimisagara muri Nyarugenge.
Umwe muri abo bagore batangiye amahugurwa, Kanyange Domina w’imyaka 38, ubarizwa muri koperative ‘Injishi’ igizwe n’abanyamuryango 17 baboha uduseke, akaba yinjiza ibihumbi 50 by’Amafaranga y’u Rwanda buri kwezi.
Kanyange abona ayo mafaranga nyuma yo gukora udukomo dutatse 60, ariko ngo kuba adafite ubumenyi buhagije mu kuyobora bizinesi ye ni inzitizi ku nzozi ze zo kwinjiza ibihumbi 150 ku kwezi kugira ngo azamure imibereho y’umuryango we.


Kanyange avuga ko ubwo bumenyi buke bwatumaga atinya kwaka inguzanyo itubutse muri Banki ngo azamure ibikorwa bye.
Ati “Nari ntarahabwa amahugurwa ku kuyobora bizinesi, bityo bigatuma ntinya gusaba inguzanyo nini muri Banki yamfasha gutangiza bizinesi yanjye bwite. Ibyo ni byo byamfasha kuzamura amafaranga ninjiza”.
Inzozi za Kanyange ngo ni ukwinjiza amafaranga menshi bigatuma abana be biga mu mashuri meza, akagura moto yo gutwara abagenzi ndetse akubaka n’inzu ikodeshwa, ariko ntabwo yigeze abigeraho, gusa akizera ko izo nzozi azazikabya.
Abagore baboha bazamara ibyumweru bitatu bongererwa ubumenyi na ‘Agaseke Project’, bakizera ko azarangira bahungukiye byinshi bizabafasha kuzamura ibikorwa byabo kuko bazaba bamenye gukora igenamigambi, bityo batinyuke gufata inguzanyo zitubutse.


Umuyobozi mukuru wa Resonate Workshops, Norette Turimuci, yavuze ko ayo mahugurwa agamije gutuma abagore bigirira icyizere.
Ati “Muri aya mahugurwa ku buyobozi bwa bizinesi, tuzubaka ikizere mu bagore kuko cyari imbogamizi ku buringanire n’ubwuzuzanye. Icyo ni cyo cyakomeje kubabuza amahirwe atandukanye”.
Akomeza avuga ko ibyo ari byo bizatuma abagore bavuga bati “Turashoboye”, bivuze ko atari ngombwa ko bahora bategeye amaboko abagabo.
Muri 2018, imibare ku rwego rw’igihugu yagaragaje ikinyuranyo kinini mu bagabo n’abagore bari muri bizinesi. Muri bizinesi 142,029 zari zihari, 101,665 zari iz’abagabo, bihwanye na 71.58% naho bizinesi 38.018 zikaba iz’abagore bihwanye na 26.77%.


Muri 2013 Resonate yahuguye abagore basaga 8,000, naho muri 2019 ihugura 2,115, muri abo 46% batangiye bizinesi zabo naho 31% biga amasomo yisumbuye mu myuga.
Ibyo ni byo byatumye BK ishora miliyoni imwe y’Amanyarwanda muri ayo mahugurwa kugira ngo abagore bunguke ubwenge bityo n’imishinga yabo itere imbere, hanyuma baziyongere ku bakiriya b’iyo Banki.
Umukozi wa BK ushinzwe itumanaho mu bucuruzi, Dahlia Umulinga, avuga ko gushora amafaranga mu gufasha umugore ari ingirakamaro.
Ati “Gushora amafaranga mu kongerera ubushobozi abagore ni ingenzi kuri Banki yacu kuko twizera ko ibyo bigira uruhare mu kuzamura ubukungu, mu gihe umugore anongerewe ubushobozi mu by’imari”.
Resonate Workshops ni umuryango wo mu karere ka Afurika y’Iburasirazuba wita ku guteza imbere abagore n’urubyiruko, ubafasha kwiyubakamo icyizere.
",https://www.kigalitoday.com/ubukungu/ubucuruzi/article/banki-ya-kigali-igiye-guhugura-abagore-150-ku-kunoza-ubucuruzi,Business
Abashoramari bo muri Nyaruguru beretswe amahirwe ari mu Karere kabo,"Babisabwe n’ ubuyobozi bw’aka karere kuwa 14 Gashyantare 2020, mu nama nyunguranabitekerezo yabahurije i Kigali yiga ku iterambere rya Nyaruguru binyuze mu ishoramari.
Ni amahirwe ubuyobozi buvuga ko ashingiye ahanini ku miterere n’amateka byihariwe n’aka karere, kuba aka karere kazwiho kugira ubutaka bushaririye bukundwa n’icyayi, kongeraho ubukerarugendo bushingiye ku iyobokamana ku bajya gusura i Kibeho n’ibyiza nyaburanga by’amateka y’igihugu nk’ibigabiro by’abami n’ibindi.
Umuyobozi w’Akarere ka Nyaruguru, Habitegeko Francois, avuga ko hakenewe abashora imari muri ibyo bikorwa, cyane ko kugeza ubu batarabona igisubizo cy’aho bakirira abantu bakunze gusura Kibeho.
Agira ati “Icya mbere, dufite ubukerarugendo nyobokamana, ariko turacyafite ikibazo cy’ibikorwa remezo byo kwakira abantu, harimo amahoteli, amaresitora, aho abantu bashobora kurara, icyo tugifiteho ikibazo.
Abantu bashobora gushora imari mu bukerarugendo busanzwe, kuzana abantu gusura Kibeho, bagasura n’ibindi byiza nyaburanga”.
Uyu muyobozi Kandi avuga ko muri aka Karere hari andi mahirwe abantu bashobora gushoramo imari yabo.
Ati “Dufite amahirwe mu idhoramari mu bijyanye n’ingufu, dufite imigezi myinshi, abashaka gushora imari mu mashanyarazi tubahaye ikaze. Dufite ubutaka bunini buberanye n’ubuhinzi cyane cyane ubujyanye n’ibihingwa byoherezwa mu mahanga birimo icyayi n’ikawa, twifuza ko abantu amasambu yabo bayabyaza umusaruro”.
Abakomoka mu karere ka Nyaruguru batahatuye bavuga ko biteguye kuzamura aho bavuka bahashyira imishinga yo kuhateza imbere, cyane ko ngo ibikorwa remezo nk’imihanda bitari bihari bimaze kuhagera.
Muhawenimana Emamanuel, umwe muri bo ati “Nibaza ko byose byahuriranye, kuba Leta yarashyizemo imbaraga mu kuzamura ibikorwa remezo cyane cyane uriya muhanda uva Huye ujya Nyaruguru. Biriya byatumye abashoramari bashishikarira kujya gushora imari muri Nyaruguru, kuko urumva ahantu hatari itumanaho, hatari imihanda, hatari ibikorwa remezo, biragoye kujyayo”.
Remera Celestin na we ati “Nta mushoramari wari gutekereza kujya muri Nyaruguru. Yayitekereza aturutse hehe? Ariko kuba hari ubutaka butagatifu, ubu umushoramari wese arabibona ko hariya hantu hatangiye kugera kaburimbo. Nimara kuhagera abantu bazaharwanira”.
Akarere ka Nyaruguru kagizwe n’imirenge 14 n’abibumbiye mu wiswe uwa 15 ugizwe n’abahavuka batahatuye.
Mu Murenge wa Kibeho ahakunze kwitwa ku Butaka Butagatifu, buri mwaka bwakira abavuye imihanda yose basaga ibihumbi 300 baza kuhasura no kuhasengera.
Akarere ka Nyaruguru ni akarere gafite inganda eshatu zitunganya icyayi, kingana na toni zisaga ibihumbi bine buri mwaka.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ishoramari/article/abashoramari-bo-muri-nyaruguru-beretswe-amahirwe-ari-mu-karere-kabo,Business
Total Hi-Perf igiye guha abamotari 30 moto,"Bwana Ben Kanzira uhagarariye Trade Pro mu Rwanda, ari yo ihagarariye Total mu Rwanda, yavuze ko, umumotari wese wahisemo gukoresha amavuta ya Total Hi-Perf, bazajya basaba akabido baguriyemo amavuta, kuko ari ko mahirwe yabo yo gutunga moto.
Yagize ati ""Nyuma yo kwiyandikisha kwinjira mu irushanwa, ukagura amavuta, ni ukureba inyuma ku kabido ahari umubare w’ibanga winjiza muri telefone yawe, ubundi ukiha amahirwe yo kuba umubare wawe watsindira moto.
Dore uko wakwinjira muri Poromosiyo ya Dunda na moto, ukoresheje telefone yawe.
Biteganyijwe ko iyi poromosiyo izamara ibyumweru 10, kuko hazajya hatangwa moto eshatu buri cyumweru, zikaba ari moto 30. Abatsinze bazajya batangazwa kuri TV1, kandi hazakurikizwa amategeko aboneye, atanga amahirwe kuri buri wese.
Akarusho ku mavuta ta Total Hi-Perf, ni uko uyakoresha kuri moto, ahantu hose hakenera amavuta, haba kuri moteri, amburiyaje, n’ahandi.
Total, ifite icyicaro mu gihugu cy’u Bufaransa. Ikorera mu bihugu birenga 100 ku isi, kubera icyizere gikomeye ihabwa n’abakiriya bayo. Mu Rwanda, yibanda ku bucuruzi bw’amavuta na Gaz, ariko ikora n’ibindi bikorwa byinshi.
Total Hi-Perf, ikaba yiteguye ubufatanye bukomeye n’u Rwanda, cyane ko bahasanze abakiliya benshi ba moto, bakoresha amavuta ya Total Hi-Perf.
Umunyamakuru wa Kigali Today/KT Radio
@ Inesghislaine
",https://www.kigalitoday.com/ubukungu/ubucuruzi/Total-Hi-Perf-igiye-guha-abamotari-30-moto,Business
Abacuruza imyaka batabyemerewe bashobora guhanwa,"

Abitangaje mugihe abahinzi bavuga ko igiciro cy’ibigori bahabwa kiri munsi y’amafaranga 200 ku kilo ari macye, naho abacuruzi bakabavuga ko ikibazo ari uko ibigori bigurwa ari ibitaruma neza bityo ko habaho ubwumvikane hagati y’ugura n’ugirisha.
Itangazo rigenewe abanyamakuru rijyanye n’igiciro cy’ibigori mu gihembwe cy’ihinga 2020 A, ryatanzwe na Minisiteri y’Ubucuruzi n’Inganda kuwa 22 Mutarama 2020, ryavugaga ko igiciro fatizo ku kilo cy’ibigori byujuje ubuziranenge gihabwa umuhinzi ari amafaranga y’u Rwanda 223 ku bihunguye, na 200 ku bidahunguye.
Minisiteri y’Ubucuruzi n’Inganda kandi yaboneyeho no kwibutsa abantu bose ko uzafatwa anyuranya n’ibivuzwe muri iri tangazo azahanwa hashingiwe ku biteganywa n’itegeko no 15/2001, ritunganya ubucuruzi bw’imbere mu gihugu ndetse n’itegeko no 36/2012 rigenga ihiganwa mu bucuruzi no kurengera abaguzi.
Nyamara abaturage bavuga ko ubu amafaranga bahabwa ku bigori bihunguye atarenga 200 ku kilo.
Umwe ati “Jye byamaze kuma ariko bambwira kumpa 200 ku kilo nahisemo kubibika ahubwo ikibazo se nzahinga gute ko nagombaga kugura indi mbuto udashyizeho n’ayo guhingisha? Mbitanze naba ndi mu gihombo ntakubeshye”.
Umuyobozi wa koperative y’abacuruzi b’imyaka mu Karere ka Nyagatare, Ndayisabye Pierre, avuga ko koko ibigori birimo kugura amafaranga make ahabanye n’igiciro cyatangajwe na Minisiteri y’Ubucuruzi n’Inganda ku bufatanye na Minisiteri y’Ubuhinzi n’Ubworozi.
Gusa ngo ikibitera ni uko ibigori bigaragara ku isoko bitari byuma, bityo abiyita abacuruzi b’imyaka mu midugudu bagahenda abaturage bakiyanikira.
Agira ati “Ikibazo ibigori ntibiruma babitwara i Kigali bikabura abaguzi kuko ntiwahunika ibigori bibisi noneho byabura isoko wa muntu ufite ibihumbi bye 500 cyangwa 200 mu mudugudu akabigura make akabyanika kugeza igihe bazamubwirira ko byumye bakamugurira”.
Ndayisabye Pierre avuga ko ikibazo atari isoko ryabuze ko ahubwo ari ibigori bitaruma neza ngo abacuruzi babigure.
Umuyobozi w’Akarere ka Nyagatare wungirije ushinzwe ubukungu, Rurangwa Steven, aributsa abacuruzi b’imyaka cyane ab’ibigori ko abazafatwa bagura batabifitiye ibyangombwa bazabihanirwa kuko aribo bica isoko.
Ati “Abacuruza ibigori bagomba kuba bahawe uburenganzira n’umurenge kuko ni wo ubazi neza, uri bufatwe agura ibigori adafite icyangombwa ni ukuvuga ko ari we wica isoko, uwo agomba gufatwa kuko ntibyemewe”.
Uyu muyobozi asaba abayobozi mu nzego z’ibanze gufasha mu kumenya abacuruza batabyemerewe kugira ngo bahanwe.
Anasaba ariko abifuza gukora ubucuruzi bw’imyaka kugana imirenge batuyemo bakaka ibyangombwa bibemerera gucuruza kuko bitangirwa ubuntu.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/ubucuruzi/article/abacuruza-imyaka-batabyemerewe-bashobora-guhanwa,Business
U Rwanda na Tunisia byagiranye amasezerano mu by’ingendo zo mu kirere,"

Ayo masezerano yitezweho koroshya urujya n’uruza rw’abantu hirya no hino mu bihugu bitandukanye.
Ayo masezerano ku ruhande rw’u Rwanda yashyizweho umukono na Minisitiri w’Ububanyi n’Amahanga n’ubutwererane, Dr Vincent Biruta, naho ku ruhande rwa Tunisia, amasezerano yashyizweho umukono n’Umunyamabanga wa Leta muri Minisiteri y’Ububanyi n’amahanga, Sabri Bachtobji.
Igikorwa cyo gushyira umukono kuri ayo masezerano cyabereye i Addis Ababa muri Ethiopia aharimo kubera inama y’Umuryango wa Afurika yunze Ubumwe.
Amasezerano nk’ayo y’imikoranire mu by’ingendo zo mu kirere u Rwanda rwaherukaga kuyasinyana na Somalia tariki 08 Gashyantare 2020.
Amasezerano y’u Rwanda na Somalia azafasha mu koroshya ingendo hagati y’ibyo bihugu byombi. Azanafasha ibihugu byombi koroshya ubucuruzi, ubukerarugendo n’ishoramari.
Ayo masezerano yashyiriweho umukono i Kigali hagati ya Minisitiri w’Ibikorwa remezo Ambasaderi Claver Gatete na Minisitiri ushinzwe ubwikorezi n’ingendo z’indege muri Somalia, Mohammed Abdullahi Salat.
Ikompanyi y’indege ya RwandAir yiteze kubona inyungu nyinshi muri aya masezerano.
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/u-rwanda-na-tunisia-byagiranye-amasezerano-mu-by-ingendo-zo-mu-kirere,Business
Muhanga: Bagiye kwiyambaza banki kugira ngo isoko ryuzure,"Umuyobozi wa PSF mu Karere ka Muhanga, Kimonyo Juvenal, avuga ko bari kugirana ibiganiro na banki kugira ngo ibagurize amafaranga azishyurwa isoko ritangiye gukorerwamo.
Avuga ko aho icyiciro cya mbere kigeze abikorera babashije kwikusanyiriza miliyali imwe n’imisago, nk’uko bigaragazwa n’igenagaciro ryakozwe na banki izabaha inguzanyo.
Ku bijyanye no kuba isoko ryaradindiye ugereranyije n’igihe ryari riteganyirijwe kuzurira, Kimonyo avuga ko abanyamuryango basaga gato 50 ari bo biyemeje gutanga imigabane yabo ngo isoko ryuzure, ariko habonekamo abacitse intege ku buryo hari n’abirukanywe hagashakishwa abandi.
Agira ati “Twatangiye kubaka turi abantu basaga 50 bamwe ntibatanga imigabane ku buryo twageze aho tugasigara turi 30, ariko ubu bamaze kubona ko ibintu bigenda neza twabonye abandi 20.
Ubu ayo tugiye kwaka ni azakora imirimo yo gusoza icyiciro cya mbere cy’isoko, ni ugusakara no gukora amasuku, twagize imbogamizi kubera ko byasabye gukura abanyamuryango badatanga imigabane ku rutonde muri RGB biradukerereza, ariko ubuyobozi bw’intara bwaradufashije byarakemutse”.
Akarere ka Muhanga gafite imigabane inganga na 15%, ariko kakererewe kuyishyikiriza abikorera kuko kamaze kubaha gusa miliyoni 100 z’amafaranga y’u Rwanda mu myaka itanu ishize imirimo yo kuryubaka itangiye, yatanzwe mu myaka ibiri ishize.
Umuyobozi w’Akarere ka Muhanga, Kayitare Jacqueline, avuga ko imigabane y’akarere izakomeza gutangwa neza kugira ngo imirimo yo kubaka isoko rya Muhanga ibashe kurangira.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/ubucuruzi/article/muhanga-bagiye-kwiyambaza-banki-kugira-ngo-isoko-ryuzure,Business
Musanze: Kuvugurura inyubako zishaje biracyari inzozi kuri bamwe (Amafoto),"Uwitwa Nyirasherezo. ni umwe mu batuye mu nzu bigaragara ko ishaje cyane, yubatswe mu mwaka w’1959.
Agira ati “Ni byo koko irashaje, ariko se nayivugurura mpereye he? Ko nta bushobozi mfite? Mpatuye kuva cyera, mbona abafite amajyambere n’amafaranga baza bakubaka amazu agezweho iruhande rwanjye, ntabwo nanze kugera ikirenge mu cyabo, ariko simfite ubushobozi na mba”.
Uretse inzu z’abaturage bigaragara ko zimaze igihe, hari n’izindi z’ibigo bya Leta zituwemo n’izo batagituyemo.
Ahitwa mu Kizungu ni hamwe mu hagaragara inzu z’uruganda Sopyrwa. Hari n’ibigo by’amashuri bifite inyubako zubatswe mbere y’1957 cyangwa nyuma yaho gato.
Padiri Nikwigize Florent, Umuyobozi wa Ecole des Sciences de Musanze, kimwe mu bigo byubatswe hambere kiri mu bice by’Umujyi wa Musanze, avuga ko batangiye gahunda yo gukusanya amafaranga yo gusimbuza zimwe mu nyubako z’iki kigo, gusa ngo inzira iracyari ndende.
Yagize ati “Ikigo cyacu kiri mu byubatswe hambere kuko ari icyo mu mwaka w’1957. Hari inyubako zikorerwamo z’icyo gihe, twatangiye kuzigama ubushobozi twaheraho dusimbuza izo nyubako, ariko urebye ayo dukeneye arenga miliyoni 400 mu gihe tumaze kuzigama miliyoni 30 gusa y’icyo gikorwa.
Dukomeje iyo gahunda ari nako duhanze Leta amaso, ngo natwe iduhuhiremo, turebe uko mu gihe kiri imbere ahagaragara inyubako zishaje zizaba zarasimbuwe”.
Mu Mujyi wa Musanze hari abatangiye kuzamura inyubako zirimo n’amagorofa y’ubucuruzi, izo guturamo zisimbura izari zishaje, ariko abenshi ni abahitamo kwigira mu nkengero z’uyu mujyi.
Andrew Rucyahana Mpuhwe, Umuyobozi w’aka Karere wungirije ushinzwe iterambere n’ubukungu, akangurira abaturage kubahiriza ibyateganyijwe mu gishushanyo mbonera, aho bibaye ngombwa bagakora imishinga y’ubwubatsi buhuriweho, kugira ngo babone uko bagana n’ama banki abaha inguzanyo bashobora gushora mu bwubatsi.
Ku bafite ibibazo by’amikoro macye bakeneye kuvugurura izo batuyemo cyangwa kuzisimbuza, yabasabye kugana ubuyobozi bukabaha ubujyanama.
Yagize ati “Abaturage bacu bagenda bumva uruhare rwabo mu kunoza no guteza imbere uyu mujyi binyuze mu kubaka inzu, zaba iz’ubucuruzi n’iziturwamo zigezweho.
Ku birebana n’amagorofa manini yo gukoreramo ubucuruzi yo biragoye ko umuntu umwe yabikora wenyine atishyize hamwe n’abandi, ni yo mpamvu dushishikariza abantu guhuza amaboko, kuko hari ingero nyinshi z’ababikoze bikaba biri kubabyarira inyungu.
Abaturage badafite amikoro ahambaye, ntitwanezezwa no kubona batuye mu mazu agiye kubagwaho. Tubagira inama zo gutura ahajyanye n’ubushobozi bwabo, uwifuza gusana aho atuye akatugana, tukamwereka amabwiriza ariho yakurikiza mu gusana cyangwa gusimbuza inyubako ariko adakomeje gutura mu buryo budasobanutse”.
Uyu muyobozi yongeraho ko bakomeje gahunda yo kwagura umujyi hakwirakwizwa imihanda, amazi meza n’imiyoboro y’amashanyarazi bizanoza imiturire y’aka Karere kari ku rutonde rw’utwunganira Umujyi wa Kigali.
Andi mafoto:
Umunyamakuru wa Kigali Today/KT Radio
",https://www.kigalitoday.com/ubukungu/iterambere/article/musanze-kuvugurura-inyubako-zishaje-biracyari-inzozi-kuri-bamwe-amafoto,Business
Rubavu: Isoko ryari ryarananiranye rigiye kubakwa,"Ni isoko ryatangiye kubakwa kuva muri 2009 ariko kugeza 2020 ntiriruzura, abakorera mu Mujyi wa Gisenyi bakavuga ko riteye umwanda kubera ari inyubako ishaje ituzuye, abandi bakavuga ko ari ho hacumbika inzererezi.
Imirimo yo kubaka isoko rya Gisenyi yahagaze muri 2011 nyuma y’uko ubuyobozi bw’Akarere buhisemo kurigurisha na rwiyemezamirimo ABBA.ltd kuri miliyari imwe na miliyoni 300, bugashyira imigabane mu kubaka Hoteli Kivu Marina Bay ihuriweho n’Uturere tw’Intara y’Uburengerazuba na Kiliziya Gatolika Diyoseze ya Cyangugu yayitangije.
Icyakora iki cyemezo nticyashimishije inama njyanama y’Akarere ka Rubavu yariho, maze kuwa 27 Werurwe 2015 yeguza Komite Nyobozi yose y’Akarere kubera amakosa bakoze mu kwegurira rwiyemezamirimo isoko rya Gisenyi.
Isoko ryahise rijya mu manza hagati y’Akarere kashakaga kuryisubiza na rwiyemezamirimo wari waryeguriwe, ariko izo manza zaje kurangira Akarere gatsinze, tariki ya 7 Gashyantare 2017 risubizwa mu maboko y’Akarere, hakurikiraho ko ryakurwa mu mutungo wa Leta rigashyirwa mu mutungo w’Akarere, ibintu byamaze gukorwa ubu hakaba hasigaye ko ryegurirwa abikorera bagatangira kuryubaka.
 Fiat Felin ni umuyobozi wa Kivu Investment group ‘KIVING’, ikigo cyashinzwe n’abikorera mu Karere ka Rubavu kugira ngo bazegurirwe kubaka iri soko aho avuga ko rizuzura ritwaye miliyari ebyiri na miliyoni 700 (2,700,000,000 Frw) z’amafaranga y’u Rwanda.
Mu kiganiro yagiranye na Kigali Today, Fiat avuga ko bamaze gukora inyigo y’isoko n’ibisabwa kugira ngo ryubakwe, ndetse ko bamwe mu banyamuryango bamaze gukusanya amafaranga agera kuri miyoni 270, ariko bakaba batarageza ku yo bifuza.
Agira ati ‘‘Ubu ibintu biri kujya mu buryo, inyubako yamaze kwegurirwa Akarere ka Rubavu, natwe abikorera tubifashijwemo na PSF tumaze gukusanya agera ku 10%, twasabye ko Akarere kashaka abandi bikorera bafite amafaranga bakaza tugafatanya kubaka iri soko, naho twe nka KIVING twifuza nibura kugira imigabane ingana na 20%’’.
Fiat avuga ko bari mu bikorwa byo gushishikariza Abanyarubavu gushora imari mu bikorwa by’isoko rya Gisenyi kuko bizababyarira inyungu, kandi bikaba mu gutunganya umujyi wabo.
Avuga ko abashaka imigabane muri KIVING umugabane ubu washyizwe ku bihumbi 540 uvuye ku bihumbi 100, akavuga ko abantu bashobora kwihuza nka koperative cyangwa umuryango bakagura umugabane uzababyarira inyungu mu myaka iri imbere.
Ati ‘‘Hakenewe ko abantu bo mu mirenge bagira uruhare muri iki gikorwa nubwo abatuye akarere bagiye bacika intege kubera imyaka yashize bashaka gushyiramo ubushobozi mukubaka ariko bigatinda mu manza.
Umugabane ubu ni ibihumbi 540, ku buryo abatayakwiza bakwishyira hamwe kugira ngo hubakwe isoko ry’icyerekezo’’.
Inyubako isanzwe yarubatswe, Fiat avuga ko izasubirwamo ikubakwa bijyanye n’igihe, ikongerwamo ibyuma bitunganya umwanda n’amazi byakoreshejwe, ibyuma byorohereza abazamuka n’abamanuka mu isoko, gushyiramo umwanya utanga urumuri no gushyiraho aho indege zahagarara zije gutanga ubutabazi bwihuse.
Nubwo miliyari ebyiri na miliyoni 700 bizakoreshwa mu kubaka inyubako ihari ubu, umushinga wo kubaka isoko uzakomeza aho hazubakwa ikindi gice kizatwara miliyari zindwi, kikazaba kigizwe n’inyubako z’ubucuruzi ziteye imbere zizwi nka ‘shoping mall’.
Kigali Today ivugana n’abakorera mu isoko rya Gisenyi ryubatswe mu mwaka wa 1989 bavuga ko bategereje ko baganirizwa bagatanga imigabane yo kubaka isoko rishya kuko iryo bakoreramo rishaje, banyagirwa kandi ridahagije.
Umwe ati ‘‘Dutegereje ko batugeraho tugasobanurirwa tugatanga imigabane, aho dukorera harashaje, turanyagirwa, izuba riratwica, ntihahagije mbese twarumiwe, buri gihe twumva ko isoko rigiye kubakwa tugategereza tugaheba’’.
Isoko rya Rubavu rishaje ribarirwamo abacuruzi 850, na bo bakorera mu buzima bubi bwo kwicwa n’izuba, kunyagirwa n’imvura ndetse bamwe bakabura imyanya bakajya kuzengurutsa ibicuruzwa hanze y’isoko bigatuma abari mu isoko batagurirwa.
Akarere ka Rubavu kabarirwa mu turere twunganira Umujyi wa Kigali, ariko kaboneka nk’akari inyuma inyuma mu gutunganya umujyi kubera inyubako zishaje, nkuko biherutse kugarukwaho na Minisitiri w’Ubutegetsi bw’Igihugu prof. Shyaka Anastase, ubwo yagasuraga akavuga ko karimo akajagari n’isuku nke, nyamara ariko akarere gafite amahirwe yo gutera imbere kurusha utundi.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubucuruzi/article/rubavu-isoko-ryari-ryarananiranye-rigiye-kubakwa,Business
PSF yatangije inzira nshya mu ishoramari n’Intara y’Uburengerazuba,"Hiyongeraho andi mahirwe y’ubucuruzi bwambukiranya imipaka aho Abanyarwanda basabwa kohereza mu mahanga ibyo bakora mu kongera amadovizi.
Mu nama yahuje ubuyobozi bw’urugaga rw’abikorera kurwego rw’gihugu, ubuyobozi bw’Intara y’Iburengerazuba n’ abikorera muri iyi Ntara kuwa 28 Mutarama 2020, bemeje kwishyira hamwe bagashora imari mu mishinga minini ishingiye ku mahirwe agaragara mu Ntara y’Uburengerazuba.
Guverineri w’Intara y’Uburengerazuba, Munyantwali Alphonse, avuga ko intara ayobora ifite amahirwe menshi kandi atabyazwa umusaruro haba mu buhinzi n’ubworozi n’ibibikomokaho, ubukerarugendo n’ubwikorezi.
Agira ati “Muri iyi ntara hari amahirwe menshi atarabyazwa umusaruro, twifuje kumurikira abikorera kugira ngo bashoremo imanari mu guteza imbere y’iyi ntara n’igihugu. Intara ifite imihanda itatu iyisohokamo, ibibuga bibiri by’indege, icyayi n’ikawa byinshi biva aha kugera kuri 52%, ifite amazi kandi amahirwe ayirimo ntaho turageza kuyakoresha, kandi natwe ubwacu imikorere yacu ikeneye kongerwa”.
Robert Bapfakurera, Perezida wa PSF ku rwego rw’igihugu, avuga ko abikorera bakwiye kureba ku mahirwe ari mu ntara no kuyashoramo imari.
Agira ati “Amahirwe dufite yo guturana na Kongo tugomba kuyakoresha, aho kuyarebesha amaso gusa, dufatanye gutekereza mu kwihaza no gusagurira amasoko y’abaturanyi”.
Akomeza avuga ko u Rwanda rwabaye isoko ry’amahanga nyamara ibyo bagurayo bashobora kubikora, asaba ko abikorera mu Rwanda bakwihaza ibyo bakeneye ku isoko, ndetse bagahaza n’amasoko y’abaturanyi.
Intara y’Uburengerazuba izwiho kugira ubutaka bwera cyane imboga n’ibirayi n’ubu bikiri bike ku isoko ry’u Rwanda na Kongo, naho icyayi n’ikawa na byo umusaruro ugera ku isoko ntuhagije.
Mu bukerarugendo, uretse Nyungwe isurwa, Gishwati na Mukura ntibiratangira kubyazwa umusaruro. Hari imisozi nyaburanga ifite amateka idasurwa ndetse n’ubuvumo bwinshi ntiburatahurwa, ibi bikiyongeraho ibirwa mu kiyaga cya Kivu n’ingendo zaho na byo bititabirwa cyane.
Andi mahirwe agaragazwa ni ubukerarugendo bw’amaguru, aho abantu bava mu Karere ka Rubavu bagana mu Karere ka Rusizi bagasura uturere twa Rutsiro, Karongi na Nyamasheke, kandi bakagenda basura ibikorwa by’ubuhinzi, ubworozi n’umuco nyarwanda bikorerwa ku nkengero z’ikiyaga cya Kivu.
Ubu bukerarugendo butamaze igihe kinini butangiye buracyafite byinshi bukeneye nk’ibikorwa remezo byakira ababukora.
Ibindi bigaragazwa byo gushoramo imibari ni ubucuruzi bwambukiranya umupaka, inyubako z’ubucuruzi nk’amasoko manini, no gutunganya inkengero z’ikiyaga cya Kivu gisurwa kurusha ibindi mu Rwanda.
Abikorera mu Ntara y’Uburengerazuba hamwe n’ubuyobozi bw’intara bakaba bariyemeje ubufatanye hagati y’urwego rw’abikorera n’inzego za Leta, hagamijwe guteza imbere ubukungu n’iterambere ry’intara n’uturere tuyigize.
Gushora imari mu mishinga ijyanye n’amahirwe agaragara mu Ntara y’Uburengerazuba ashingiye ku gucuruzanya n’igihugu cy’abaturanyi harimo ubucuruzi rusange, ubukerarugendo, ubuhinzi n’ubworozi n’ubwikorezi mu ntara no mu mazi.
Abikorera biyemeje kugira umuhigo w’umushinga nibura umwe muri buri karere ushingiye ku mahirwe ari mu ntara, kubaka amashyirahamwe y’abikorera ahereye ku karere mu rwego rwo kugira ijwi rimwe mu buvugizi, no kongerera ubushobozi abikorera.
Abikorera basabwe gushyira ingufu mu kubaka amasoko yo kuranguza ahegereye imipaka aho kuba isoko ry’abaturutse mu bihugu bya kure, hamwe no gushinga inganda nto n’iziciriritse zikora ibikenerwa ku isoko ry’imbere mu gihugu n’iry’abaturanyi.
Kugira ngo bashobore gukora imishinga minini, biyemeje gushyira imbaraga mu mishinga ihuriweho na benshi igacungwa n’abakozi babifitiye ubushobozi aho gucungwa na ba nyirayo rimwe na rimwe batabishoboye.
Mu gihe benshi mu bacuruzi bahombywa n’ubumenyi buke mu birebana n’amategeko n’imisoro, basabwe kongera imbaraga muri gahunda yo kumenyekanisha amategeko arebana n’imisoro munzego z’abikorera.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ishoramari/article/psf-yatangije-inzira-nshya-mu-ishoramari-n-intara-y-uburengerazuba,Business
Ibicuruzwa birenga 1500 bigomba kwandikishwa bitarenze 31 Werurwe 2020- FDA,"Urugero nko kwandikisha umuti waba uvura abantu cyangwa uvura inyamaswa ukorerwa mu Rwanda, umucuruzi azajya yishyura ibihumbi 500 by’Amafaranga y’u Rwanda, naho umuti nk’uwo uturuka hanze ukazishyura Amadolari ya Amerika 1,250 (asaga miliyoni imwe y’Amanyarwanda).
Hari kandi inzoga zisembuye na za divayi zaba izikorerwa mu Rwanda n’izituruka hanze, kuzandikisha bizajya bitwara agera ku bihumbi 500 by’Amanyarwanda.
Bamwe mu bacuruzi b’ibintu bitandukanye, cyane cyane ibiribwa, ibinyobwa, imiti n’ibindi byaba ibikorerwa mu gihugu n’ibiva hanze, binubira amafaranga bashyiriweho yo kubyandikisha bavuga ko ari menshi kandi baba batanze umusoro.
Babitangaje kuwa kane tariki 6 Gashyantare 2020, ubwo Ikigo cy’Igihugu gishinzwe imiti n’ibiribwa (Rwanda Food and Drugs Authority -Rwanda FDA) cyagiranaga ibiganiro n’abo bacuruzi, kibagaragariza ibiciro by’uko buri kintu kizajya cyishyura kugira ngo cyemererwe kujya ku isoko.
Umwe mu bitabiriye icyo kiganiro, Mauro Pavesi, ucuruza inzoga zisembuye zituruka hanze, avuga ko acyumva icyo cyemezo byamuhungabanyije ku buryo yumvaga yahagarika ubucuruzi.
Agira ati “Nkimara kumva iby’iki cyemezo, byari mu Gushyingo umwaka ushize, nahise numva mpungabanye, nta wari uzi uko bimeze, niba ibyo twatumizaga hanze bihagaze, nanatekereje gufunga bizinesi yanjye. Natangiye kubaza abo dukora bimwe numva nta cyo babiziho, bihebye, ubwo turategereza ngo turebe aho byerekera”.
Ati “Icyakora inama y’uyu munsi yabaye nziza, kuko RFDA yumvise ibibazo byacu ku buryo hari bimwe mu byemezo byorohejwe. Ikindi ni uko bemeye ko dukomeza kuganira, cyane ko hari ibigo byari byiyemeje kuba byakwimurira ibikorwa byabyo mu bindi bihugu, igikuru ni uko twese twumva akamaro k’ibyo byemezo”.
Hakizimana Joseph, umuyobozi w’ishami ry’ubucuruzi mu ruganda ENAS ruvanga amafumbire, rukanatunganya ikawa icuruzwa hanze, avuga ko gucibwa ariya mafaranga bishobora gutuma n’ibiciro by’ibyo bakora bizamuka.
Ati “Ikibazo gihari ni icy’amafaranga agiye gucibwa abacuruzi, ni ngombwa ko agabanuka kuko ibiciro by’ibyo dukenera biva hanze n’ibyo tujyana yo bishobora guhita bizamuka bikagira ingaruka ku bahinzi cyangwa abaturage muri rusange. Gusa turacyaganira, cyane ko bavuze ko igiciro bashyizeho gishobora kongera kwigwaho ari na cyo twifuza”.
Umuyobozi wa Rwanda FDA, Dr. Charles Karangwa, avuga ko ari ngombwa ko ibyo bicuruzwa byandikwa hagamijwe ko hacuruzwa ibyujuje ibisabwa.
Ati “Nyuma y’ibiganiro tugiranye n’aba bashoramari, twese twumvikanye ko ibintu byose biri ku isoko byandikishwa kugira ngo bimenyekane ndetse tumenye n’ubuziranenge bwabyo. Ibyo ni byo bizatuma dushobora kurinda ubuzima bw’Abanyarwanda ndetse na bizinesi zihari twanga ko ziganwa”.
Ati “Twemeranyijwe kandi ko tugiye kureba ku biciro byateganyijwe, bibe byagabanywa mu rwego rwo kwanga ko byatuma ibicuruzwa bizamura igiciro bikabangamira umuguzi. Twemeye ko tugiye kubirebaho dufatanyije n’urugaga rw’abikorera mu Rwanda (PSF)”.
Yakomeje avuga ko itariki ntarengwa yo kwandikisha ibicuruzwa igumaho, icyakora ngo uzabona ashobora gukererwa, yabivuga ikibazo cye kikigwaho.
Kugeza ubu mu Rwanda hari inganda 647 zikora ibiribwa n’ibinyobwa, hakaba hari n’izindi enye zizakora ibjyanye n’imiti zizatangira gukora umwaka utaha nk’uko bitangazwa n’ubuyobozi bwa Rwanda FDA.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/ibicuruzwa-birenga-1500-bigomba-kwandikishwa-bitarenze-31-werurwe-2020-fda,Business
Coronavirus: Abacuruzi bo mu Rwanda bashobora kubura imari ,"Ni mu gihe u Rwanda ndetse n’isi yose muri rusange ruhangayikishijwe n’iki cyorezo cyateye mu Bushinwa mu kwezi gushize, aho kimaze guhitana abantu bagera hafi kuri 500.
Abanyarwanda bakura ibicuruzwa mu Bushinwa baravuga ko kugeza ubu nta ngaruka zari zatangira kwigaragaraza, ariko ko bahangayikishijwe n’ibishobora kuba mu mezi ari imbere.
Umwe muri bo avuga ko icyo cyorezo nikitabonerwa umuti cyangwa urukingo, nta kabuza ingaruka zishobora no kugera ku bacuruzi ndetse n’abaguzi muri rusange.
Agira ati “Mbona Abanyarwanda ari benshi mu Bushinwa, ntekereza ko tuzagira ingaruka nyuma yo mu kwa kabiri, bazafungura rero mu matariki 20, ntekereza ko kubera icyo kibazo kigihari bashobora kudafungura, duhagaritse kujya yo ibyinjiraga ntabwo byaba bikinjiye byatugiraho ingaruka”.
Undi mucuruzi avuga ko bishobora gutuma bafunga amaduka kuko n’ayo kwishyura ubukode ashobora kutaboneka kubera ko nta bicuruzwa biba bihari.
Agira ati “Ni ukuvuga ngo twabura ibyo ducuruza, kandi tuba dufite inzu dukodesha. Ibyo rero urumva byagira ingaruka zikomeye ku bukungu.Twari tuvuye mu minsi mikuru yabitwaye, hari hageze ngo turangure ibindi none ntibiri kudukundira”.
Icyakora ngo ibi ntibirazana impinduka zo kuzamura ibiciro, kuko hari abaranguye byinshi n’abakibifite muri za duwane.
Umuyobozi ushinzwe ubucuruzi bw’u Rwanda n’amahanga muri Ministeri y’Ubucuruzi n’Inganda, Alice Twizeye, avuga ko ingaruka zatangiye kwigaragaraza.
Agira ati “Kuba amakompanyi y’indege yose yahagaritse ingendo zerekeza mu Bushinwa, ni igihombo ku bijyanye n’ubwikorezi bwo mu kirere, muri rusange biragira ingaruka ku igabanuka ry’ubukungu mu rwego rw’isi yose. Ni ukuvuga ko abantu bose bakuraga ibicuruzwa mu Bushinwa, ubu nta byo bazongera kujya babona mu gihe hataraboneka igisubizo kirambye”.
Imibare iheruka ya Ministeri y’Ubucuruzi n’Inganda, igaragaza ko mu mwaka wa 2018 u Rwanda rwatumije mu Bushinwa ibicuruzwa bifite agaciro ka miliyari 205 z’amafaranga y’u Rwanda, mu gihe na rwo rwoherejeyo ibicuruzwa bifite agacrio ka miliyari 4.3 z’amanyarwanda.
Umunyamakuru wa Kigali Today/KT Radio
@ RavyNDIZEYE

",https://www.kigalitoday.com/ubukungu/ubucuruzi/article/coronavirus-abacuruzi-bo-mu-rwanda-bashobora-kubura-imari,Business
"BDF yafashije imishinga irenga 40,000 ariko 12% by’inguzanyo yishingiye ntizishyurwa neza","Mu gihe kijya kuba hafi imyaka 10, BDF itangaza ko imaze gushora miliyari 95 z’amafaranga y’u Rwanda, mu gufasha imishinga mito n’iciriritse, hakaba harafashijwe imishinga 41,716, yatanze akazi ibihumbi 180.
Nkuko byemezwa na Innocent Burindi, Umuyobozi Mukuru wa BDF, nubwo umubare w’imishinga yatewe ingunga ndetse n’iyishingiwe wazamutse, hari imishinga ingana na 12% by’iyatewe inkunga yose muri iyo myaka itaragenze neza, ndetse n’abahawe amafaranga bakaba batarabashije kwishyura ayo bagombaga kwishyura.
Imibare ya Banki Nkuru y’Igihugu (BNR), igaragaza ko hagati ya Werurwe 2018 na Werurwe 2019, inguzanyo zitishyurwaga neza mu ma banki zitiyongereye, ko ndetse zagabanutse mu bigo by’imari iciriritse.
Mu ma banki, inguzanyo zitishyurwa neza zari kuri 6.8% muri Werurwe 2018 na Werurwe 2019, mu gihe mu bigo by’imari iciriritse zavuye kuri 8.8%, zikagera kuri 7.2% muri icyo gihe.
Ibi bivuze ko inguzanyo za BDF zitishyurwa neza, zikuba hafi inshuro ebyiri izo mu bigo by’imari iciriritse.
Innocent Burindi ati “Twashyizeho ingamba zihamye, zirimo kwikorera isuzuma n’igenzura ubwacu, kugira ngo dukemure iki kibazo”.
Mu nshingano za BDF zo guteza imbere ubucuruzi no guhanga imirimo mu gihugu, Burindi avuga ko hashyirwa imbaraga cyane mu guteza imbere imibereho myiza y’Abanyarwanda mu bijyanye n’ubukungu.
Mu mwaka wa 2019, BDF ivuga ko yishingiye imishinga 3,009, igakoresha miliyari 14.9 z’amafaranga y’u Rwanda.
Innocent Burindi avuga ko muri uwo mwaka, imishinga yishingiwe yiyongereyeho 44%, ugereranyije n’umwaka wa 2018.
Avuga kandi ko muri uyu mwaka wa 2020, BDF iteganya kwishingira imishinga 4,940, hakazakoreshwa miliyari 14.4 z’amafaranga y’u Rwanda.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ubucuruzi/article/bdf-yafashije-imishinga-irenga-40-000-ariko-12-by-inguzanyo-yishingiye-ntizishyurwa-neza,Business
StarTimes irashimira abafatabuguzi babanye na yo muri poromosiyo ya Noheli,"Abanyamahirwe benshi babashije gutsindira ibihembo bitandukanye birimo Television Digital, amakayi n’amakaramu, ibikapu, imipira yo kwambara ya StarTimes, ndetse n’amakarita yo guhamagara ya MTN.
Aya ni amafoto y’abanyamahirwe ubwo barimo bafata ibihembo: 


Ubu ngubu ibiciro bya Dekoderi byasubiye uko byari biri: 
•	Decoderi ya DTT (Antenne): iri ku mafaranga 29,000Rwf StarTimes ikaguha n’ukwezi kwa Classic bouquet ku buntu.
•	Decoderi ya DTH (Dish/Parabolique): iri ku mafaranga 30,000Rwf StarTimes ikaguha n’ukwezi kwa Super bouquet ku buntu.
Icyakora ibiciro bya Televisiyo Digital za StarTimes, byo biracyari kuri poromosiyo nk’inyongera y’ubunani:
•	24”TV: iri kugura 139,000Rwf
•	32”TV: iri kugura 179,000Rwf
•	43”TV: iri kugura 299,000Rwf
StarTimes iributsa n’abayigana ko bagura abonema y’umunsi, icyumweru cyangwa se ukwezi.


Ibi biciro byafasha buri wese bijyanye n’icyo ashaka kureba dore ko muri ino minsi hari na za shampiyona nyinshi za ruhago. StarTimes irimo kwerekana nka: The Emirates FA Cup, UEFA Europa League, Coppa Italia, Copa Del Rey ndetse na Bundesliga. Uramutse hari umukino wifuza kureba ushaka wagura abonema y’umunsi, icyumweru, cyangwa se ukwezi.


",https://www.kigalitoday.com/ubukungu/ubucuruzi/article/startimes-irashimira-abafatabuguzi-babanye-na-yo-muri-poromosiyo-ya-noheli,Business
Qatar Airways igiye kugura 49% by’imigabane ya Rwandair,"

Umuyobozi wa Qatar Airways, Akbar Al Baker, yemereye itangazamakuru mpuzamahanga ko aya makuru ari impamo, ubwo yari mu nama iri kubera i Doha muri Qatar, avuga ko ibiganiro biri mu nzira zo kunozwa.
Yagize ati “Ni imigabane 49% turi kuvugana na Rwandair”.
Mu kwezi k’Ukuboza 2019, Gulf Airline na Leta y’u Rwanda basinye amasezerano y’ubufatanye mu kubaka ikibuga cy’indege cy’i Bugesera.
Icyo gihe Leta y’u Rwanda yatangaje ko ubwo bufatanye bukubiyemo amasezerano atatu, harimo kubaka, kugenzura no gukoresha ikibuga cy’indege cy’i Bugesera.
Iki kibuga gitangira kubakwa cyari gifite agaciro ka miliyoni 818 z’amadolari ya Amerika, ariko Minisitiri w’Ibikorwa Remezo, Ambasaderi Claver Gatete, yatangaje ko cyongerewe ubushobozi kugira ngo kibe ku rwego rw’ibibuga byiza ku isi.
Mu kukivugurura, mu cyiciro cya mbere icyo kibuga kizaba gifite ubushobozi bwo kwakira abagenzi miliyoni zirindwi ku mwaka (bikubye hafi kabiri ku mubare wari waragenwe mbere), mu gihe icyiciro cya kabiri giteganyijwe kuzarangira mu mwaka wa 2032, icyo kibuga kizaba gifite ubushobozi bwo kwakira abagenzi miliyoni 14 ku mwaka.
Gusinya amasezerano yo kubaka ikibuga cy’indege no kugura imigabane muri Rwandair, bigaragaza ko Qatar yinjiye mu buryo bwihuse muri gahunda y’ubwikorezi bwo mu kirere mu Rwanda.
Rwandair yari iherutse gutangaza ko yahagaritse by’agateganyo ingendo zijya i Guangzhou mu Bushinwa, bitewe n’icyorezo cya Coronavirus, isanzwe yaraguye uduce ikoreramo ingendo tugera kuri 28.
Kuba Qatar Airways isanzwe ikorera ingendo mu duce turenga 160 igiye kugura imigabane muri Rwandair, ni intambwe ikomeye ku bwikorezi bwo mu kirere bw’u Rwanda.
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/Qatar-Airways-igiye-kugura-49-by-imigabane-ya-Rwandair,Business
Amakarita ya MTN agiye kuvaho,"Itangazo ryashyizwe ahagaragara na MTN Rwanda, rivuga ko amainite (Airtime) azajya agurwa hifashishijwe uburyo bwo kuyahererekanya ava muri telefoni imwe ajya mu yindi, cyangwa hagakoreshwa uburyo bwo kuyagura kuri ‘Mobile Money’.
Alain Numa ushinzwe imenyekanishabikorwa muri MTN Rwanda yabwiye Kigali Today ko ayo makuru ari impamo.
MTN ngo yahisemo kugumana ubwo buryo bwonyine kuko ngo ari bwo bworohera abakiriya bakenera kugura amainite ya MTN.
Ubwo buryo kandi ngo bugamije gushyigikira gahunda ya Leta yo kugabanya impapuro zikoreshwa no gushyigikira gahunda y’isuku, dore ko wasangaga hari uwarangizaga gukoresha iyo karita akajugunya agapapuro kakaba kateza ikibazo ku bidukikije.
MTN ivuga ko nubwo yo izahagarika kugurisha amakarita tariki 15 Gashyantare 2020, amakarita azaba akiri hanze yo ngo azakomeza gukora kugeza arangiye.
Iri ni itangazo rya MTN risobanura iyo mikorere mishya:


Umunyamakuru wa Kigali Today/KT Radio
@ h_malachie

",https://www.kigalitoday.com/ubukungu/ubucuruzi/article/amakarita-ya-mtn-agiye-kuvaho,Business
Abamaze kubona inyungu mu isoko ry’imari n’imigabane barashishikariza abandi kurigana,"Mu muhango wo gutangiza ku nshuro ya karindwi amarushanwa no gusobanurira urubyiruko rwiga muri Kaminuza amahirwe arutegereje muri iryo soko wabereye mu ishuri rikuru ry’Ubumenyingiro IPRC-Musanze ku itariki 31 Mutarama 2020, abanyeshuri bo muri Kaminuza zinyuranye bashimishijwe n’iyo gahunda y’amarushanwa, bavuga ko bagiye kwitabira iyo gahunda biyandikisha.
Abenshi ngo bajyaga babyumva ariko ntibasobanukirwe neza imikorere y’iryo soko, aho babifataga nk’aho iyo gahunda ireba abifite gusa, ibyo bigatuma batitabira iyo gahunda bemeza ko ari ingirakamaro.
Umunyeshuri muri INES-Ruhengeri witwa Isimbi Grene witabiriye iyo gahunda ku nshuro ya mbere, yavuze ko ibisobanuro yahawe bijyanye n’iryo soko bigiye kumufasha kurushaho gutinyuka kurigana mu rwego rwo kwizigamira anatekereza icyo azakora mu gihe azaba yasoje amashuri.
Yagize ati “Akamaro ndakabonye, ntabwo abenshi barasobanukirwa icyo iri soko rivuze. Uko bagenda badusobanurira turasobanukirwa, kandi ndatekereza ko ibi tubwiwe bikangura urubyiruko kumenya kwizigamira, ejo niturangiza Kaminuza tuzihangire imirimo, niteguye kwiyandikisha muri iyo gahunda”.
Isimbi avuga kandi ko ubumenyi bahawe ku bijyanye n’isoko ry’imari n’imigabane, biteguye kubugeza ku bandi, asaba ko ubukangurambaga bwarushaho kugera muri Kaminuza zose mu rwego rwo kurushaho gufasha abanyeshuri kubisonanukirwa birushijeho.
Selapie Tuyishime wiga muri Kaminuza ya Kigali, we yagize ati “Nk’umuntu wiga ibijyanye na Bizinesi, aya mahugurwa tuyakiriye neza nk’abantu biga muri Kaminuza. Twabyakiriye neza kubera ko tuba dukeneye amakuru ku ishoramari. Dushimiye Leta yadutekereje, ituzanira iri soko kuko rigiye kudufungura umutwe dutekereze cyane”.
Uretse gusobanukirwa ko iryo soko ry’Imari n’imigabane rifasha abarigana kuzigama no gushora imari, abo banyeshuri babwiwe ko hari n’andi mahirwe yo kwitabira amarushanwa atangirwamo ibihembo binyuranye.
Abamenye iryo soko kare baremeza ko bamaze kugera ku rwego rushimishije nyuma yo gutsindira ibihembo binyuranye bikababera igishoro muri iryo shoramari.
Umunyeshuri muri Kaminuza y’u Rwanda mu ishami rya Huye witwa Théogène Kubahoniyesu avuga ko atari azi amahirwe ari muri iryo soko, ariko aho arimenyeye yitabira amarushanwa atsindira ibihembo ari na byo yahereyeho yizigamira agura imigabane. Ubu buri mezi atandatu akaba yakira amafaranga asaga ibihumbi 300 y’inyungu.
Agira ati “Ntabwo nari nzi ibijyanye n’isoko ry’imari n’imigabane, nari nzi ko ari iby’abantu bifite bagashora amafaranga menshi. Ariko nkimara kubona ayo mahirwe yo gusobanurirwa iyo gahunda twariyandikishije dukora ikipe dutsindira amafaranga miliyoni n’ibihumbi magana abiri. Utabariyemo ayo tubasha kugurizanya hagati yacu, kwa kwizigamira kugeze kuri miliyoni zikabakaba enye mu myaka itatu gusa”.
Rogers Cyuri witabiriye isoko ry’imari n’imigabane mu myaka ibiri ishize, aravuga ko yungutse amafaranga menshi nyuma yo gutsindira Miliyoni n’ibihumbi 200.
Ngo bishyize hamwe bakora ikipe y’abantu batanu bagura imigabane igihumbi, aho bashoye miliyoni n’ibihumbi 200 mu myaka ibiri bakaba bageze kuri miliyoni zisaga icumi, ubu bakaba barakoze umushinga wo korora ingurube.
Abamaze kubona inyungu mu isoko ry’imari n’imigabane, barasaba urubyiruko kugana iryo soko mu rwego rwo kurushaho gutegura ubuzima bwabo bw’ejo hazaza nk’uko Rogers Cyuri akomeza abivuga.
Ati “Ntabwo isoko ry’imari n’imigabane ari ibya ba kontabure gusa, oya ni irya buri munyarwanda wese wifuza gushora ahantu yunguka. Njye nta gihombo nabonye kandi nabigiyemo ndi umuhinzi.
Byishimo Boutros we avuga ko ibijyanye n’isoko ry’imari n’imigabane, yagiye abyigira mu ishuri ariko ntabisobanukirwe neza, ubu ngo amahugurwa bahawe agiye kumufasha gushyira mu ngiro inama bahora bagirwa n’Umukuru w’Igihugu Paul Kagame, zijyanye no gukura amaboko mu mifuka bakihangira imirimo.
Ati “Izi ni imbaraga zidusunikira kuri ya Gahunda Perezida wa Repubulika ahora atubwira yo kwihangira imirimo, cyane cyane nkatwe ababyize biduteye kugira ubushake kandi n’ubushobozi burahari.
Migisha Magnifique ushinzwe itumanaho n’imenyekanishabikorwa mu Kigo kigenzura isoko ry’imari n’imigabane, yasabye urubyiruko ruri mu mashuri kwitabira iryo shoramari, baharanira no kugerageza amahirwe yo kwitabira amarushanwa atangwa mu rwego rwo kubereka akamaro n’amahirwe akubiye muri iryo soko.
Migisha yavuze ko Ikigo kigenzura isoko ry’imari n’imigabane, kibereyeho kurinda abagura imigabane mu isoko ry’imari n’imigabane.
Ati “Iki kigo kigenzura isoko ry’imari n’imigabane kibereyeho kurinda abaguze imigabane n’abashoye mu mpapuro mpeshwamwenda za Leta, kugira ngo ubone za nyungu kandi zikugerereho ku gihe. Ni ikigo cyatangiye muri 2008, gitangirana n’iri soko aho rikorana n’ibigo umunani”.
Migisha Magnifique yibukije urubyiruko ko gushora imari muri icyo kigo bidasaba ingwate z’imitungo inyuranye nk’uko bisabwa mu mabanki, avuga ko ingwate iba amafaranga umaze kugeza muri iryo soko.


Ni amarushanwa yatangijwe ku itariki 31 Mutarama 2020 aho agiye kwitabirwa na Kaminuza zirenga 40 mu gihugu. Ku itariki 15 Gashyantare 2020 ayo marushanwa azatangizwa mu ntara zose z’igihugu akazasozwa ku itariki 03 Mata 2020 muri Kigali Convention Centre, ari nabwo hazatangwa ibihembo ku bitwaye neza kurusha abandi.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/isoko-ry-imigabane/article/abamaze-kubona-inyungu-mu-isoko-ry-imari-n-imigabane-barashishikariza-abandi-kurigana,Business
RDB yahembye abikorera babaye indashyikirwa muri 2019,"Muri uwo muhango uzwi nka ‘RDB Business Excellence Awards’ hahembwe kompanyi cumi n’imwe zitari iza Leta z’imbere mu gihugu, kikaba ari igikorwa kibaye ku nshuro ya karindwi.
RDB ivuga ko guhemba abo bikorera bigamije guha agaciro imbaraga kompanyi nto n’inini zishyira mu guteza imbere igihugu. Uwo muhango kandi ngo uba ari n’umwanya mwiza wo guhura kw’abikorera kugira ngo bishimire ibyagezweho, bungurane n’ibitekerezo mu rwego rwo guhana ubunararibonye.
Ni umuhango wabereye mu nyubako ya Kigali Convention Centre, uhuza ababarirwa muri 500 barimo abikorera bo mu bigo binini n’ibiciriritse, abanyamakuru, abakora mu nzego z’iterambere, abafatanyabikorwa, n’abandi batandukanye.
Abegukanye ibihembo bya RDB Business Excellence Awards mu mwaka wa 2019 ni aba bakurikira:
1.	Umushoramari w’umwaka (Investor of the Year): Master Steel Rwanda
2.	Umushoramari wazamutse mu buryo bwihuse (Emerging investor of the Year): Volkswagen Mobility Solutions
3.	Uwahize abandi mu gushora hanze (Exporter of the Year): Africa Improved Foods
4.	Umushoramari urimo keigaragaza cyane mu gushora hanze (Emerging Exporter of the Year): MultiSector Investment Group
5.	Uwahze abandi mu guhanga udushya (Innovator of the Year): MTN Rwanda
6.	Rwiyemezamirimo w’indashyikirwa w’umugore (Woman entrepreneur of the Year): Epiphanie Mukashyaka, watangije Bufcoffee Ltd.
7. Rwiyemezamirimo ukiri muto (Young entrepreneur of the Year): Lionel Mpfizi, watangije Awesomity Labs
8. Uwahize abandi mu bikorerwa mu Rwanda (Made in Rwanda Enterprise of the Year): Agropy Ltd
9. Abarimo kuzamuka cyane mu bikorerwa mu Rwanda (Emerging Made In Rwanda Enterprise of the Year): Moshions Rwanda Limited
10.Uruganda ruciriritse rw’umwaka (SME of the Year): EasyHatch Ltd
11.Uwahize abandi mu guteza imbere ubumenyi (Skills Development Promoter of the year): KCB Bank Rwanda
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/rdb-yahembye-abikorera-babaye-indashyikirwa-muri-2019,Business
Abanyerondo muri Gasabo bashyiriweho isoko rihendutse,"Yari amaze kumenya ko we na bagenzi be barenga 3,500 mu karere kose, bashyiriweho isoko ryihariye kandi rihendutse muri buri murenge.
Sebaganwa avuga ko iri soko ryaje rikenewe cyane kuko ngo basabaga abaturage imyenda(amadeni), baba batinze kwishyura ngo bakitwa abambuzi n’abanyenzara.
Mugenzi we witwa Nyiramutuzo akomeza avuga ko abanyerondo bari barasebeye mu baturage, kuko ngo iyo batindaga kwishyura abaturage babaha urw’amenyo.
Umunyamabanga Nshingwabikorwa w’Umurenge wa Kimironko, Kalisa Jean-Sauveur avuga ko isoko ryihariye ku banyerondo muri Gasabo ngo ryakomotse mu bwizigame bw’amafaranga 1,000 buri muntu yari amaze umwaka atanga muri koperative buri kwezi.


Ati “Bari bamaze kwizigamira amafaranga arenga miliyoni 32, aya ni yo twegeranya tukajya kugura ibyo bakeneye ku ruganda. Iby’akarere kose bikusanyirizwa hano tukagenda tubyohereza mu mirenge itandukanye, tubitanga kuri ba nyirabyo ku giciro gito kuko biba byabaye nk’ibiranguwe ku ruganda”.
“Iyo ukwezi gushize bishyura ibyo twabahaye dukoze ku mushahara wabo, ndetse banatangiye kuzigamira izabukuru muri gahunda ya Leta yitwa ‘Ejo heza”.
Umuyobozi w’Akarere ka Gasabo, Rwamurangwa Stephen, akomeza ashimangira ko isoko ryihariye ry’abanyerondo ryiswe “Irondo Shop” ngo rizatuma hari umushahara wabo usaguka bakawukoresha ibindi bikorwa by’iterambere.
Abayobozi b’Akarere ka Gasabo bavuga ko abanyerondo basanzwe babafasha kumenya no gucunga umutekano wa buri rugo, kwita ku isuku ndetse no guharanira kugira akarere gafite ibimera byinshi kandi bitoshye.
Akarere ka Gasabo kabaye aka kabiri mu gihugu gashyizeho isoko bivugwa ko rihendutse ku banyerondo, nyuma ya Nyarugenge yabikoze kuva mu myaka itatu ishize.
Bimenyerewe ko isoko rigurisha ibicuruzwa ku biciro byo hasi ugereranyije n’ibisanzwe ku yandi masoko ari iry’Ingabo, abapolisi n’abarinda za gereza.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubucuruzi/article/abanyerondo-muri-gasabo-bashyiriweho-isoko-rihendutse,Business
CHOGM izasanga imijyi y’u Rwanda itatse Kinyarwanda ,"Amb. Gatete avuga ko imihanda n’ahagaragarira amaso hose muri Kigali no mu yindi mijyi nka Muhanga, Huye, Rusizi, Rubavu, Musanze na Nyagatare, ngo hagomba kuba hubatswe mu buryo buteye kimwe.
Yasobanuye ko imirongo yo hagati mu muhanda wa kaburimbo igomba kuba isigishijwe ibara ry’umuhondo, imirongo yo ku mpande ikaba igomba gusa n’umweru, inkengero z’umuhanda na zo zigasigwa amabara y’umukara n’umweru.
Mu bice by’umuhanda abantu bambukiramo (Zebra crossing) hagomba kuba hashyizwe kaburimbo y’umukara mwinshi, hanyuma bagashyiramo imirongo ifite ibara ry’umweru.
Minisitiri Gatete akomeza agira ati “Mu mujyi turashaka umuhanda mwiza ariko tukanawutaka ubusitani, kuva ku kibuga cy’indege (Kanombe) twatangiye gushyiramo indabo zitandukanye, zikazashyirwa no mu masangano y’imihanda (round about).
Ibiti na byo tugomba kureba ukuntu bigomba kuba bimeze ku buryo uzahareba agomba kubona umujyi mwiza, ibi kandi bigomba kuba byakozwe mbere y’uko inama ya CHOGM iterana muri Kamena 2020”.
Avuga ko amasangano y’imihanda yo ku Kisimenti (i Remera), Sonatube, ahahoze Minisiteri y’Ubutabera, kuri ‘Convention Center’, hafi ya Ambasade y’Abanyamerika ndetse na ‘Rond Point’ nini y’Umujyi wa Kigali, hagomba guterwa indabo no kubumbirwamo amashusho agaragaza umuco w’u Rwanda.
Biteganyijwe kandi ko inama ya CHOGM izaza isanga abaturiye imihanda bose barubatse inzitiro mu buryo buteye kimwe, kandi bakaba bagomba kuhashyira imitako bashingiye ku bigize umuco w’u Rwanda.
Minisitiri w’Ibikorwaremezo akomeza agira ati “Hari abantu batangiye gutaka umujyi bashingiye ku muco w’u Rwanda, na biriya bibumbano (ibishushanyo) bigomba kuba bitandukanye ku buryo umuntu yaza akahifotoreza.
Abubaka ibipangu bagomba kuba barubatse mu buryo bufitanye isano kuva mu mujyi kugera ku kibuga cy’indege, ariko ibyo dukora hano ni na byo twatangiye mu mijyi yunganira Kigali, kugira ngo bikurure abaza kuba mu Rwanda hamwe n’abarusura”.
Mu bindi bikorwa Minisitiri Gatete avuga ko bizatuma umujyi usa neza, ngo harimo ibishanga bizatunganywa nyuma y’uko byimurwamo abantu.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/chogm-izasanga-imijyi-y-u-rwanda-itatse-kinyarwanda,Business
Burera: Ububiko bw’isoko ryambukiranya imipaka bugiye kongerwamo ibicuruzwa,"Iri soko rigizwe n’inyubako zirimo n’ububiko bugizwe n’ibice bine bufite ubushobozi bwo kubika toni zirenga 600 z’ibicuruzwa by’ibiribwa cyangwa ibindi bintu.
Igice kimwe cy’ubu bubiko ni cyo gikoreshwa gusa. Abaturage bo mu Karere ka Burera bagaragaza ko bafite ikibazo cyo kuba hari ibicuruzwa batabona hafi, bagakora ingendo ndende bajya kubishaka mu Mujyi wa Musanze cyangwa i Kigali.
Uzabakiriho wo mu Murenge wa Cyanika yagize ati “Nta hantu ho guhahira hafi dufite nyamara dufite isoko rihenze gutya ridakoreshwa, dukenera ibicuruzwa tukajya kubishakira kure byadusabye amatike, tukabigeza ino aha ari bike na bwo bihenze. Twifuza ko abashoramari banini bazana imari muri ubu bubiko; yaba imyambaro, ibiribwa n’ibindi bikoresho”.
Robert Bapfakurera, Umuyobozi wa (PSF) avuga ko mu korohereza abaturage kubona ibicuruzwa byose bakeneye mu gihe gito kandi ku giciro gito, hagiye gutangira gahunda yo gutumiza ibicuruzwa hanze bikazajya bizanwa muri ubu bubiko bitasoze.
Yagize ati “Ibicuruzwa biva mu bindi bihugu nk’Ubushinwa biraza bikagera ku cyambu cya Dar es Salaam, ukaba wasaba ko bijya wenda mu Cyanika. Uko byaje bivuye aho wabiranguriye bishobora kwinjira mu gihugu bidasoze uretse kuba wongeyeho amafaranga y’urugendo rwabyo; ni uburyo bw’ububiko bwitwa “bonded warehouse” cyangwa ahantu ushyira ibintu bidasoze. Ikintu cyaburaga ku bikorera n’abacuruzi bo mu Ntara y’Amajyaruguru ni ukutagira ayo makuru; igihe kirageze ngo bagane iri soko baribyaze umusaruro”.
Guverineri w’Intara y’Amajyaruguru, Gatabazi JMV, avuga ko Leta iri gushyira imbaraga mu gushinga inganda zitunganya ibikenerwa mu buzima bwa buri munsi; ariko abikorera na bo bakwiye gushyiraho akabo, bagakora imishinga yaba mito cyangwa minini ivamo ibikwirakwizwa ku masoko.
Ati “Dushishikariza abikorera guhuza imbaraga bagatangira gushinga inganda zaba nto cyangwa nini zikora ibicuruzwa abantu batarinze kubikura hanze. Hari n’abamaze gutera iyo ntambwe ariko usanga batabikwirakwiza henshi. Turasaba abikorera gukorera mu mwuka wo gukunda igihugu batararikiye inyungu z’umurengera, abaturage bacu babonere hafi ibyo bajyaga gushakira kure kandi n’ababibagezaho bungutse”.
Iri soko rigizwe n’igice cy’ahacururizwa ubuconsho, amaduka, ububiko bw’ibicuruzwa n’ahacururizwa amatungo. Hose hacururiza abangana na 30% gusa.
PSF ivuga ko gahunda yo gushyira ibicuruzwa mu bubiko bwaryo nitangira gushyirwa mu bikorwa, uyu mubare uziyongera. Icyakora ntiyeruye ngo itangaze igihe nyacyo izatangirira, ariko ubuyobozi bw’uru rugaga bwemeje ko ari mu gihe cya vuba kuko uyu mushinga wamaze kunonosorwa.
Umunyamakuru wa Kigali Today/KT Radio
",https://www.kigalitoday.com/ubukungu/ubucuruzi/article/burera-ububiko-bw-isoko-ryambukiranya-imipaka-bugiye-kongerwamo-ibicuruzwa,Business
Girinka yatumye abarokotse Jenoside bakamira n’ababahemukiye,"Hari kandi abaturage bavuga ko iyo gahunda yatumye biteza imbere bakaba bashyize umutima ku koroza na bagenzi babo mu rwego rwo kwitura Umukuru w’Igihugu Paul Kagame wabagabiye.
Mukagakwaya Donatilla warokotse Jenoside yakorewe Abatutsi mu 1994 atuye mu murenge wa Bushekeri mu Karere ka Nyamasheke.
Avuga ko yabuze abe muri Jenoside, akagira imibereho mibi nyuma ya Jenoside, ariko aza guhabwa inka muri ‘Girinka Munyarwanda’, yatumye abasha kwiyubakira inzu no kwibeshaho atibagiwe n’abaturanyi be barimo n’abamuhemukiye.
Agira ati “Iyi nzu ntuyemo nyikesha inka nahawe, ndashimira Perezida Kagame wadutekerejeho, ubundi twari twarihebye. Inka yanjye imbyariye kane kandi narituye, na mugenzi wanjye iramwororokera, ikomeje kumbanisha neza n’abavandimwe barimo n’abampemukiye bansabye imbabazi.
Ndabakamira, barantumira mu bukwe, nkabashyira amata mbatwerereye, urumva ko iyo tuba tugifitanye ibibazo tutariyunze ntibaba bakira ayo mata n’iyo njyewe naba mfite umutima wo kuyabaha. Nahira ubwatsi mu mirima yabo nta kibazo, umwana wanjye akina n’uwabo nta rwikekwe”.
‘Girinka Munyarwanda’ ni ingirakamaro ku mpande zose z’Abanyarwanda
Nyirantibubaha Priscilla uturanye na Mukagakwaya avuga ko ‘Girinka Munyarwanda’ igaragaza uburyo Leta igamije guteza imbere buri wese nta we iteye ishyari, ahubwo Abanyarwanda ikabongerera kubana nta kwishishanya.
Agira ati “Uyu muvandimwe wanjye arankamira kuva ntarabona iyanjye nka, najyaga kubona nkabona anzaniye amata, kandi njyewe ntarahigwaga muri Jenoside, umubyeyi wacu Kagame ndamushimira ko atigeze avangura Abanyarwanda mu kubagezaho inka”.
Sirikare Sylvestre wo mu Murenge wa Bushekeri mu Kagari ka Buvugira, afite inka yahawe muri gahunda ya ‘Girinka Munyarwanda’, imaze kumubyarira inshuro eshatu kandi yamaze kwitura nk’uko amabwiriza abiteganya.
Avuga ko afite intego yo koroza abaturanyi igihe inka ye yabyara inyana mu rwego rwo gushyigikira gahunda yatangijwe n’Umukuru w’Igihugu, agamije ko Abanyarwanda bose bagira ubuzima bwiza.
Agira ati “Iyi nka yatumye ubuzima bwanjye burushaho kuba bwiza. Burya ugukunda aguha inka, ni yo mpamvu nshimira Umukuru w’Igihugu kuko yatumye ubuzima bwacu bwongera kuba bwiza kuko yaje areba Umunyarwanda aho kureba abantu bamwe gusa”.
‘Girinka Munyarwanda’ yanageze ku bo amateka agaragaza ko basigaye inyuma
Mukarugwiza Olive n’umugabo we batuye mu Murenge wa Bushekeri, ni umwe mu miryango yahawe inka muri gahunda ya ‘Girinka Munyarwanda’, bakaba bavuga ko nubwo inka yabo itarabyara, bayitezeho kwiteza imbere kandi bayifata nk’ikimenyetso cy’ubumwe Perezida Kagame yazaniye Abanyarwanda agamije kubagira umwe.
Mukarugwiza avuga ko usibye ifumbire bakura ku nka bahawe igatuma babona umusaruro uhagije ugereranyije na mbere, banisanga mu bandi Banyarwanda ugereranyije na mbere.
Agira ati “Twari twarasigajwe inyuma nyine ku buryo bugaragara, ntitwagiraga ijambo ariko Kagame Imana izamugwirize imigisha yatugize Abanyarwanda, yatugize umwe, natwe ntituzazimya igicaniro”.
Umuyobozi wungirije w’Akarere ka Nyamasheke ushizwe ubukungu, Josue Ntaganira, avuga ko kuva kera mu mateka y’Abanyarwanda, inka yari ikimenyetso cy’ubukungu, kugabirana bikagaragaza imibanire myiza n’igihango cy’ubudahemukirana.
Avuga ko kuba Umukuru w’Igihugu yaragaruye uwo muco nyuma ya Jenoside yakorewe Abatutsi, ari uburyo bwo kongera kubaka icyizere mu Banyarwanda ko kuba umwe no kwiteza imbere ari inkingi ya mwamba y’imibereho myiza.
Agira ati “Izi nka zifite uruhare mu bumwe bw’Abanyarwanda kuko iyo zitangwa usanga ari ibirori kuri buri wese, kwitura na byo bikorwa neza kandi abaturage bazitaho nk’inka basangiye kuko uwayihawe aziturira mugenzi we, ibyo bigatuma buri wese ayifata nk’iye kandi bakarushaho gusabana”.
Kuva gahunda ya ‘Girinka Munyarwanda’ yatangira, inzego zitandukanye zagize uruhare mu kuzigeza ku baturage hakaba habarurwa izatanzwe zisaga ibihumbi 320 muri raporo ya 2018.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/iterambere/article/girinka-yatumye-abarokotse-jenoside-bakamira-n-ababahemukiye,Business
Uruganda rwa nyiramugengeri ruzatuma igiciro cy’amashanyarazi kigabanuka,"Uru ruganda ruri kubakwa mu Murenge wa Mamba ho mu Karere ka Gisagara. Ruzajya rutanga megawati 80 zizatuma amashanyarazi asanzwe yifashishwa mu Rwanda yiyongeraho 40%.
Amb. Gatete avuga ko ruzatuma amashanyarazi yiyongera mu gihugu, ariko na none rukazatuma igiciro cyayo kigabanuka bitewe n’uko “Iyo hakijwe imashini z’amashanyarazi aturuka ku mazi usanga bihenze kurusha iyo hakijwe iz’aturuka kuri nyiramugengeri”.
Byari biteganyijwe ko imirimo yo kurwubaka izaba yarangiye muri Mutarama 2020, ariko kugeza ubu ntiruruzura bitewe n’uko hari ibikoresho byagiye bitinda kugera ku bari kurwubaka. Icyakora ngo akurikije aho bigeze, Minisitiri w’Ibikorwa Remezo avuga ko ruzatahwa mu kwezi kwa Kamena 2020.
Amashanyarazi ya Mamba kandi ngo namara kurangira azanyuzwa ahitwa Rwabusoro mu Karere ka Nyanza na Ririma muri Bugesera, agere i Gahanga mu Mujyi wa Kigali, hanyuma abashe gukoreshwa nk’andi mashanyarazi yo mu Rwanda.
Amb. Gatete ati “Kubaka aho azanyura byararangiye, no kugerageza ko yagezwa ku yandi byararangiye, twabonye ko bikora. Igisigaye ni ukugira ngo hano i Mamba barangize hanyuma tubashe kubona amashanyarazi”.
Igishanga kigomba gukurwamo nyiramugengeri ubu cyarengewe n’amazi. Ku mpungenge z’uko ibi bishobora gutuma kuyikuramo bidashoboka, Minisitiri Gatete avuga ko uruganda rw’amashanyarazi rwa Mamba rwamaze gucukura iyakwifashishwa mu gihe cy’amezi atandatu.
Yongeraho ko nyiramugengeri iri mu gishanga cy’i Mamba ihagije, ku buryo yazifashishwa mu gihe cy’imyaka ibarirwa muri 26 umushoramari uri kubaka uru ruganda ateganya kuzahakorera.
Akomeza agira ati “Bafite ahantu hangana na hegitari ibihumbi bine na 200 (4,200ha). Aho bamaze gusarura ntiharagera no kuri hegitari 200. Haracyari imyaka myinshi yo kugira ngo bakomeze gusarura kuko ahantu bafite harahagije”.
Avuga kandi ko uretse n’i Mamba, mu Rwanda hari n’ahandi hantu hari nyiramugengeri nka za Rwabusoro, ku Kanyaru n’ahandi.
Ikindi ni uko ngo igihe mu Rwanda bazaba bamaze kubona amashanyarazi arenze akenewe, kuko aho ari gushakishirizwa atari i Mamba gusa, u Rwanda rushobora kuzajya ruyagurisha no mu bihugu birukikije.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/Uruganda-rwa-nyiramugengeri-ruzatuma-igiciro-cy-amashanyarazi-kigabanuka,Business
Inama ku ishoramari hagati y’u Bwongereza na Afurika ni intambwe ikomeye – Perezida Kagame,"

Perezida Kagame Paul yavuze ko ibyavugiwe muri iyo nama ari intambwe ikomeye, izazana nta kabuza umusaruro mu bufatanye hagati y’u Bwongereza, umugabane wa Afurika n’u Rwanda.
Perezida Kagame asanga inama ku ishoramari n’ubucuruzi hagati y’u Bwongereza na Afurika yaraziye igihe, aho u Bwongereza bwiyemeje gusubiza amaso inyuma kugira ngo buvugurure ubucuruzi n’ishoramari mpuzamahanga.
Ibi umukuru w’igihugu asanga bibaye mu gihe cyiza, kuko mu mpera z’uyu mwaka isoko rusange riruta ayandi ku isi rizafungura imiryango ku mugabane wa Afurika kandi rikazitabirwa n’ibihugu hafi ya byose.
Iri soko rizwi nka African Continental Free Trade Area, Perezida Kagame avuga ko ari ikimenyetso ntakuka ku bashoramari, ko muri Afurika hari ubushake butajegajega muri politiki igamije guhuriza hamwe imbaraga mu iterambere.
Bityo u Rwanda rukaba rutakwemera gucikanwa n’ayo mahirwe yo gukorera hamwe n’abandi.
Intambwe yatewe mu nama yo ku wa mbere ku bufatanye hagati y’u Bwongereza na Afurika, umukuru w’igihugu yayihuje n’uko muri Kamena uyu mwaka u Rwanda ruzakira inama ya 26 y’abakuru b’ibihugu na za guverinoma bivuga Icyongereza.
U Rwanda rukaba rushimishwa no kuba ibyemerejwe i London mu myaka hafi ibiri ishize bizaba bishyizwe mu bikorwa, nk’uko Perezida Kagame yabivuze.
Kubera ko umuryango ‘Commonwealth’ w’ibihugu bihuriye ku rurimi rw’Icyongereza ari umuryango urangwa n’indangaciro zigendanye n’aho isi yifuza kugera, kimwe cya gatatu cy’abanyamuryango kikaba kigizwe n’ibihugu bya Afurika, Perezida Kagame avuga ko ari yo mpamvu u Rwanda rwiyemeje kwinjira mu muryango muri 2009.
Muri iyi nzira kandi, nk’uko Perezida Kagame akomeza abisobanura, u Rwanda rurimo kureba uko rwakoroshya urujya n’uruza ku baturage ba Commonwealth, abo mu muryango wa Afurika yunze Ubumwe n’abahuriye ku Gifaransa (Francophonie), bagakurirwaho amafaranga ya visa baje mu Rwanda.
Kagame Paul yanashimye ko ishuri mpuzamahanga ku miyoborere International School for Government, kuri Koleji yitiriwe umwami mu Mujyi wa London, rizatanga amahugurwa ku bikorwa bya Commonwealth mu nama y’uyu muryango izabera i Kigali muri 2020.


Perezida Kagame yanifuje kugira icyo avuga ku mpinduka u Rwanda rumaze kugeraho mu myaka 25 ishize, abaturage barwo bagerageza guhangana n’ingaruka z’amateka mabi yishe igihugu.
Mu gihe u Rwanda rwabuze 1/10 cy’abaturage rwari rufite icyo gihe, abandi 1/3 na bo bagahunga igihugu, umugabane wa Afurika aho u Rwanda rubarizwa, na wo wari wugarijwe n’ibibazo by’urudaca kandi byagize ingaruka ku Rwanda.
Inzira imwe yashobokaga kugira ngo Abanyarwanda bongere kubaho, kwari ukwishakamo amahoro ubwabo. Kandi uburyo bumwe bwashobokaga kugira ngo igihugu kidakora ku nyanjya kibashe gutera imbere, kwari ugushora imari mu baturage no gushaka umubano mu bukungu ku baturanyi.


Aha Kagame Paul yatanze uburyo butatu Abanyarwanda bakoresheje kugira ngo amahanga yumve uko rwigobotoye ibibazo.
•	Icya mbere kwari ugushyira imbere ibyihutirwaga, kuko buri kintu cyari gikeneye gukorwaho;
•	Icya kabiri kwari ugushaka ubumwe, kuko amacakubiri yari agiye kurimbura u Rwanda;
•	Icya gatatu guharanira kwigira ariko birebewe mu buryo bwagutse, kubera ko tugomba kwikemurira ibibazo byacu ariko kwigira ku bandi no gufatanya na bo, ni byo bituma ibintu byihuta kandi bikagenda neza.
Kimwe mu bintu by’ingenzi byatumye u Rwanda ruzanzamuka, ni ukuba ubuyobozi bwarahaye abaturage kugira uruhare muri gahunda zibagenewe.
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/inama-ku-ishoramari-hagati-y-u-bwongereza-na-afurika-ni-intambwe-ikomeye-perezida-kagame,Business
Perezida Kagame yitabiriye inama yiga ku ishoramari hagati ya Afurika n’u Bwongereza,"

Iyo nama yateguwe na Minisitiri w’Intebe w’u Bwongereza, Boris Johnson. Biteganyijwe ko Perezida Kagame yitabira ifungurwa ry’iyo nama, akanagira uruhare mu kiganiro kivuga ku bucuruzi n’ishoramari. Icyo kiganiro kiraba kirimo na Perezida Peter Mutharika wa Malawi, Alpha Condé wa Guinea n’umunyamabanga w’u Bwongereza ushinzwe ubucuruzi bw’imbere mu gihugu, Liz Truss.
Muri iyi nama, u Rwanda ku bufatanye na Banki y’Isi bazashyira hanze impapuro mpeshwamwenda ku Isoko ry’Imari n’Imigabane rya London(London Stock Exchange). Izi mpupuro z’imyaka itatu z’amafaranga y’u Rwanda zifite agaciro ka miliyoni 40 z’amadolari.


Hari kompanyi zimwe na zimwe zikorera mu Rwanda na zo zifite abazihagarariye muri iyo nama. Izo ni nka Banki ya Kigali, Urwibutso, Mara Phones, Rwanda Finance Ltd (KIFC), Ampersand, Cogebanque, Africa Improved Foods, na Water Access Rwanda.
U Bwongereza ni igihugu kiza ku mwanya wa kabiri mu gushora imari mu Rwanda. Mu myaka ine ishize icyo gihugu cyashoye mu Rwanda miliyoni 448 z’Amadolari.



Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/perezida-kagame-yitabiriye-inama-yiga-ku-ishoramari-hagati-ya-afurika-n-u-bwongereza,Business
Iterambere rya Kigali: Kuva ku nzu ya Kandt kugera kuri Kigali City Tower,"Dusubiye inyuma mu mateka, bivugwa ko Umwami w’u Rwanda witwaga Cyilima Rugwe wategetse mu myaka ya 1345-1378, ngo yageze ku musozi wa Kigali, yitegereje igihugu aravuga ati “Igihugu ni kigari”, bihera ubwo aka gace ka teritwari cyangwa intara yitwaga Bwanacyambwe haba Kigali.
Iterambere ry’imiturire muri Kigali ni urugendo rwatwaye imyaka 100, kuko inzu ya mbere ya kijyambere yubatswe mu mwaka wa 1907, iya nyuma ndende kugeza ubu ikaba yaratangiye kubakwa mu mwaka 2006 yuzura muri 2011 (iyi ni Kigali City Tower).


Mbere ya 1907, Abarabu n’Abahinde baturukaga muri Afurika y’Uburasirazuba kuva mu kinyejana cya 19 (mu myaka ya 1800), bakaza kugura impu i Kigali, bakazijyana ku mugabane wa Aziya bazinyujije ku byambu bya Mombasa muri Kenya na Dar es Salaam muri Tanzania.
Muri icyo gihe umuntu wari umukire ku rwego rukomeye nk’Abahinde n’Abarabu, ngo yari afite inzu yubakishijwe amadebe, nk’uko bisobanurwa n’umusaza Ausi Majuto, mwene Majuto wabaye mu ba mbere batuye Umujyi wa Kigali.
Uyu musaza ufite imyaka 104, avuga ko yavutse asanga se ari umwe mu bakire bari batuye mu nzu y’amadebe, ahubatswe karitsiye Mateus, bakaba bari baturanye n’Abarabu barimo uwitwaga Hussein n’ubu ugifite inzu ikorerwamo ubucuruzi imbere y’isoko rya Nyarugenge.
Ausi Majuto agira ati “Nkivuka inzu twari dutuyemo zari ibyatsi, umuntu wari ukomeye yubakishaga amadebe, yafataga idebe (ry’amavuta) akarirambura akagenda aryomekeranya n’irindi”.
Inzu ifatwa nk’iya kijyambere kuri ubu igomba kuba yubakishijwe amabuye n’utubuye duto tuvanze na sima harimo n’ibyuma (beton), amatafari ahiye, hejuru ikaba isakaje amabati cyangwa amategura, ndetse ikaba ikingishijwe inzugi z’ibyuma.
Mu mwaka wa 1898, Umudage witwaga Richard Kandt, yaje mu Rwanda ashakisha isoko y’uruzi rwa Nili, ayisanga mu rusobe rw’imigezi ituruka mu ishyamba rya Nyungwe. Ngo yasubiye iwabo muri 1902 baza kumwohereza gukoloniza u Rwanda mu 1907.
Umukozi w’Ikigo cy’Ingoro z’Umurage w’u Rwanda, ishami ryitiriwe Kandt i Kigali, Bizimana Jeremie, akomeza avuga ko uwo Mudage ngo ari we wazanye iterambere mu Rwanda, akaba ari na we wubakishije inzu ya mbere igezweho yaje kumwitirirwa, kugeza n’ubu ikaba ikiriho.
Bizimana agira ati “Kuva muri 1907 ni bwo inzu ya mbere yubatswe mu mujyi wa Kigali, ikaba ari iyi yitiriwe ‘Kandt’, ariko hari n’andi mazu menshi y’ubutegetsi bw’Abadage yaje kubakwa akaba yari agize umudugudu witwaga ‘Boman Kigali’.
Ayo mazu yari ay’ubutegetsi bw’Abadage, yaje gusenywa n’Ababiligi muri 1916 mu ntambara ya mbere y’isi, hakaza gusigara iyi yonyine.
Bavuga ko icyatumye Kandt ahitamo ko Kigali iba umurwa mukuru w’u Rwanda, ngo yasanze ituwe n’abantu 2,000, muri bo 420 bari abanyamahanga, Abadage bari icyenda, abandi bari Abahinde n’Abarabu, abasigaye 1,580 ni bo bari Abanyarwanda”.
Abakoroni b’Abadage baje bazanye n’abapadiri bera, bahita banubaka Kiliziya yitiriwe Umuryango Mutagatifu (Sainte Famille) ku muhima, mu mwaka wa 1913.
Nyuma y’intsinzi y’Ababiligi mu ntambara ya mbere y’isi, ni bwo haje kubakwa ibiro bya teritwari ya Bwanacyambwe mu mwaka wa 1922 ahubatswe ibiro by’Umujyi wa Kigali kuri ubu, nyuma y’imyaka umunani mu 1930, ku Muhima haje kubakwa gereza ya mbere yari izwi ku izina rya 1930.
Mu myaka irindwi yakurikiyeho mu mwaka wa 1937 ku ngoma y’Umwami Rudahigwa, ni bwo kwimura abaturage ku bw’inyungu rusange byabayeho bwa mbere, himurwa abaturage b’abayisilamu bari batuye ahari karitiye Mateusi bajya i Nyamirambo mu Biryogo.
Aba barimo uwo twavuze witwaga Majuto se wa Ausi, bakaba barimuwe kugira ngo aho bari batuye muri Mateusi hashyirwe inzu z’ubucuruzi, kuri ubu zigenda zisimbuzwa amagorofa gahoro gahoro.
Imiturire, ubutegetsi ndetse n’ubucuruzi byakomeje kwizingira ku musozi wa Nyarugenge ugizwe n’uduce twa Muhima, Kiyovu, Cyahafi, Gitega, Biryogo, Rwezamenyo na Nyamirambo, kugeza mu gihe cy’ubwigenge mu mwaka wa 1962.
Nyuma y’imyaka ibiri mu 1964, ngo ni bwo utundi duce tuhakikije nka Kimisagara, Kacyiru, Gikondo, Remera, Kanombe na Kimihurura, twaje guturwa tubimburiwe n’ishuri ryitwa IFAK ry’abapadiri b’Abaseleziyani, ryubatswe ku Kimihurura habanje gutemwa ishyamba ry’inzitane ry’amahwa yitwa imihurura.
Icyo tutareka kuvuga muri iyi nkuru, ni uko radio Rwanda kuri ubu ikorera mu nyubako igezweho ku Kacyiru, ngo yatangiye ikorera mu kazu gato kari kubatswe mu marembo y’ibitaro bya CHUK mu mwaka wa 1963.
Umujyi wa Kigali ufite ubuso bwa kilometero kare 730 (km2), bivugwa ko wari utuwe n’abaturage 6,000 mu mwaka wa 1962, ariko ibarura ryo muri 2012 ryagaragaje ko wari ugeze ku baturage barenga miliyoni imwe, baje bagura imiturire mu misozi ya Jabana, Mont Kigali, Masaka, Rusororo, Kimironko, Nyarutarama, Kibagaba, Kinyinya, Gisozi, Kagugu n’ahandi.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/Iterambere-rya-Kigali-Kuva-ku-nzu-ya-Kandt-kugera-kuri-Kigali-City-Tower,Business
Ubu nta karere na kamwe katageramo kaburimbo,"Imirimo yo kubaka umuhanda wa kaburimbo Huye-Ndora, w’ibirometero 13.8, ubu iri ku musozo.
Ni umuhanda wakozwe uhereye mu Mujyi wa Huye, ukanyura ahitwa ku Kabutare, ugakomeza werekeza i Ndora, ahubatse ibiro by’Akarere ka Gisagara, ukaba uzatwara miliyari 6.5 z’amafaranga y’u Rwanda.
Umuyobozi w’Akarere ka Gisagara Jerôme Rutaburingoga, yabwiye Kigali Today ko uyu muhanda uri hafi kurangira, kuko ngo hasigaye imirimo mikeya cyane.
Ati “Umuhanda warangiye ubu bari mu masuku no gushyirwaho amatara yo ku muhanda (public light)”.
Uyu muyobozi yavuze ko imirimo isigaye itarengeje ukwezi kumwe ngo uyu muhanda ube urangiye.


Uyu muhanda wa Gisagara wuzuye nyuma y’imyaka itatu Perezida wa Repubulika Paul Kagame awemereye abaturage, ubwo yari mu bikorwa byo kwiyamamaza muri 2017.
Uyu muhanda wakozwe na Kompanyi y’Abashinwa ‘China Roads and Bridge Corporation (CRBC)’, ukaba waragombaga kurangira mu mezi 12 uhereye mu Ukwakira 2018.
Umuyobozi Mukuru w’Ikigo cy’Igihugu gishinzwe ubwikorezi (RTDA), Imena Munyampenda, yabwiye KT Press ati “Turateganya ko uyu muhanda uzatahwa ku mugaragaro muri Gashyantare”.
Mu gihe ubu uturere dutegereje kubona indi mihanda ya kaburimbo iduhuza n’utundi, Munyampenda avuga ko hashobora gukurikiraho umuhanda wa kaburimbo uturuka mu Mujyi wa Nyamagabe werekeza i Kaduha muri ako karere.
Mu bihe biri imbere kandi, hari indi mihanda iteganyijwe kandi yihutirwa, harimo uwa Byimana-Buhanda-Kaduha, Ngororero-Satinsyi-Nyakinama-Musanze na Nyanza-Karongi.






Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/iterambere/article/ubu-nta-karere-na-kamwe-katageramo-kaburimbo,Business
Ntibazi impamvu badahabwa amashanyarazi kandi abaturanyi bacana,"Mukandinda Pascasie, umwe mu Banyarwanda birukanywe muri Tanzaniya, avuga ko hashize igihe babonye bashinga amapoto y’umuriro w’amashanyarazi mu mudugudu wabo ariko ukaba warahawe abaturanyi babo bo ntibawuhabwa.
Ati “Twabonye bashinga amapoto bashyiraho n’insinga imbere y’inzu zacu dutegereza guhabwa umuriro ariko twarahebye. Twaheze mu icuraburindi kandi abaturanyi bacu bo baherutse kubacanira, tubona ahandi haka twe ari umwijima”.
Mukandinda Pascasie avuga ko bahawe umuriro byabagirira akamaro kanini.
Agira ati “Tuwubonye abana bakwiga nijoro, twabona umuriro wa telefone ndetse n’ubwoba bwo gusohoka hanze mu ijoro bwashira kuko hose haba hagaragara”.
Umuyobozi w’Akarere ka Nyagatare, Mushabe David Claudian, avuga ko Abanyarwanda birukanywe muri Tanzaniya atari bo bonyine batarahabwa umuriro w’amashanyarazi mu mudugudu wa Ntoma, kuko hari n’abandi batishoboye batawufite kubera ubushobozi bucye bwo kwishyura mubazi.
Avuga ko barimo gukorana n’inzego bireba kugira ngo abegereye amapoto bawuhabwe.
Ati “Umuriro bavuga ni mubazi kandi kugira ngo uyibone ugomba kuba ufite icyangombwa cy’aho utuye ariko hari uburyo turimo gukorana n’inzego tukareba kuko muri uwo mudugudu ntabwo ari Abanywaranda birukanywe Tanzaniya gusa batawufite, hari n’abandi bakeneye amashanyarazi”.
Akomeza agira ati “Abayakeneye dukwiye kuyabegereza bakayabona ahubwo tugasigara dukurikirana ikibazo cyo kutagira ibyangombwa bitewe n’uko batari bakabiherewe uburenganzira”.
Agaruka ku mwihariko w’imiryango 16 y’Abanyarwanda birukanywe muri Tanzaniya yatujwe mu mudugudu wa Ntoma, avuga ko impamvu batahawe umuriro igihe wahabwaga abaturanyi babo ari uko batari babona ibyangombwa by’ibibanza bubakiwemo.
Mushabe avuga ko imyaka itanu nirangira ari bwo bazegurirwa ubutaka batuyeho, bityo bakabasha no kubona ibyangombwa byabwo.
Iyi myaka itanu ngo yashyizweho mu rwego rwo gukumira bamwe mu bahabwa inzu na Leta bagahita bazigurisha.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/ntibazi-impamvu-badahabwa-amashanyarazi-kandi-abaturanyi-bacana,Business
U Rwanda rwakiriye imishinga ya miliyari 2.4 z’Amadolari muri 2019,"

Mu itangazo rigenewe abanyamakuru, RDB ivuga ko imishinga yo gutunganya amashanyarazi n’inganda ni yo yihariye igice kinini cy’ishoramari ryanditswe muri RDB muri 2019, kuko iri ku ijanisha rya 75% (45% mu mashanyarazi na 30% mu nganda). Indi mishinga y’ishoramari harimo ubwubatsi, ubuhinzi, serivisi z’ikoranabuhanga ndetse n’ubucukuzi bw’amabuye y’agaciro.
Byitezwe ko iri shoramari ryahanze imirimo mishya 35,715, harimo 22,935 mu nganda, n’indi 3,053 mu bwubatsi. Leta yo iteganya guhanga imirimo mishya 200,000 buri mwaka, binyuze mu mishinga y’ishoramari n’ahandi.
Imishinga ihuje abashoramari b’imbere mu gihugu ndetse n’abo hanze yanditswe kuri 44% by’ishoramari ryose ryanditswe, mu gihe imishinga yavuye hanze yo ingana na 37%. 19% ni imishinga y’imbere mu gihugu gusa.
RDB ivuga ko kuzamuka kw’ishoramari rihuriweho byatewe n’imishinga ibiri minini, ari yo: Rusizi III Energy (ufite miliyoni 613 z’amadolari ya Amerika) na Gasmeth Energy (ufite miliyoni 442 z’amadolari).
Ugereranyije n’umwaka wa 2018, icyo gihe ishoramari ry’imbere mu gihugu ryari kuri 51%, imishinga yaturutse hanze yari igizwe na 48%, mu gihe ihuriweho yari ifite 2% gusa.
RDB ivuga ko imishinga itanu y’ishoramari iza ku isonga muri 2019, ari Rusizi III Energy (miliyoni 613 z’amadolari), Gasmeth Energy (miliyoni 442 z’amadolari), Ampersand (miliyoni 152 z’amadolari), Remote Estate (miliyoni 145 z’amadolari) na Nots Solar Lamps (miliyoni 72 z’amadolari).
Mu yindi mishinga yanditswe muri RDB muri 2019, harimo Great Lakes Cement Ltd, (wo gukorera sima mu Rwanda, mu Karere ka Musanze), Mataba Farms Ltd (umushinga w’ubuhinzi w’Umunyakenya), Mountain Ceramics Co. (ukora ububumbyi), Elrumalya Rwanda Ltd (w’ingufu/amashanyarazi), MJ Minerals and Petrol Ltd ( ukora imitako n’inigi zambarwa), Fantastic Investment Group (ikora ibyo kugurisha amazu no kuyakodesha), ndetse na Cheza Rwanda Games (itanga serivisi z’imikino ikinirwa kuri interineti).
Avuga kuri iri shoramari, Umuyobozi Mukuru wa RDB, Clare Akamanzi, yagize ati “Nyuma y’uko muri 2018 turengeje miliyari ebyiri z’amadolari ya Amerika mu kwandika ibigo by’ishoramari mu mateka y’igihugu, twakomeje gushyiramo imbaraga turenza miliyari 2.4 muri 2019, ari na ryo shoramari rinini ryanditswe. Ibi byavuye kuri miliyoni 400 z’amadolari gusa muri 2010.
Iki ni ikimenyetso cy’icyizere abashoramari baba bo mu Rwanda no hanze bafitiye u Rwanda.Kuzamura imibare y’ishoramari bizafasha kugabanya icyuho mu bucuruzi, duteza imbere ibikorerwa mu gihugu no mu karere.
Umwaka ushize,nu Rwanda rwohereje mu mahanga ibicuruzwa bya miliyari 1.021 z’amadolari ya Amerika, zivuye kuri miliyoni 995 muri 2018. Ibi byatumye umusaruro mbumbe w’igihugu uzamuka kuri 11.9%, mu gihembwe cya gatatu cya 2019, ugereranyije no muri 2018.
 Kuzamuka kw’imishinga y’ishoramari yanditswe na RDB ni umusaruro wa gahunda Leta y’u Rwanda yashyizeho, zituma u rwanda rukomeza gukurura abashoramari. U rwanda ruracyari igihugu cya kabiri cyoroshya ishoramari muri Afurika, rukaba urwa 38 ku isi”.
Mu gufasha abashoramari, RDB ifite igice cyahariwe gutanga amakuru na serivisi zifasha abashoramari inzira banyuramo ngo batangize ishoramari, nko kuryandikisha, kubona ibyangombwa, n’ibindi.
Nyuma y’ibyo kandi, RDB ikomeza gukurikirana abo bashoramari, ngo irebe ko bakora nta mbogamizi.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ishoramari/article/rdb-yanditse-ishoramari-rya-miliyari-2-4-z-amadolari-muri-2019,Business
Ukora magendu aba ashyira ubuzima bwe mu kaga- Guverineri Mufulukye,"Yabibasabye kuwa kabiri tariki 07 Mutarama 2020, ubwo yatangizaga gahunda ya ‘Tujyanemo mu mihigo’, igikorwa cyatangirijwe mu Kagari ka Ndego, Umurenge wa Karama, mu Karere ka Nyagatare.
Gahunda ya Tujyanemo mu mihigo igamije ko abaturage bafatanya n’ubuyobozi kwesa imihigo kuko akenshi ishyirwa mu bikorwa na bo kandi ari na bo iba igenewe.
Mu gutangiza iyi gahunda, abanyeshuri bashoje amashuri yisumbuye bashoje ingando “Inkomezabigwi icyiciro cya 8”, bari ku rugerero rw’amezi atandatu, basinyanye imihigo n’umunyamabanga nshingwabikorwa w’Umurenge wa Karama, yiganjemo kuranduraumwanda, gukura abaturage mu manegeka ndetse n’ibindi bigamije kuzamura ubuzima bwiza bw’umuturage.
Guverineri Mufulukye avuga ko magendu imunga ubukungu bw’igihugu, bityo nta bikorwa remezo babona mugihe ihawe intebe.
Avuga ko umuntu unyura mu nzira zitemewe adatandukanywa n’ushaka guhungabanya umutekano w’igihugu bityo ashobora kwitiranywa akaba yabura ubuzima bwe.
Ati “Gucunga umutekano w’igihugu nta kwirara no guhuga. Ni byo twabwiye abaturage ko babyirinda kuko byashyira ubuzima bwabo mu kaga kuko ntitwabatandukanya n’abashaka guhungabanya umutekano w’igihugu cyacu”.
Umurerwa Ange, umuturage w’Umudugudu wa Rutoma, Akagari ka Ndego, ahakunze kunyura abaforoderi benshi mu Murenge wa Karama, avuga ko kenshi batinya kubavuga kubera gutinya ko bagirirwa nabi kuko akenshi bagenda bitwaje intwaro gakondo.
Ariko nanone avuga ko kubafata bigoye kuko bababona bagenda ntibamenye amasaha n’amayira banyuramo bagaruka kuko ahora ahinduka.
Agira ati “Twabitinyaga kuko kanjye banyura imbere y’iwanjye ngatinya, baba bafite ibyuma, imihoro n’ibindi. Gusa mu kugaruka dusanga banyuze mu mirima yacu, bahashyira irondo bakababura bahora bahinduranya amayira”.
Umuyobozi w’umudugudu wa Rutoma, Bizimana Jean Damascene, avuga ko impamvu magendu itacikaga ari uko abaturage benshi batinya kwiteranya kugira ngo batazagirirwa nabi n’abayikora.
Ashingiye ku kuba nta mugabo uvogerwa mu rugo rwe, na we ngo yiyemeje kuvugana n’abaturage be bagatinyuka abakora magendu batitaye ku ntwaro bitwaza.
Ati “Uzajya ujyayo wese ntitaye ku ntwaro yitwaje nzajya ntangira amakuru ku gihe, ntiteranya iveho n’iyo yaba afite igisongo muvuge ariko atajya kuzana cya kintu kitubuza gutera imbere n’ubuzima bwiza”.
Guverineri Mufulukye avuga ko abakora magendu basebya Intara ayobora y’Iburasirazuba kuko ari ho hanyura ibiyobyabwenge byinshi.
Ku ikubitiro abanyeshuri bari ku rugerero basinyanye imihigo n’akagari ndetse n’umurenge, umurenge na wo usinyana n’akarere, gahunda ikazakomeza abikorera basinyana n’akarere bigasoza umudugudu usinyanye n’abaturage bawutuye.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/ukora-magendu-aba-ashyira-ubuzima-bwe-mu-kaga-guverineri-mufulukye,Business
Imishinga 10 itegerejwe muri 2020,"Indi mishanga yagiye ishyirwa mu bikorwa ikarangira. Twinjiye muri 2020.Kigali Today irareba kuri imwe muri iyo mishanga yitezwe muri uyu mwaka, bitewe n’uko igihe ntarengwa cyo kuyirangiza ari mbere y’uko 2020 irangira.
Ntabwo amashanyarazi azongera kubura muri 2020
Byari bimaze kuba nk’akamenyero ko igihe cyose imvura iguye, haba muri Kigali cyangwa mu zindi ntara, abaturage bitega ko umuriro ugenda.
Mu bice bimwe na bimwe, umuriro ushobora no kugenda ukamara isaha cyangwa irenga. Iyo bigenze bityo, hari bamwe bihutira kwandika ku mbuga nkoranyambaga, bitotombera Sosiyete Nyarwanda ishinzwe ingufu (REG), bakayishinja gukuraho umuriro nkana mu gihe imvura iguye, yirinda ko hagira ibikorwa remezo byayo byangirika.
Mu Ukwakira 2018, Kigali Today yabajije Ron Weiss, Umuyobozi Mukuru wa REG, impamvu yaba itera ibura rya hato na hato ry’amashanyarazi.
Weiss, wagiye kuri uyu mwanya muri Gicurasi 2017, yemeye ko hari ikibazo cy’ibura ry’umuriro cyane cyane iyo imvura iguye, ariko iki kibazo agishyira ku kuvugurura imiyoboro ishaje isanzwe igeza amashanyarazi ku baturage.
Icyo gihe muri 2018, ubwo REG yasinyanaga amasezerano y’inguzanyo ya miliyoni 269 z’amadolari ya Amerika na Banki Nyafurika y’Iterambere (BAD), yavuze ko hari gutegurwa uburyo ibura ry’amashanyarazi ryarangira burundu.
Yagize ati “Ni byo, hari ikibazo cy’ibura ry’amashanyarazi cyane cyane ku miyoboro yacu itwara amashanyarazi igirwaho ingaruka n’amazi. Ariko ibi biri gukorwaho, kandi iki kibazo ntikizongera kugaragara mu myaka ibiri uhereye none”.
Megawatts 80 z’amashanyarazi ya nyiramugengeri muri Gisagara
Muri Mutarama 2016, urwego rw’ingufu mu Rwanda rwasinye amasezerano yo kubona amashanyarazi na ‘Hakan Madencilik Ve Elektrik Uretim San. TIC. A.S’, yari agamije kubaka, gutera inkunga, gucunga, gukoresha no gutanga megawatts 80 z’amashanyarazi akomoka kuri nyiramugengeri mu Karere ka Gisagara mu Ntara y’Amajyepfo.
Mu gihe cyo gusinya ayo masezerano, Minisiteri yasohoye itangazo ryavugaga ko kuva icyo gihe, imirimo yo kubaka yahise itangira, ko ndetse izaba yarangiye n’umuriro watangiye kugera ku muyoboro mu mpera za Werurwe 2020.




Gucukura Gas Methane Gas
Mu mwaka wa 2019, u Rwanda rwatangiye imirimo yo gucukura gas methane mu kiyaga cya Kivu, mu rwego rwo kugera ku gipimo cy’amashanyarazi cyifuzwa.
Muri 2016, u Rwanda rwabonye megawatts 26 ku muyoboro mugari, muri uyu mushinga ubundi wari wafashwe na bamwe nk’uwanze.
Muri 2018, Taylor Higaniro, Umuyobozi w’ishami ryo gutanga amashanyarazi muri EDCL, yabwiye KT Press ko hari gahunda zarimo zinozwa n’abashoramari babiri, zo gucukura izindi MW 70 mu kiyaga cya Kivu.
Higaniro yavuze ko hari Kompanyi y’Abanyamerika yitwa ‘Symbion’ yasinye amasezerano na Leta, yo gutunganya MW 50. Igihe KT Press yavuganaga na Higaniro kuri telefoni, yavuze ko ibikorwa byo kwimura no kubarura imitungo y’abaturage byari birimo gukorwa, kugira ngo imirimo yo gutangira gucukura itangire.
Yagize ati “Ukurikije amasezerano twasinyanye, imirimo yo gucukura izatangira muri Kanama 2019”.
Yongeyeho ko hari indi kompanyi yitwa ‘Contour Global’ na yo yo muri Amerika, yiteguraga gutunganya megawatts 20.
Imirenge 10 idafite amashanyarazi izayabona bitarenze Kamena 2020
Inama ya 17 y’Umushyikirano yasize abaturage bo mu mirenge y’icyaro cyane bafite akanyamuneza.
Umwe mu myanzuro y’Umushyikirano wa 17, wabaye uwo kugeza amashanyarazi mu mirenge ya Cyabakamyi, Rwaniro, Mugano, Musange, Nkomane, Kibangu, Nyabirasi, Gasange, Mutuntu na Ndego, mbere y’ukwezi kwa Kamena uyu mwaka wa 2020.
Gahunda yo kubegereza ayo mashanyarazi yafashwe mu gihe muri iyi nama, abaturage bagaragaje ko batagerwaho n’amashanyarazi nyamara kandi insinga zinyura hejuru y’aho batuye.
Umuhanda Base-Rukomo-Nyagatare
Mu Ukwakira 2017, Guverineri w’Intara y’Amajyaruguru Jean Marie Vianney Gatabazi, yashyize ifoto kuri Twitter arimo asura ahakorerwa imirimo yo kubaka umuhanda Base-Gicumbi- Rukomo, ureshya n’ibirometero 51.
Icyo gihe, uwahoze ari Umunyamabanga wa Leta muri Minisiteri y’Ibikorwa remezo, ubu akaba asigaye ari Ambasaderi w’u Rwanda muri Singapore, Eng. Jean de Dieu Uwihanganye, yavuze ko igice cy’uyu muhanda kuva kuri Base kugera Rukomo, kizaba gikoreshwa mbere y’uko umwaka wa 2017 urangira.
Ku kindi gice, yavuze ko Base-Rukomo hazarangira muri Kanama 2019, naho Rukomo-Nyagatare hakazarangira rwagati muri 2021.
Umuhanda Ngoma-Bugesera-Nyanza
Muri 2017, amakuru meza yageze ku baturage b’Akarere ka Ngoma n’aka Bugesera twombi two mu Ntara y’Iburasirazuba, ndetse n’abatuye Akarere ka Nyanza mu Ntara y’Amajyepfo.
Ni mu gihe Banki y’Isi yari imaze gusinya amasezerano yo gutera inkunga ikorwa ry’umuhanda uhuza utu turere, ureshya n’ibirometero 130.
Mu guteganya, abayobozi muri Minisiteri y’Ibikorwa remezo bavuze ko imirimo yo gukora igice cya Kibugabuga-Shinga-Gasoro cyagombaga gutangira muri Kanama 2019, mu gihe igice cya Ngoma-Ramiro cyo kigomba gutangira muri uyu mwaka wa 2020.
Umuhanda Sonatubes-Gahanga-Akagera 
Tariki ya 1 Ugushyingo 2019, Kigali Today yasuye imirimo y’ikorwa ry’umuhanda Sonatubes-Gahanga, ukagera ku iteme rya Akagera.
Abayobozi bari ahakorerwa iyi mirimo babwiye abanyamakuru ko imirimo yo kwagura uyu muhanda uzanahuzwa n’ikibuga cy’indege cy’i Bugesera biteganyijwe ko izarangira muri Mata uyu mwaka wa 2020.
Uyu muhanda uzaba ugizwe n’ibice bine by’umuhanda bifite ibyerekezo bibiri, ukazaba ugabanyijwemo kabiri n’agace gatatswe n’imikindo n’ibindi byiza nyaburanga.


Kwagura uyu muhanda Sonatube-Gahanga-Akagera, bizatwara amafaranga y’u Rwanda asaga miliyari 48.
Kuvugurura ingoro y’amateka y’urugamba rwo kubohora igihugu


Imirimo yo kubaka no kuvugurura ingoro y’amateka y’urugamba rwo kubohora igihugu, iri kubakwa ku Mulindi mu Karere ka Gicumbi, biteganyijwe ko izarangira muri Kamena uyu mwaka wa 2020, mbere gato y’uko Abanyarwanda bizihiza ku nshuro ya 26 umunsi wo kwibohora.
One Web Satellite


Ku isaha ya saa tanu n’iminota 37 muri Gashyantare 2019, Abanyarwanda n’abatuye isi muri rusange biboneye imbona nkubone u Rwanda na Kompanyi y’itumanaho ‘One Web’ bohereza icyogajuru cya mbere mu kirere, kizajya gitanga interineti mu mashuri yo mu cyaro mu Rwanda.
Icyo cyogajuru cyiswe ‘Icyerekezo’ ni ikimenyetso cy’uko u Rwanda rwiyemeje kubaka ubushobozi, no kubaka ejo hazaza harangwa n’iterambere rishingiye ku ikoranabuhanga.
Kuvugurura Sitade Amahoro


Hari umushinga wo kuvugurura Sitade Amahoro yubatse mu Karere ka Gasabo mu Mujyi wa Kigali, agace yubatsemo kakazahinduka ’Kigali Spots City’.
Muri 2018, Minisiteri ya Siporo yatangaje ko hari gahunda yo kuvugurura iyi sitade, mu gihe kitarenze umwaka.
Ubu imirimo irakomeje, nyuma yo kubaka Kigali Arena, hakazakurikiraho n’ibindi bikorwaremezo by’imikino n’imyidagaduro, biteganyijwe muri ako gace.
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/imishinga-10-itegerejwe-muri-2020,Business
Poromosiyo: StarTimes yagabanyije ibiciro ku bicuruzwa byose,"StarTimes yagabanyije ibiciro ku bicuruzwa byose haba ku bagura Televiziyo, Dekoderi no ku bagura ifatabuguzi risanzwe. Ku biciro bya Televiziyo, bakuyeho ibihumbi icumi ku kiguzi gisanzwe, ahandi bakuraho ibihumbi 50 by’amafaranga y’u Rwanda.
Iyi Poromosiyo iriho kuva tariki ya 04 Ugushyingo 2019 kugeza tariki 31 Mutarama 2020,mu rwego rwo guha abakiliya bayo iminsi mikuru, basoza umwaka binjira mu wundi mushya.
Hari ibyagenewe abaguzi bashya
Ku muguzi mushya, Dekoderi na Antenne byaguraga 29,000Rwf, muri iyi Poromosiyo irimo kugura 20,000Rwf yonyine, ndetse StarTimes ikamuha n’ukwezi kwa ‘abonnement’ kwa Classic Bouquet ku buntu.
Naho ku bagura Dekoderi n’igisahani cyangwa se Dish, wishyura 30,000Rwf gusa, StarTimes ikabaha amezi abiri y’ifatabuguzi (abonnement) bareba shene zose.
Ku muguzi usanzwe wa StarTimes:
StarTimes ivuga ko abasanzwe bakoresha ibicuruzwa bya StarTimes na bo itabibagiwe. StarTimes yateganyije ko muri iki gihe cya Poromosiyo ya Dabagira n’Ibyiza bya StarTimes, uguze ifatabuguzi ry’ukwezi, StarTimes imwongereraho ibyumweru bibiri byisumbuye ku ifatabuguzi yari yaguze.
Naho uguze amezi abiri y’ifatabuguzi, ahabwa ukwezi kwisumbuye ku yo yaguze.
Ku bamaze amezi arenga abiri batagura abonnement, na bo StarTimes ntiyabibagiwe kuko bashobora kugura ukwezi kwa abonnement ikamara amezi abiri, cyangwa se mu gihe baguze amezi abiri bakareba amezi ane, bivuze ko abonnement yose umuguzi agura, StarTimes imukubira inshuro ebyiri.
Ibiciro bya Televiziyo za StarTimes byakubiswe hasi
Muri iki gihe cya Poromosiyo ya Dabagira n’Ibyiza bya StarTimes, televiziyo ya Pousse 24 yavuye ku mafaranga 149,000Rwf ijya ku mafaranga 139,000Rwf, naho televiziyo ya pousse 32 iva ku mafaranga 189Rwf ijya ku mafaranga 179,000Rwf.


Televiziyo ya pousse 43 yo yavuye ku mafaranga 349,000Rwf ijya ku mafaranga 299,000Rwf.
StarTimes kandi yashyizeho na Tombola ku bantu baguze televiziyo, Dekoderi cyangwa ifatabuguzi, aho bashobora gutombora ibintu bitandukanye birimo televiziyo Digital za StarTimes, ibikapu by’ishuri by’abana, amakayi n’amakaramu, ikarita za MTN ndetse n’imipira ya StarTimes.
Abatomboye batangazwa buri wa gatanu kuri televiziyo yitwa BTN kuva saa moya n’igice kugeza saa mbili z’umugoroba, kuva tariki 22 Ugushyingo 2019 kugeza tariki 31 Mutarama 2020.
Mu bindi bishya StarTimes yazaniye abantu birimo Filime nshya y’uruhererekane (Serie) yavuye muri Amerika y’Epfo ya Telenovela yatangiye kwerekanwa kuri StarTimes kuva tariki ya 15 Ukuboza 2019.
Ni Filime nziza y’uruhererekane yahatanye muri International Emmy Awards itwara igihembo cya Telenovela.
Naho ku bakunda umupira w’Amaguru, StarTimes ibereka imikino yo guhatanira igikombe cy’ishyirahamwe ry’umupira w’Amaguru mu Bwongereza (FA Cup).
StarTimes yerekana n’imikino y’umupira w’amaguru nka Supercoppa Italiana, Europa League, Bundesliga, Ligue 1, n’indi mikino itandukanye.
Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/poromosiyo-startimes-yagabanyije-ibiciro-ku-bicuruzwa-byose,Business
Ibiciro bya Lisansi na Mazutu byazamutse,"

 Igiciro cya Lisansi i Kigali ntikigomba kurenga amafaranga y’u Rwanda 1091 kuri litiro.
 Igiciro cya Mazutu i Kigali ntikigomba kurenga amafaranga y’u Rwanda 1084 kuri litiro.
Iri hinduka ry’ibiciro rishingiye ahanini ku ihinduka ry’ibiciro by’ibikomoka kuri peteroli ku isoko mpuzamahanga, nk’uko itangazo ryashyizweho umukono n’Umuyobozi wa RURA, Lt Col Patrick Nyirishema, ribivuga.


Ugereranyije n’igihe ibi biciro byaherukaga guhindukira mu kwezi k’Ugushyingo 2019, biragaragara ko byazamutse, aho Lisansi yavuye ku mafaranga 1,073 kuri litiro ikajya ku 1091, naho Mazutu iva ku mafaranga 1070 kuri litiro ijya ku mafaranga 1084 i Kigali.


Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/ibiciro-bya-lisansi-na-mazutu-byazamutse,Business
Kumenya gusoma no kwandika bizabafasha kunoza imishinga,"Bazubafite Dativa ni umwe mu bazigishwa gusoma no kwandika. Avuga ko amaze imyaka 62 amahirwe menshi amuca mu myanya y’intoki bitewe no kutamenya gusoma no kwandika.
Agira ati “Nari mfite amahirwe ariko nyavutswa n’igihe kibi navutsemo, aho ababyeyi banjye batumvaga akamaro ko kwiga ahubwo banshora mu kuragira inka nkurira muri ibyo. Mba mfite ahantu hasobanutse mbarizwa kuko hari aho bambonagamo impano yo kuyobora abandi cyangwa gukora akazi ko mu biro, bansaba gupiganwa bagasanga sinize.
Ibi byarandindije cyane, bingiraho ingaruka zo kuba hari byinshi ntabonaho amahirwe kubera kutamenya gusoma no kwandika”.
Uwitwa Nyirambarushimana we ngo yakuranye ipfunwe aterwa no kuba atabasha kugira inyandiko n’imwe abasha gusoma cyangwa kwandika.
Yagize ati “Mbona abandi basoma bibiriya cyangwa bakandika inyandiko, njye iyo nkeneye kumenya ubutumwa bwanditse binsaba ko nshaka umuntu nizeye akabinsomera, no kwandika mbanza kureba ubizi akabinkorera, sinabasha kumenya niba ari kunsomera cyangwa kwandika ibitari byo. Kuba ntabyikorera bintera ipfunwe cyane”.
Aba bagore kimwe na bagenzi babo bitegura kwiga gusoma no kwandika, ngo bazabikorana umwete babimenye vuba, bitume batandukana no gushaka ababibafashamo.
Ingabire Assoumpta, Umuyobozi wungirije w’umuryango SEVOTA uzashyira mu bikorwa uyu mushinga, avuga ko umugore ujijutse bimworohera kwagura ibikorwa bye, akaba imbarutso y’iterambere ry’umuryango we.
Ati “Twabonye ko ikijyanye n’ubujiji buturuka ku kutamenya gusoma no kwandika bifite byinshi bibangamira mu mikorere yabo ya buri munsi. Niba tuvuga ngo bibumbire mu matsinda, hari za raporo bakenera gukora, amatsinda arabitsa cyangwa akabikuza, iyo abayagize batazi gusoma no kwanika ntibamenya uko bashaka amasoko, ntibamenya uko bayakurikirana; tugasanga rero kumenya gusoma no kwandika byaba mu bibafasha kuyaha imbaraga, ibyo bakora ntibibe mu magambo gusa”.
Gafishi Faustin, Umukozi mu ishami ry’imiyoborere myiza mu Karere ka Musanze, avuga ko ikibazo cy’abatazi gusoma no kwandika gihangayikishije ubuyobozi, ari na yo mpamvu bakomeje gukangurira ibyiciro byose kugana amasomero yashyizwe hirya no hino.
Yagize ati “Aba bagore simpamya ko babasha kunoza ibyo bakora mu gihe batazi gusoma no kwandika. Nk’urugero niba umuhaye isoko ryo kugira ibyo yandika ku mitako azacuruza ku masoko, atazi uko byandikwa cyangwa uko bisomwa, ashobora kubikora nabi kuko ntaba azi icyo bivuze.
Yewe n’aba bakora ubuhinzi cyangwa ubucuruzi, ni ibintu tutavuga ko bishobora kuzamura ababikora mu buryo bwa kinyamwuga bwihuse mu gihe baba batazi gusoma no kwandika; dukomeje gukangurira abantu cyane cyane bo mu cyiciro cy’abakuze, kugana amasomero kugira ngo bave mu icuraburindi baterwa no kutamenya gusoma no kwandika”.


Uyu muyobozi anakangurira urubyiruko rwacikirije amashuri kwiga bakarangiza, kugira ngo ibyo igihugu kibategerejeho kandi binababeshaho bazabashe kubikora badategwa.
Aya mastinda uko ari 17 agizwe n’abanyamuryango 338. Abaziga gusoma no kwandika nibura bazajya biga umunsi umwe mu cyumweru, amasomo akazamara umwaka umwe uhereye mu ntangiriro za Mutarama umwaka wa 2020.
Umunyamakuru wa Kigali Today/KT Radio
",https://www.kigalitoday.com/ubukungu/iterambere/article/kumenya-gusoma-no-kwandika-bizabafasha-kunoza-imishinga,Business
Koperative CVM irasezeranya abanyamuryango kuvugurura imikorere,"Ni nyuma y’uko abanyamuryango bayo bakunze kugaragaza impungenge z’uko amafaranga bakwa y’imisoro n’imisanzu batamenya irengero ryayo n’icyo akoreshwa.
Nibura buri muntu utwara abagenzi ku igare (umunyonzi) uri muri iyi Koperative, asabwa umusanzu w’amafaranga 100 ku munsi iyo yakoze, yiyongeraho amafaranga 500 buri wese atanga rimwe mu cyumweru bivugwa ko ari aya parikingi n’andi 300 batanga buri kwezi.
Abaganiriye na Kigali Today batifuje ko amazina yabo atangaza barimo uwagize ati “Urebye amafaranga umunyonzi akorera ku munsi ukayagereranya n’ayo dusabwa ya hato na hato ni menshi cyane; iyo uyateranyije ajya kugera ku bihumbi bitandatu. Ikibabaje kurushaho ni ukuntu duheruka tuyatanga ariko abayakira ntibahindukire ngo batugaragarize icyo akoreshwa”.
Hari undi wavuze ko atari aya mafaranga batanga gusa kuko hari n’amande y’ibihumbi bitatu acibwa umunyonzi ugaragaye aparitse nabi, aya yose bakunze kwijujutira ko baheruka bayatanga ntibamenye irengero ryayo.
Ati “Ntabwo twanze gutanga imisoro kuko dukeneye kubona igihugu cyacu gitera imbere tubigizemo uruhare, ariko nanone abafata ayo mafaranga sinzi niba bayabyaza inyungu mu buryo bw’imisoro gusa, byibura bayabyaze n’ibikorwa bifatika, byanatugirira akamaro”.
Iyi mikorere abanyamuryango bavuga ko yabadindije, ubuyobozi bushya butaramara ukwezi busimbuye ubumaze imyaka irenga irindwi buriho, buvuga ko muri gahunda bufite harimo kuyivugurura, abanyamuryango bakajya basobanurirwa imikoreshereze y’imisanzu yabo, n’icyo imisoro batanga imara, bakagira n’uruhare mu kugena icyo umutungo wabo uzajya ukoreshwa.
Mutsindashyaka Evariste, Umuyobozi wa Koperative CVM, yagize ati “Twumva kugira ngo ibibazo abanyamuryango bafite bikemuke, ari ugushyira ibintu mu kuri, bakamenya umutungo wabo uko uhagaze, wakoreshejwe gute, hasigaye angahe; noneho abanyamuryango bakagira uruhare mu kugena icyo akoreshwa, kugira ngo ibe Koperative ishobora kugira aho ivana umunyamuryango ikagira n’aho imugeza.
Tugiye kurushaho kubareberera nk’ubuyobozi, dufatanye n’inteko rusange y’abanyamuryango n’abandi babahagarariye”.
Guverineri w’Intara y’Amajyaruguru Gatabazi Jean Marie Vianney, asanga abanymuryango b’iyi Koperative batakabaye bataka ubukene nyamara hari uburyo bashobora gukora imishinga ibabyarira inyungu.
Yagize ati “Nk’andi makoperative yose tuzi, namwe ubu mwakabaye mwirata ibikorwa by’indashyikirwa mumaze kugeraho kandi bibabyarira inyungu. Urugero niba igare ripfa mukajya kurikoresha ahandi, ni gute mutakwishyiriraho igaraje ryanyu ryihariye? Cyangwa ikindi gikorwa runaka cyinjiza ifaranga ribyarira abanyamuryango ba koperative inyungu”!
Asubiza iki kibazo, umuyobozi wa Koperative CVM yavuze ko muri gahunda bafite harimo gushyiraho ishuri rizajya ryigisha amategeko y’umuhanda, ku buryo umuntu utwara igare wese yajya ajya mu muhanda asobanukiwe amategeko y’umuhanda.
Hari kandi gushyiraho isoko ricuruza amagare n’ibikoresho byayo, mu rwego rwo korohereza abayakenera bakajya kuyagura aho bibasaba ingendo ndende.
Guverineri Gatabazi we yijeje abagize iyi Koperative ko ubuyobozi bugiye kubaba hafi, ku buryo mu gihe kiri imbere ibibazo byagiye biyigaragaramo bizaba byabaye amateka.
Mu karere ka Musanze harabarurwa abanyonzi 1,250 b’abanyamuryango ba koperative CVM bujuje ibyangombwa n’umugabane shingiro.
Umunyamakuru wa Kigali Today/KT Radio
",https://www.kigalitoday.com/ubukungu/iterambere/article/koperative-cvm-irasezeranya-abanyamuryango-kuvugurura-imikorere,Business
Kagame avukana na Yesu - Utishoboye urimo kubakirwa inzu,"Yabitangaje ku wa 28 Ukuboza 2019 nyuma y’uko atangiye kubakirwa inzu yo guturamo akava mu bukode amazemo imyaka myinshi.
Uyu mwaka w’ingengo y’imari, Akarere ka Nyagatare kazubakira imiryango itishoboye 828 inzu zo guturamo.
Mu muganda usoza Ukuboza, abaturage b’Umurenge wa Musheri bakoreye umuganda mu Mudugudu wa Ntoma, Akagari ka Ntoma, Umurenge wa Musheri ahagomba gutuzwa imiryango 70.
Umuyobozi w’Akarere ka Nyagatare, Mushabe David Claudian, avuga ko mu kwezi kwa gatatu mu mwaka wa 2020 izo nzu zose zizaba zuzuye.
Mukankusi Jannet ni umwe mu bazubakirwa ndetse we inzu ye yatangiye kuzamurwa.
Uyu mupfakazi w’abana 3 avuga ko abaye mu bukode igihe kirekire kandi kubera uburwayi rimwe na rimwe bimuteranya na nyiri inzu akodesha.
Kubera kwanga guhemuka, ngo hari ubwo ibyakamutungiye abana abyishyura inzu nabwo ntibisoze ideni.
Agira ati “Unkodesha mwishyura ibihumbi 3 ku kwezi ariko ntangora ni umuntu mwiza ariko nanone hari igihe nanga guhemuka, ibyagatunze abana nkabimuha. Nimbona inzu urumva nzabasha kwiteza imbere.”
Mukankusi utazarota abona inzu ye n’ubwo ari yo ya mbere yatangiye kubakwa, ashimira abayobozi bamutekerejeho ariko by’umwihariko agashimira Perezida wa Repubulika yemeza ko yavukanye n’umwana w’Imana kuko atarabonura ku butoni akanamusabira imigisha no guhora ku ngoma.
Ati “Perezida wacu abashobora kumugeraho mujye mumudushimira kuko adutekerezaho cyane, buri wese agirirwa amahirwe yo kubaho neza. Jye njya mvuga ngo ahari avukana na Yesu kubera ko Yesu ni we utarobanura abantu ku butoni.”
Akomeza agira ati “Abantu abakunda kimwe ntawe arutisha undi ni ukuri Imana yo mu ijuru ijye ikomeza imushoboze kandi akomeze kutuyobora.”
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/kagame-avukana-na-yesu-utishoboye-urimo-kubakirwa-inzu,Business
Ubuhinde: Abanyarwanda 15 basoje amahugurwa yo kurema ba Rwiyemezamirimo b’umwuga,"Rwanda Institute of cooperatives Entrepreneurship and Microfinance RICEM, ni ikigo gishinzwe guhugura amakoperative, ba rwiyemezamirimo n’ ibigo by’imari biciriritse, giherereye ku Kabusunzu mu Murenge wa Nyakabanda, Akarere ka Nyarugenge.
Aya mahugurwa abakozi bayo basoje yaberaga muri Leta ya Gujarat mu Mujyi wa Ahmedabad mu kigo gihuvvvgura ba Rwiyemezamirimo cyitwa Entrepreurship Development Institute Of India (EDII), akaba agamije kuzafasha aba bakozi gushinga ishami ryihariye rizakorera muri RICEM rizitwa Rwanda Entrepreneurship Development Center.
Mu muhango wo gushyikiriza impamyabushobozi aba Banyarwanda witabiriwe na Ambasadeli w’u Rwanda mu Buhinde Rwamucyo Ernest, Dr Sunil Shukla uyobora EDII , yasobanuye ko aya mahugurwa ari imwe muri gahunda nyinshi zemejwe hagati ya Leta y’u Rwanda n’igihugu cy’Ubuhinde, ubwo Ministre w’intebe w’Ubuhide yasuraga u Rwanda mu 2018,
Yagize ati” Ndashimira Leta y’u Rwanda muri rusange ku bufatanye bwatangiye hagati y’u Rwanda n’Ubuhinde, hahugurwa aba banyarwanda 15 basoje amahugurwa, kandi ndizera ko uyu mubano uzanakomeza hashyirwa mu bikorwa iki kigo Rwanda Entrepreneurship Development Center.
 Akomeza agira ati” Byibura ba rwiyemezamiromo 18,000 bazafashwa hitawe cyane ku gutanga amahugurwa ku rubyiruko rufite ibitekerezo byiza rushaka guhanga imirimo mishya, ndetse no gufasha abasanzwe bafite ubucuruzi buto n’ubuciriritse kubuteza imbere.”
Dr Sunil Shukla anavuga ko muri iki kigo hazabamo na gahunda yo gutanga inama ku bigo binini bifite ubucurizi mu Rwanda, ku bigo bya leta y‘u Rwanda bifite aho bihuriye n’ubucurzi mu ngeri zose, ibigo by’imari n’ibindi, hagamijwe kongera umubare w’ibigo by’ubucurizi buto n’ibicirirtse bikora neza ku isoko ry’u Rwanda, ariko bishobora no kwagura ubucurizi mu karere u Rwanda ruherereyemo.
Dr Mukurira Olivier Umuyobozi wa RICEM akaba ari no muri 15 bahawe aya mahugurwa, nawe yashimye ubu bufatanye, anavuga ko ubumenyi bahawe ari umusingi ukomeye mu ishyirwa mu bikorwa ry’amasezerano abayobozi b’ibihugu byombi basinye, anavuga ko adashidikanya ko aya mahugurwa azatanga umusaruro ugaragara ku bukungu bw’u Rwanda.
Ati” Nyuma y’aya mahugurwa, abayakurikiranye bazahugura abandi kugir ango haboneke umubare uhagije w’abafite ubushobozi mu gufasha ba rwiyemezamirimo kubaka ubucuruzi bugezweho kandi butanga umusaruro ku bukungu bw’u Rwanda.“
Ambasaderi w’u Rwanda mu Buhinde, Rwamucyo Ernest wari umushyitsi mukuru mu muhango wo gusoza aya mahugurwa, ashimangira ko Leta y’u Rwanda ishyize imbere guteza imbere urubyiruko binyuze mu kurufasha guhanga imirimo mishya.
 Ati” Bakozi ba RICEM musoje aya mahugurwa, nimujyane impinduka i Kigali. Mugomba kumenya ko u Rwanda rukeneye guhanga imirimo irenga 1,500,000 mbere y’uko 2024.”
Ambasaderi Rwamucyo yanasabye abasoje aya mahugurwa gutekereza uburyo gahunda ya Made in Rwanda yakwihutishwa, kugira ngo itange umusaruro u Rwanda ruyitezeho, ari nako batekereza ku buryo bwo kwihutisha iterambere rishingiye ku guteza imbere ubucurizi cyane cyane bukorwa n’urubyiruko.
 Aya mahugurwa abakozi ba RICEM basoje kuri uyu wa Gatanu, yatangiye tariki ya 4 Ugushyingo 2019.
Umunyamakuru wa Kigali Today
@ rutindukanamure
",https://www.kigalitoday.com/ubukungu/iterambere/article/ubuhinde-abanyarwanda-15-basoje-amahugurwa-yo-kurema-ba-rwiyemezamirimo-b-umwuga,Business
Umushinga SPARK MicroGrants umaze gufasha imiryango 53 kuva mu mategura bajya mu mabati,"Ni umushinga ukorana n’abaturage bo mu turere twagiye tugaragaramo ibibazo binyuranye bijyanye n’amikoro make y’abaturage, mu kubafasha kwishakamo ibisubizo by’iterambere, aho bafashwa gukora imishinga ijyanye n’amahitamo yabo nk’uko Mugwaneza Rachel, Umuhuzabikorwa mu mushinga Spark MicroGrants yabitangarije Kigali Today.
Agira ati “Spark MicroGrants, ni umushinga ukorana n’abaturage mu kwiteza imbere ariko uruhare rwabo rukaba ari rwo runini. Tubafasha gutegura imishinga yabo bihitiyemo, hanyuma tukabaherekeza muri iyo nzira nyuma y’igihe runaka cyagenwe, muri gahunda yacu yitwa ‛Inzira y’iterambere’ aho bifata amezi atanu kugera kuri atandatu abaturage bamaze gutegura umushinga, aho tuba twabahaye n’impuguke zo kubafasha kunoza iyo mishinga, hanyuma tukabatera inkunga ya miliyoni zisaga esheshatu nk’igishoro kibafasha gushyira umushinga bateguye mu bikorwa”.
Abo baturage bakorana n’uwo mushinga mu gihe cy’imyaka itatu, bagirwa inama banaherekezwa mu bikorwa baba batangije. Nyuma y’imyaka itatu baharirwa ububasha bwo gucunga ibikorwa byabo, ari byo bise Kubacutsa.
Mu buhamya bwa bamwe muri abo baturage bagize itsinda Twitezimbere-Gitwe, bagaragaje ibyishimo nyuma yo kubona ko ubuzima bwabo bwamaze guhinduka aho baviriye mu nzu zisakaje amategura ubu bakaba baramaze kugera mu nzu z’amabati.
Umukecuru witwa Nyirakimonyo Jeannette wavuye mu nzu y’amategura aho yahoraga anyagirwa yagize ati “Naranyagirwaga nkarara ndi gushongonoka, nkirirwa ndi gushongonoka, none Spark yatuzaniye umushinga. Turi kwizigamira tukaniyubakira, ubu inzu yanjye hejuru ni icyatsi, ibati ni icyatsi da! Mbayeho neza kubera Spark. Yaziye igihe”.
Akimanizanye Marie Goretti we yagize ati “Ndashaje ariko ndi kugenda ngaruka mu bukumi. Ndi mu nzu nziza itava nk’uko byahoze, nzasaza neza kubera Spark, ubu turizigamira aho tugura ibishyimbo tugahunika ku buryo nta muntu uhura n’inzara. N’ubu ibishyimbo bimaze iminsi byarabuze ku isoko ariko twe twabaga turi kurya neza tugahahira n’abandi”.
Uwitwa Ntamutamba Festus na we ati “Spark yankijije imvura yangwagaho buri munsi, ubu ndi mu nzu yanjye y’amabati 32, abasaza turakomeye kandi tuzakomeza twikomeze. Mu gihe nzaba napfuye bazampamba hano imbere y’inzu yanjye. Nta kibazo mfite, kunyagirwa byabaye amateka”.
Itsinda Twitezimbere-Gitwe ry’abanyamuryango 116, rigamije kuba heza kandi neza nk’uko intego yabo ibivuga, ryatangiye gukorana n’umushinga Spark MicroGrants mu Kuboza 2016.
Mu myaka itatu bamaranye n’uwo mushinga, abaturage bavuga ko batababajwe no kuba bacukijwe bakaba bahawe inshingano zo gukurikirana imitungo bamaze kugeraho. Ngo nta mpungenge bibateye kuko bahawe ubumenyi buhagije mu gucunga neza umutungo nk’uko Nsanzabera Théoneste, Perezida w’itsinda Twitezimbere-Gitwe abivuga.
Ati “Spark yadufashije muri byinshi, cyane cyane mu kubakirana amazu. Twari mu mazu y’amategura atajyanye n’igihe ariko ubu turi mu nzu z’amabati, tumaze kubakira imiryango 53 kandi turakomeje ku buryo bizagera kuri bose.
Ibyo tubikura mu gishoro gisaga miliyoni 6 twahawe na Spark aho twayabyaje umusaruro duhunika imyaka, ubu twayakubye kabiri kuko tumaze kugira miliyoni zisaga 12 tubara mu mitungo yacu. No mu bubiko dufite toni zisaga 9 z’ibishyimbo, ubu rero nta mpungenge dufite zo kuba baducukije, nibajye guteza imbere ahandi twe ibibazo byacu byamaze gukemuka, ubumenyi mu gucunga ibyacu barabuduhaye”.
Ku mikoreshereze y’inkunga batewe n’umushinga, Mugwaneza Rachel yashimiye uburyo abaturage bakoresheje neza igishoro bahawe kugeza ubwo yikubye kabiri aho bageze ku mutungo w’agaciro ka miliyoni 12 n’ibihumbi Magana abiri na bine, abasaba gusigasira iterambere bamaze kwigezaho.
Agira ati “Uyu munsi twaje kubacutsa. Mu myaka itatu tumaranye mwamaze gukura. Ni ibintu byadushimishije kuba igishoro twabahaye cyikubye kabiri, bitwereka ko inkunga yacu cyangwa umusanzu twatanze mu iterambere utapfuye ubusa ahubwo hari aho twavanye abaturage n’aho tubagejeje. Biduha imbaraga zo gukomeza kwagura ibikorwa tukajya mu yindi midugudu aho twifuza ko umuturage abaho atekanye ndetse imibereho ye ikaba yarahindutse tubigizemo uruhare. Ni ibintu twishimira. Icyo twababwira nk’uko tuba twabacukije ntitwabura kubasaba gukomeza gusigasira ibyo mwagezeho aho tuzajya tubasura tugasanga byaragutse. Mutubere ba Ambasaderi mugire abo muhindura mu midugudu tutarageramo”.
Ubuyobozi mu nzego z’imirenge uwo mushinga ukoreramo, buremeza ko na bo bagiye bibonera impinduka zifatika ku mibereho myiza y’abaturage, aho biga gukora no kwishakamo ibisubizo nk’uko Bizimana Ildephonse, Umunyamabanga nshingwabikorwa mu Murenge wa Gitovu abivuga.
Ati “Hari ibyo ubona koko byahindutse, niba umuturage akubwira ati Spark yaduhaye miliyoni esheshatu none dufite miliyoni zisaga 12, mu gihe cy’imyaka itatu, ikindi cya kabiri bakavuga bati tubitse toni icyenda z’ibishyimbo, bivuze ko abaturage bize kwizigamira, guteganyiriza ibihe bibi kandi bakabasha no gucunga imishinga yabo ari bo babigizemo uruhare. Wumvaga ko bavuga bati umukuru w’umudugudu turamushimira ko yadufashije kwishakamo ibisubizo twikorera umuhanda uza iwacu. Ubutumwa tubaha ku bikorwa bagezeho ni uko bidakwiye gusubira inyuma”.
Umushinga Spark MicroGrants ukorera mu turere dutanu ari two Burera, Musanze, Gakenke, Rulindo na Gisagara aho ufite intego yo kwaguka ukagera mu turere twose tugize igihugu hagamijwe kurushaho gufasha abaturage kugera ku iterambere no kubaho batekanye.


Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/iterambere/article/umushinga-spark-microgrants-umaze-gufasha-imiryango-53-kuva-mu-mategura-bajya-mu-mabati,Business
Ubukungu buramutse buzamukaho 10% ubushomeri bwaba amateka,"

Minisitiri w’Imari n’Igenamigambi, Dr. Uzziel Ndagijimana avuga ko muri iyi myaka ishize y’icyerekezo 2020 hagaragaye iterambere ry’ibikorwaremezo, ubuhinzi, ubuhahirane n’amahanga, uburinganire ndetse no kubungabunga ibidukikije.
Ati “Ariko mu bintu bitatu by’ingenzi byagezweho harimo icy’ubukungu bwazamutse ku gipimo cya 8% buri mwaka.
Uyu ni umusaruro ukomeye ugereranyije n’uwo ibindi bihugu ku isi bibona, kuko u Rwanda rwaje mu bihugu bitanu byazamutse cyane muri iyi myaka ishize, aho n’umusaruro mbumbe wikubye kane”.
Dr. Ndagijimana avuga ko ibi byagize ingaruka zikomeye mu iterambere ry’imibereho myiza y’abaturage, kuko ngo muri 2005 abagera kuri 60% bari munsi y’umurongo w’ubukene, baza kugabanuka muri 2015 basigara ari 38%.
Avuga kandi ko impfu z’abana n’ababyeyi mu gihe babyara zagabanutse cyane, hashyizweho ubwishingizi bw’indwara ku bantu bose, hongerwa n’umubare w’ibitaro, ndetse icyizere cy’ubuzima ku Banyarwanda cyavuye ku myaka 59 kigera kuri 67.
Uburezi bw’ibanze hamwe no guteza imbere imyuga n’ubumenyingiro byongereye umubare w’abiga ayisumbuye kuko wikubye inshuro 19, naho abiga muri kaminuza bakaba barikubye inshuro 20, ariko ngo haracyakenewe ireme ry’uburezi.
Ministiri w’Imari n’Igenamigambi avuga ko amashanyarazi ku baturage yavuye kuri 2% mu mwaka wa 2000, ubu akaba amaze guhabwa abaturage 52%.
Yakomeje asobanura ko mu myaka 18 ishize ingengo y’imari yikubye inshuro 16, aho yavuye kuri miliyari 174 ikaba igeze kuri miliyari 2,876, kandi amafaranga menshi ari ava mu gihugu imbere, inkunga y’amahanga ikaba igenda igabanuka.
Umuyobozi w’Ikigo cy’Igihugu cy’Ibarurishamibare (NISR), Murangwa Yussuf, ashimangira ko kuri ubu u Rwanda ari urwa kabiri muri Afurika mu kuzamuka k’ubukungu nyuma ya Ethiopia, mu myaka 18 ishize.
Avuga ko habayeho kwiyongera kw’inganda, serivisi cyane cyane iz’amahoteli, iz’uburezi, iz’ubuvuzi n’ibigo by’imari, ibi byose hamwe n’ibindi bikaba bitanga imirimo 160,000 ku mwaka idashingiye ku buhinzi.
Murangwa ati “Hari urubyiruko hafi 200,000 bajya ku isoko ry’umurimo buri mwaka, bivuze ko hari abangana n’ibihumbi 40 batabona akazi. Ibi bikaba byakemurwa n’uko ubukungu bw’igihugu bwazamuka ku rugero rwa 10%”.
Umuyobozi wa NISR yasobanuye ko ibiribwa birimo guhenda muri iki gihe bitewe n’uko umusaruro wari warabonetse mu kwezi kwa Nyakanga 2019 umaze kugabanuka, ariko ko n’ubwiyongere bw’abaturage hamwe n’ibijyanwa mu mahanga bituma ibiribwa biba bike mu gihugu.


Umuyobozi w’Urwego rw’Igihugu rw’Iterambere (RDB), Clare Akamazi hamwe na Minisitiri w’Ubucuruzi n’Inganda, Soraya Hakuziyaremye, bizeza ko ubushomeri buzakemurwa no kongera inganda na serivisi.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubukungu/iterambere/article/ubukungu-buramutse-buzamukaho-10-ubushomeri-bwaba-amateka,Business
Iyi mirenge izabona amashanyarazi bitarenze ukwezi kwa gatandatu 2020,"

Minisitiri w’Ibikorwa remezo Ambasaderi Claver Gatete yavuze ko amashanyarazi ataragera hose mu gihugu kuko ahari angana na 52%.
Minisitiri Gatete atanga icyizere ko muri 2024 amashanyarazi mu Rwanda azaba ageze ku ijana ku ijana.
Ambasaderi Gatete avuga ko mu gihugu hari imirenge icumi basanze idafite umuriro na muke w’amashanyarazi, iyo mirenge bakaba ari yo bateganya kugezamo amashanyarazi mu buryo bwihutirwa.
Iyo mirenge ni Cyabakamyi mu Karere ka Nyanza, Umurenge wa Rwaniro muri Huye, muri Nyamagabe hari imirenge ya Mugano, Musange na Nkomane, Umurenge wa Kibangu muri Muhanga, Umurenge wa Mutuntu muri Karongi, Umurenge wa Nyabirasi muri Rutsiro, n’Umurenge wa Gasange muri Gatsibo n’Umurenge wa Ndego muri Kayonza.
Mbere y’ukwezi kwa gatandatu mu mwaka wa 2020 ugiye gutangira, aha hose ngo hazaba hafite amashanyarazi, nk’uko Minisitiri Gatete yabisobanuye. Umurenge wa Ndego ni wo uzaba utarageramo amashanyarazi kubera ko hakirimo gukorwa akandi kazi kugira ngo na bo umuriro uzabagereho vuba.
Hari indi mirenge igeramo umuriro w’amashanyarazi ariko ku kigero gito. Ambasaderi Gatete yavuze ko barimo kwihatira kongera amashanyarazi aho akiri make. Hari n’aho usanga imiyoboro y’amashanyarazi ica hejuru y’ingo ikajyana amashanyarazi ahandi ariko izo ngo ntayo zifite.
Minisitiri Gatete yavuze ko ubu gahunda iriho ari uko hashyirwaho uburyo bwo guha umuriro abaturiye ingomero z’amashanyarazi, kimwe n’abatuye aho uwo muriro w’amashanyarazi unyura.
Umunyamakuru wa Kigali Today/KT Radio
@ h_malachie

",https://www.kigalitoday.com/ubukungu/iterambere/article/iyi-mirenge-izabona-amashanyarazi-bitarenze-ukwezi-kwa-gatandatu-2020,Business
Ikigega cy’udushya kimaze gutanga miliyoni 550 mu mishinga y’urubyiruko,"Urubyiruko rwabisabwe na Minisitiri w’Intebe, Dr. Edouard Ngirente, ubwo yari yitabiriye ibiganiro ngarukamwaka by’urubyiruko bya ‘Youthconnekt Convention’, birimo kubera kuri Intare Arena, kuri uyu wa gatatu tariki 18 Ukuboza 2019, bikaba byanitabiriwe n’abandi bayobozi bakuru b’igihugu.
Minisitiri w’Intebe Ngirente yahamije ko urubyiruko rufite impano zitandukanye rwagombye kubyaza umusaruro icyo kigega, arusaba kutitinya kuko hari amahirwe yarugenewe.
Agira ati “Guverinoma y’u Rwanda ikora ibishoboka byose ngo itunganye ireme ry’uburezi, ariko tukanasaba urubyiruko kwishakishiriza ubumenyi ruhereye ku byifashishwa byose Leta irushyira imbere. Urubyiruko tuzi ko mufite impano zitandukanye igihugu gishobora kwifashisha, turabasaba rero gutinyuka mukazibyaza umusaruro”.
Ati “Mu rwego rwo guteza imbere impano urubyiruko rufite, Leta yatangije ikigega cy’igihugu cyo guteza imbere ubushakashatsi no guhanga ibishya (NRIF). Kuri ubu icyo kigega kimaze gufasha imishinga 14 muri 50 yemewe, ikaba yarahawe asaga miliyoni 550Frw. Ibyo ni ibyerekana ko twifuza ko urubyiruko rutera imbere”.
Yakomeje avuga ko iryo terambere urubyiruko rutarigeraho mu gihe rukinywa ibiyobyabwenge, kuko ngo hasigaye hari n’abakora akazi keza nko muri za banki, muri za minisiteri n’ahandi, bahembwa neza, ariko bava mu biro mu gihe cy’akaruhuko bakajya kwitera inshinge z’ibiyobyabwenge, ngo bisaba imbaraga za buri wese kugira ngo bicike.
Umunyamabanga wa Leta muri Minisiteri y’Urubyiruko n’Umuco, Edouard Bamporiki, yabwiye urubyiruko ko rugomba guharanira kongera ubumenyi kuko ari ryo cumu ryo kwagura u Rwanda no gutera imbere.
Ati “Gutera imbere birashoboka uhereye ku bintu bito. Abakurambere bacu bari kwagura u Rwanda, batozaga umwana wese ko ujya gutera icumu yagura igihugu ataritera inyuma, ahubwo aritera imbere ngo acyongere. Tera imbere rero bivuze tera icumu imbere twagure u Rwanda.
Icumu dufite uyu munsi ni ubumenyi, ni ubuhanga, ni yo zahabu dufite mu bitekerezo byacu. Rubyiruko rw’u Rwanda muhahe muronke, mugwize imbaraga, hanyuma ubwo bumenyi butubere icumu dutere imbere, twagure u Rwanda tuzarurage abazadukomokaho ari igihugu cy’igihangange duhawe n’imfura z’ibihangange”.
Yakomeje asaba urubyiruko gukomera ku muco wo kwishyira hamwe, rugakorera hamwe kuko ngo ari byo bizatuma rwihuta mu iterambere.
Urubyiruko ruvuga ko kwitabira ibi biganiro ari ingenzi kuko ruhungukira byinshi birufasha kwagura ibitekerezo byo kwiteza imbere, nk’uko Niyigena Monique abisobanura.
Ati “Ibi biganiro bituma nongera kwibuka amahirwe mfite nk’urubyiruko n’uburyo nayabyaza umusaruro. Urugero nk’ubu numvise bagenzi banjye bazamutse bahereye ku bintu biciriritse, nkaganira n’inararibonye, mbasha kumva ko nanjye natera imbere nk’umwana w’umukobwa kuko nshoboye”.
Icyo kiganiro cyiswe inkera y’urubyiruko kibaye ku nshuro ya munani, cyitabiriwe n’urubyiruko 3000 rwaturutse mu turere twose tw’igihugu, ndetse n’urwaturutse mu bihugu 17 by’amahanga, bikaba biteganyijwe ko ruzanitabira Inama y’igihugu y’Umushyikirano izatangira kuri uyu wa kane.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/ikigega-cy-udushya-kimaze-gutanga-miliyoni-550-mu-mishinga-y-urubyiruko,Business
Caritas Rwanda n’abo yafashije bavuga ko 2020 itabasanganye bwaki,"Urugo rwa Amina ngo rwafunguraga rimwe ku munsi bitewe no kutabona amafunguro ahagije, kubura umwanya wo kuyategura, no kutamenya uburyo yategura indyo yuzuye, byose bibabera impamvu yo kwibasirwa n’imirire mibi ndetse no kugwingira kw’abana.
Amina n’abo bari kumwe ku biro by’Akagari ka Sure igihe baganiraga na Kigali Today, bavuga ko ikibazo cy’imirire mibi cyari nk’aho ari rusange ku baturage b’i Mushubati n’ibice bihegereye.
Ubushakashatsi ku mibereho y’ingo(DHS) bwakozwe n’Ikigo cy’Ibarurishamibare (NISR) muri 2015, bwagaragaje ko 38% by’abana bafite munsi y’imyaka itanu y’ubukure bibasiwe n’imirire mibi, by’umwihariko mu Karere ka Rutsiro abo bana banganaga na 45%.
Amina akomeza agira ati ""Haje abantu batubwira ko ari abo muri Caritas-Rwanda (Umuryango wa Kiliziya Gatolika ufasha abatishoboye) badufasha kwishyira hamwe uko duturanye, buri tsinda rigizwe n’abantu mirongo itatu"".
""Aya matsinda yitwa amashuri mbonezamirire, bakaba baradutoje kujya twizigamira, twatangiriye ku mafaranga 200 buri cyumweru ubu tugeze aho kwizigamira 500, twatojwe uburyo bwo gukora akarima k’igikoni no guteka indyo yuzuye ku buryo nta mubyeyi ukirwaza bwaki"".
Abo mu itsinda rya Amina bavuga ko babonye ubwizigame bw’amafaranga arenga 2,420,000frw muri uyu mwaka wa 2019, bakaba bateganya kuyagabana mu gihe cy’iminsi mikuru isoza umwaka.
Umushinga witwa ’Voice for Change(V4CP)’ ushyirwa mu bikorwa n’imiryango itandukanye irimo Caritas Rwanda, ni wo wabakanguriye gushyira abana mu marerero (ingo mbonezamikurire-ECD), ubundi babona umwanya wo kujya mu mirimo.


Bavuga ko basura buri rugo rw’umunyamuryango bakaruvamo bakoze akarima k’igikoni, bahana umubyizi wo guhingirana bagatera ibijumba bikungahaye kuri vitamini A ndetse n’ibishyimbo birimo ubutare, barizigamira igishoro cyaboneka bagacuruza imitobe n’isambaza ziva mu kiyaga cya Kivu.
Uwitwa Tujyinama Daniel uri mu rindi tsinda ritari irya Amina akomeza avuga ko batakiri abo guca inshuro no guhabwa ibyo kurya, ahubwo ngo bakeneye isoko hafi yabo bajya bagurishirizamo umusaruro.
Akarere karabona bwaki yaratangiye kugabanuka
Umukozi w’Akarere ka Rutsiro ushinzwe ECDs, Abdul Madjid Bapfakurera avuga ko mu bafatanyabikorwa 25 babafasha kurwanya imirire mibi, Caritas-Rwanda ngo ifite uruhare rukomeye.
Bapfakurera agira ati ""Badufasha guhugura ababyeyi no gushyiraho amatsinda yo kwiga gutegura indyo yuzuye, ndetse no kubona ibikenewe by’ibanze nk’imbuto z’ibihingwa n’amatungo magufi"".
""Caritas imaze kudufasha mu gukora uturima tw’igikoni 58,789 mu ngo 85,332 zigize Akarere ka Rutsiro kose, bakanadufasha kubona amafaranga ategura inama tugirana buri gihembwe n’abafatanyabikorwa mu kurwanya imirire mibi"".
""Uyu munsi ntabwo nahita nkubwira ngo wa mubare wa 45% w’abana bari bugarijwe n’imirire mibi ugeze he ugabanuka, ariko biragaragara ko imbaraga bashyizemo, raporo tubona umunsi ku wundi biraduha icyizere"".
""Kugeza ubu hafi muri buri mudugudu hari irerero ry’abana bato, kandi muri bo nta n’umwe ugifite imirire mibi, abafite icyo kibazo ariko na cyo kidakabije (bari mu ibara ry’umuhondo) ni 156 bari mu ngo iwabo"".


Bapfakurera avuga ko hari abana bajya baboneka bwarwaye bwaki, ariko ko ugaragaye wese ahita ajyanwa kwa muganga bakamuha ibiribwa birimo intungamubiri.
Umuyobozi w’Ishami ry’Ubuhinzi n’Ubworozi muri Rutsiro, Munyamahoro Muhizi Patrick avuga ko n’ubwo bavuye mu mirire mibi, ngo bigomba kuzemezwa n’ubundi bushakashatsi bwa DHS buzakorwa mu mwaka wa 2020.
Ku kibazo cyo kutabona ahagurishirizwa umusaruro, Munyamahoro agira ati ""Ntabwo turabasha guhaza amasoko kuko ntabwo wahaza isoko ukirwaje bwaki. Dufite amahirwe yo kweza ibiribwa byose bishoboye kurwanya imirire mibi, ariko ikibazo kiracyari icy’imyumvire"".
Ati ""Hari aho usanga ingo zikize, zifite ibiribwa, ababyeyi bacuruza isambaza ariko ugasanga umwana arwaye bwaki.""
""Ubukangurambaga turabufatanya no kongera umusaruro kuko bitewe n’imbaraga twashyize mu buhinzi, kuri hegitari imwe yeraga ibigori bingana na toni zirindwi, ubu iratanga toni 20"".
Icyizere cya Caritas Rwanda
Raporo y’Ikigo cy’Igihugu cy’Ibarurishamibare (NISR) yo muri 2015 ku kibazo cy’imirire mibi yatumye Ikigo cy’Abaholandi gishinzwe iterambere mpuzamahanga (SNV) cyiyemeza kuba umwe mu bafatanyabikorwa ba Leta.
Mu mishinga ine icyo kigo cyateye inkunga ingana n’amayero miliyoni 16 n’ibihumbi 200(arenga amanyarwanda miliyari 16), harimo n’uwo kongera ibiribwa bishobora kurwanya imirire mibi mu bana bato.
SNV yahise itera inkunga imiryango ya Caritas Rwanda, DUHAMIC ADRI, Imbaraga Farmers Federation, Sun Alliance, ADECOR na RDO, hagamijwe guteza imbere umushinga wa V4CP hirya no hino mu gihugu.
Umuhuzabikorwa wa V4CP muri Caritas Rwanda, Jyambere Laurent avuga ko uyu mushinga waje ugamije gukorera abaturage ubuvugizi kugira ngo babone ibiribwa bihagije byabafasha kurwanya imirire mibi.
Ati ""Twebwe icyo tureba ni uko abaturage bafashwa kubona ibijumba bikungahaye kuri vitamini A, ibishyimbo birimo ubutare(Fer) ndetse n’imboga, kandi bakamenya kubitegura no gufungura bihagije"".
Caritas Rwanda ivuga ko Ikigo cy’Abanyamerika gikora ubushakashatsi (IFPRI) kiyigaragariza impinduka ’nziza’ mu turere twa Ruhango, Nyaruguru, Nyamasheke, Rutsiro, Gicumbi na Ngoma aho ikorera umushinga wa V4CP.
Callixte Kanyamibwa na we ukorera Caritas Rwanda, akomeza avuga ko isuzuma rya IFPRI ryo muri 2018 ryerekana ko mu Karere ka Ruhango ikibazo cy’imirire mibi cyari kigeze kuri 29% kigabanuka kuva kuri 41% cyariho muri 2015.
Kanyamibwa agira ati ""Twizeye ko ubushakashatsi bwo mu mwaka utaha wa 2020 ku mibereho y’ingo buzadusanga turi munsi ya 30%, ubu hari amatsinda asarura ibijumba akajya no kubigurisha mu bigo by’amashuri"".
Umuryango Caritas Rwanda uvuga ko muri uyu mwaka utaha wa 2020 ugiye gukomeza ubuvugizi mu nzego z’ubuyobozi n’amakoperative y’ubuhinzi, kugira ngo muri gahunda zose zikorwa habemo kwita ku kibazo cy’imirire mibi.
Leta y’u Rwanda iteganya ko mu mwaka wa 2024 ikibazo cy’igwingira ry’abana bitewe n’imirire mibi cyazaba cyaragabanutse kugera munsi ya 20%, nk’uko biteganywa n’Ishami ry’Umuryango w’Abibumbye ryita ku Buzima(OMS).
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/caritas-rwanda-n-abo-yafashije-bavuga-ko-2020-itabasanganye-bwaki,Business
Ubwoba bwo guhomba ntibukwiye kubera urubyiruko imbogamizi mu guhanga imirimo ,"Urubyiruko rwiga muri Kaminuza y’u Rwanda rwabigaragaje mu biganiro byateguwe n’abiga mu ishami ry’ububyaza, byabereye mu ishami rya Kaminuza y’u Rwanda ry’i Huye, tariki 7 Ukuboza 2019.
Ibi biganiro byari bigamije kwereka urubyiruko ko bakwiye gutangira kaminuza bafite intego, bagatangira guteganyiriza umurimo bazashoramo bahereye no kuri buruse bahabwa, nk’uko bivugwa na Elie Boramungu na we wize iby’ububyaza, akaba akomeje gukorana n’ihuriro ry’abanyeshuri babwiga muri UR.
Agira ati “Burya iyo umuntu abayeho afite intego, ibintu byose ashobora kubikora. Urabona buruse ni ibihumbi 40. Nk’abiga iby’ubuganga biyegeranyije, buri wese akajya azigama ibihumbi 10 ku kwezi, nyuma y’imyaka ine cyangwa itanu baba bamaze kugira ayo baheraho mu gushinga Clinique (ivuriro).”
Icyakora, Francine Benegusenga wiga mu mwaka wa gatatu mu by’ububyaza we avuga ko muri rusange urubyiruko rutinya kwihangira imirimo kubera ubwoba.
Agira ati “Amahirwe yo tuba tuyabona, ariko ubwoba bwo guhomba iteka buradutsinda, kuko tuba tureba abandi batangira nyuma y’igihe gitoya bakaba barahombye.”
Gérard Mporanayo, umuyobozi wa kampani Employment and youth empowerment solution, yarangije kaminuza mu mwaka ushize wa 2018, ariko iyi kampani yahanze ubu ikoresha urubyiruko rutari rukeya mu mirimo yo kwigisha urubyiruko rwo muri kaminuza ibijyanye no kwihangira imirimo no kubahuza n’amabanki.
Avuga ko ubwoba butagombye kubera urubyiruko imbogamizi mu mikorere. Ati “Ubwoba burahari kugira ngo tudashyira amafaranga atakagombye kujya no kuduha umurongo twakagombye kugenderamo. Ntabwo bugomba kutubera inzitizi yo kugera ku byo twifuza.”
Atanga urugero rw’ikiraro kiriho igiti kimwe agira ati “Umuntu ashobora kukigendaho, yagera hagati akagira ubwoba bwo kugwa mu mugezi, ariko gusubira inyuma bitera ubwoba kurusha gukomeza imbere. Intambwe ya mbere iyo uyiteye, gusubira inyuma ntibiba bigishobotse.”
Icyakora Esther Iyaduhaye na we w’urubyiruko, ahereye ku kuba hari abatinya guhanga imirimo batinya guhomba kuko babibonye ku bandi, atekereza ko hakwiye kubaho ubushakashatsi bugaragaza impamvu yabyo n’uko byakemurwa.
Ati “Leta ikwiye gukora ubushakashatsi kuri bizinesi zitangira zigahita zisenyuka, hakumvwa ikibazo kibitera n’uko byakemuka, bityo n’abandi bifuza guhanga imirimo bakabigenderaho.”
Mporanayo yongeraho ko no gutsindwa ubwabyo ntacyo bitwaye kuko bituma umuntu amenya uko ubutaha azabyitwaramo.
Gusa, ngo kugira ngo umuntu adahomba nabi, akwiye kwiga kuzamuka buke buke, adahereye kuri byinshi kuko icyo gihe iyo ahombye kongera gutangira byamugora.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/ishoramari/article/ubwoba-bwo-guhomba-ntibukwiye-kubera-urubyiruko-imbogamizi-mu-guhanga-imirimo,Business
Perezida Kagame na Masiyiwa bakebuye urubyiruko ku ishoramari,"Perezida Kagame yabitangaje mu kiganiro cyiswe ’Youth Entrepreneurship Town Hall’, yagiranye n’urubyiruko kuri uyu wa gatandatu tariki 07 Ukuboza 2019, cyigaga ku ishoramari rikorwa n’abakiri bato.
Guhura k’uru rubyiruko rusaga 600 byasabwe n’umuherwe w’Umwongereza ukomoka muri Zimbabwe, Strive Masiyiwa washinze ikigo cy’ikoranabuhanga cyitwa ‘Econet Wireless’, akaba na nyir’isosiyete yitwa ‘Liquid Telecom’.
Iki kiganiro cyanitabiriwe na Madame Jeannette Kagame.
Uwitwa Christelle Kwizera washinze ikigo ‘Water Access Rwanda’ gitanga amazi ku batuye mu bice by’icyaro afatanyije n’ikindi kigo cyitwa Inuma, ari mu rubyiruko rwitabiriye ibi biganiro kugira ngo asangize bagenzi be ubunararibonye.
Nyuma yo gushinga icyo kigo muri 2014, Kwizera amaze guhabwa ibihembo byo ku rwego rw’igihugu na mpuzamahanga nka ‘Africa Entrepreneurship Award’ nk’umuntu umaze kwegereza amazi meza abaturage barenga ibihumbi 100 mu Rwanda.


Kwizera agira ati “Hamwe na Inuma dufatanya gukurura amazi tuyakura mu mariba, tukayasukura tukayayobora tuyegereza abaturage aho batuye, ayo mazi akaba agurishwa ifaranga rimwe kuri litiro”.
Avuga ko ibi byateje imbere imibereho y’abaturage cyane cyane abana n’abagore, bamaraga igihe kinini bajya gushaka amazi, bikabateza umwanda n’inzara kuko babaga batabonye amazi yo gutegura amafunguro.
Kwizera yabwiye urubyiruko bagenzi be ko badashobora kuba abashoramari mu gihe bakibona amafaranga ntibayabyazemo andi, kabone n’ubwo yaba make cyane, ariko bagashingira ku byo babona bikenerwa cyane mu buzima bw’abantu.


Ibi biganiro kandi byitabiriwe n’uwitwa Kevine Kagirimpundu, wafatanyije na mugenzi we Ysolde Ishimwe, bashinga uruganda ’Uzuri K&Y’ rukora inkweto hifashishijwe amapine y’imodoka ashaje, kuri ubu bakaba bakoresha abakozi b’Abanyarwanda barenga 100.
Kwizera na Kagirimpundu baheruka kwegukana ibihembo byavuye ku madolari y’Amerika miliyoni imwe, akaba ari ayo umuherwe Jack Ma yageneye ba rwiyemezamirimo bato muri Afurika.


Umushinga wa Kwizera Christelle wamuhesheje amadolari 100,000 (miliyoni hafi 100 z’amanyarwanda), avuye ku gihembo cya Jack Ma, Kagirimpundu na we akaba yarahembwe amadolari 65,000 (arenga miliyoni 50 z’amanyarwanda).
Perezida wa Repubulika, Paul Kagame, yagarutse ku mishinga ya Kwizera na Kagirimpundu, asaba urubyiruko kubigiraho rukabyaza umusaruro amahirwe arukikije, kandi ko Leta na yo izarushyigikira binyuze mu kigega giteza imbere abihangiye imishinga cyitwa ‘Innovation Fund’.
Perezida Kagame agira ati “Inama ngira urubyiruko, ni uko umuntu iyo akura, agenda arushaho gusobanukirwa n’isi atuyemo, hari amahitamo ugira, icyo uyashoramo ndetse n’umusaruro uba witeze.
Ku bwanjye rero urubyiruko rwifitemo buri kintu cyose ndetse rukanagira amahirwe arukikije. Christetelle, Kevine n’abandi baratubwira ko ibyo bakora nawe wabikora, n’ubwo byaba bitandukanye n’ibyo bakora ariko bikajyana n’imyumvire bafite”.
Ku rundi ruhande, Strive Masiyiwa wabaye umwe mu bakemurampaka mu marushanwa y’ibihembo bya Jack Ma byagenewe ibigo 10 by’ishoramari ry’urubyiruko muri Afurika, avuga ko Perezida Kagame afite uruhare runini mu guhembwa kwa Kwizera na Kagirimpundu.


Masiyiwa agira ati “Iyo wumva abagore mu Nteko kandi ukabatera imbaraga zo kujyayo, ugafasha abagore kwinjira muri Guverinoma, none dore n’abashoramari, wubatse igisekuru cy’abagore b’abashoramari b’intagereranywa”.
Strive Masiyiwa ashima uburyo Abanyarwandakazi basobanuraga imishinga yabo bifitiye icyizere, kandi iyo mishinga ngo yagaragazaga impinduka nini ku mibereho y’abaturage n’ibidukikije muri rusange.
Andi mafoto
















Kureba andi mafoto kanda hano
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ishoramari/article/perezida-kagame-na-masiyiwa-bakebuye-urubyiruko-ku-ishoramari,Business
Zigama CSS irashaka ko umunyamuryango abona serivisi zose atagiye kuri Banki,"Ibi byatangarijwe mu nama rusange ya 32 yabaye kuri uyu wa gatanu tariki 29 Ugushyingo 2019, yasuzumaga ibyagezweho muri uyu mwaka no gutegura igenamigambi ry’umwaka utaha.
Uko iterambere ryiyongera ni nako ibigo byinshi byiganjemo iby’imari bigenda bihindura imikorere y’uko bitanga serivisi ku babigana. Zigama CSS ni kimwe mu biri muri uyu murongo wo kujyana n’impinduka z’iterambere, aho cyiyemeje ko mu mwaka utaha kizashyira imbaraga mu gutanga serivisi zacyo hifashishijwe ikoranabuhanga. Ni ibintu bizatwara ingengo y’imari itari nto nk’uko umuyobozi w’inama y’ubutegetsi ya Zigama CSS, Dr. Ndahiro James abivuga.
Agira ati “Buri munyamuryango yabona serivisi ashaka adatelefonnye, adateze, aho ari hose akabyikorera. Tuzashyira ingufu mu guhugura abakozi bacu no kugura ibikoresho by’ikoranabuhanga byafasha mu guhangana n’ibyaha by’ikoranabuhanga kugira ngo turinde umutungo w’abanyamuryango.”
Dr. Ndahiro yongeraho ko hari na gahunda yo guha abanyamuryango telefoni zizabafasha kujyana n’iryo koranabuhanga, kuko “iryo koranabuhanga ushobora kurishyiraho ariko abo rigenewe badafite uburyo bwo kurikoresha ugasanga ntacyo ukoze.”
Mu mwaka wa 2019 Zigama CSS yungutse miliyari zisaga 10 z’Amafaranga y’u Rwanda, ivuye kuri miliyari icyenda mu mwaka wa 2018. Inyungu y’iki kigo cy’imari ngo yagiye izamuka buri mwaka ku gipimo kiri hejuru ya 20% uhereye muri 2017, ku buryo mu mwaka utaha giteganya inyungu ya miliyari zisaga 12.
Zigama CCS kugeza ubu ifite imari shingiro ibarirwa muri miliyari zisaga 300 z’amafaranga y’u Rwanda, ikaba imaze gutanga inguzanyo za miliyari zisaga 200, mu gihe ubwizigame bw’abanyamuryango bayo na bwo busaga miliyari 200.
Dr. Ndahiro avuga ko ibi bituma nta munyamuryango ushobora kubura inguzanyo, akanavuga ko bishimira ko abahabwa inguzanyo bose bazishyura neza.
Ati “Icyo twishimira cya mbere ni uko abanyamuryango bacu bamaze kuba inararibonye mu bintu byo kwizigamira tukishimira ko bari no mu bantu bake bamaze kumenyera gufata inguzanyo no kuzishyurira igihe. Zigama CSS iri mu bigo bike mu gihugu bifite imyenda yaheze hanze. Biradushimisha iyo abanyamuryango bacu bafashe inguzanyo bakazishyura ku gihe kandi biteje imbere. Abantu batangiye baguza ibihumbi 50 cyangwa 30, ubu bamwe bageze muri miliyoni 15, biteje imbere n’imiryango yabo.”
Umuyobozi mushya wa Zigama CSS, Col. Corneille Emile Nkundimana yavuze ko inguzanyo zitangwa na Zigama CSS zishyurwa ku nyungu ya 13% ku bafashe inguzanyo itarengeje miliyoni eshanu, abafashe inguzanyo iri hejuru ya miliyoni eshanu bakishyura ku nyungu ya 15%.
Abanyamuryango batagira amacumbi bazafashwa kuyabona
Uretse gushyira imbaraga mu ikoranabuhanga, mu mwaka utaha Zigama CSS ngo izanashyira imbaraga mu kubonera amacumbi abanyamuryango bayo, hibandwa by’umwihariko ku batayafite, nk’uko Dr. Ndahiro yabivuze.
Ati “Tuzashyira ingufu mu gushakira abanyamuryango bacu amacumbi cyane cyane abagiye kugira inzu bwa mbere, ni bo tuzaheraho. Dufatanyije n’izindi nzego za Leta tuzagerageza gufasha abanyamuryango bacu bato kugira ngo babone amacumbi yabo kuko ibintu by’ubukode abenshi baba batabishoboye.”
Dr. Ndahiro avuga ko batahita bamenya umubare w’abanyamuryango bazashakirwa amacumbi kuko bizaterwa n’umubare w’abayakeneye. Gusa ngo hari amafaranga ahagije ku buryo nta mpungenge z’uko hari uwabura iryo cumbi arikeneye.
Zigama CSS igenda itera imbere mu myaka imaze, ku buryo igiye kuzuza inyubako ya miliyari zisaga 13, ifatanyije n’ibindi bigo nka MMI na Horizon.
Ni inyubako ibyo bigo byose bizakoreramo ariko hakazasigara imyanya izakodeshwa abantu bazaba bakeneye kuyikoreramo.
@ cngendahimana
",https://www.kigalitoday.com/ubukungu/ubucuruzi/article/zigama-css-irashaka-ko-umunyamuryango-abona-serivisi-zose-atagiye-kuri-banki,Business
MUTIMAX igiye gutanga amashanyarazi ku miryango nyarwanda igera kuri miliyoni ,"

Iyo Kompanyi kandi yiyemeje gutangiza mu Rwanda uruganda rukora ibikoresho byifashishwa mu gukwirakwiza bene izo ngufu zikomoka ku zuba.
Mu Rwanda, imiryango ibarirwa muri miliyoni imwe n’ibihumbi magana icyenda (1,900,000) ntigira amashanyarazi mu ngo. Imyinshi muri iyo miryango ni iri mu cyiciro cya mbere n’icya kabiri cy’ubudehe. Abagize iyo miryango usanga bifashisha udutara duto twitwa ‘udutadowa’ dukoresha peteroli na buji kugira ngo ibone umucyo mu gihe cy’umwijima. Iyo miryango kandi ihura n’ikibazo cyo kubona umuriro wa telefoni kuko biyisaba gukora urugendo ikerekeza ku dusanteri aho babasha gushyirishamo umuriro muri telefoni ndetse bakanishyura iyo serivisi.


Umushinga wa MUTIMAX uje ari igisubizo kuri imwe muri iyo miryango kuko ugiye kugeza amashanyarazi kuri iyo miryango. Iyo miryango izasabwa kwishyura amafaranga y’u Rwanda 525 ku cyumweru, bivuze ko ikiguzi cy’ayo mashanyarazi cyose kingana n’ibihumbi mirongo itanu na bibiri na magana atanu (52,500 Frw), abashaka ayo mashanyarazi bakaba bashobora kwishyura macye macye mu gihe cy’ibyumweru ijana.
Ubu buryo bwo kwishyura bwa MUTIMAX bukoresha amatara atatu, bukaba ari bwo bwa mbere buboneka ku isoko buhendutse kandi bworohereza abakiliya kwishyura. Imiryango yahisemo gukoresha ubu buryo kandi ihabwa garanti (warranty) y’imyaka itatu mu gihe ubusanzwe garanti itajya irenza imyaka ibiri.


Kompanyi ya NOTS Solar Lamps Ltd iteganya ko abazajya barangiza kwishyura ikiguzi cy’ayo mashanyarazi nyuma y’ibyo byumweru ijana bazajya bahabwa inyongera y’umuriro w’ubuntu w’amashanyarazi.
Iyo kompanyi kandi ifitanye imikoranire na Airtel Rwanda, izatuma abazagura ayo mashanyarazi akomoka ku mirasire y’izuba bazoroherezwa kwishyura buri cyumweru ya mafaranga 525 bifashishije uburyo bwa Airtel Money.
Uburyo bwa MUTIMAX ku munsi bushobora gutanga ingufu zakwifashishwa mu gucana amatara atatu yo mu nzu mu gihe cy’amasaha atandatu. Bushobora no gufasha Radio kuvuga mu gihe cy’amasaha atandatu ndetse bukanatanga n’umuriro muri telefoni wakoreshwa mu gihe cy’amasaha ane.


Kompanyi ya NOTS Solar Lamps Ltd ivuga ko ubu buryo butanga icyizere cyo guteza imbere imiryango igasirimuka kuruta uko yari ibayeho mu buzima bwo gukoresha agatadowa.
Kompanyi ya NOTS Solar Lamps Ltd irateganya gukoresha amafaranga abarirwa muri miliyari 18 ikaba iteganya gukorana n’abandi bafatanyabikorwa batandukanye barimo na Banki Nyarwanda Itsura Amajyambere (BRD) kugira ngo igere ku ntego zayo zo gukwirakwiza amashanyarazi mu baturage no gutangiza uruganda mu Rwanda rukora ibikoresho byifashishwa mu gukwirakwiza izo ngufu zikomoka ku zuba.
Umuyobozi mukuru wa NOTS Solar Lamps Ltd witwa Bart Hartman avuga ko ku bufatanye na Guverinoma y’u Rwanda iyo kompanyi ifite intego yo gukoresha izo miliyari 18 z’Amafaranga y’u Rwanda mu kugeza amashanyarazi akomoka ku mirasire y’izuba ku miryango igera kuri miliyoni bitarenze mu mwaka wa 2022.


Kompanyi ya NOTS isanzwe ikorera no mu bindi bihugu bitandukanye bya Afurika, ikaba iteganya ko izaba imaze kugeza amashanyarazi y’imirasire y’izuba ku ngo zibarirwa muri miliyoni 125 zo hirya no hino muri Afurika, ibyo bikazaba byagezweho bitarenze mu mwaka wa 2025.
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/mutimax-igiye-gutanga-amashanyarazi-ku-miryango-nyarwanda-igera-kuri-miliyoni,Business
Ubuziranenge bw’ibicuruzwa ni urufunguzo ku isoko rusange rya Afurika,"Mushimiyimana Eugenie, umuyobozi wungirije w’rugaga rw’abikorera mu Rwanda PSF, asobanura ko isoko rusange rya Afurika ‘Continental Free Trade Area (CFTA)’ ryitezweho inyungu zirimo guhuza amaboko mu by’ubucuruzi bugamije kuzahura ubukungu n’ubuhahirane, cyane cyane bigizwemo uruhare n’abikorera bo kuri uyu mugabane.
Yagize ati “Abakuru b’ibihugu byacu byo ku mugabane wa Afurika babishyizemo imbaraga kugira ngo iryo soko rizatangire. Turyitezeho kumenyekanisha umwihariko wa buri gihugu, urwego abikorera bagezeho bakora ibikorwa runaka, kandi na bo bibafashe gutera imbere babikesha kumenyekana kw’ibyo bakora ku ruhando mpuzamahanga”.
Akomeza avuga ko kugira ngo ibyo bigerweho bisaba kuba abikorera biteguye neza.
Ati “Ibi ntibizashoboka mu gihe hakiri abikorera bataranoza ibyo bakora ngo babyongerere agaciro, ari nako babiha ireme rituma byuzuza ubuziranenge. Buri muntu wese uri mu cyiciro cy’abikorera, akwiye kuba atangira gukora ibikorwa bye hagendewe ku mategeko agenga ubuziranenge, bakagendera ku mabwiriza yagenwe, kugira ngo ibyo bari gukora ubu bitangire kuba ibihangana n’ibindi ku isoko mpuzamahanga”.
Icyakora uyu muyobozi ntiyeruye ngo avuge igihe iyi gahunda izatangirira, ariko yemeza ko ibihugu bishishikajwe n’uko mu gihe cya vuba izaba yatagiye gushyirwa mu bikorwa, kuko ibyinshi byamaze gushyira umukono ku masezerano agenga iri soko.
Hari abikorera bo mu ntara y’Amajyaruguru bavuga ko banyotewe no kubona iyi gahunda y’isoko rusange rya Afurika itangira gushyirwa mu bikorwa, kugira ngo ibyo bakora batangire kujya babimurika ku ruhando mpuzamahanga.
Ndacyayisenga Faustin, atunganya ibikoresho n’ibyo kwambara akoresheje impu. Yagize ati “Hari ibikoresho tugikenera nk’imyambaro, inkweto n’ibindi bigera hano iwacu bivuye mu bihugu bya kure cyane, nyamara iyo ntambwe natwe dushoboye kuyitera tukabibona hano iwacu.
Icyihutirwa mbona twakora ni uko Leta ikomeza kutworohereza cyane cyane abishyize hamwe bahuje amaboko n’ibitekerezo bagahabwa ubwo burenganzira. Ibi mbibonamo amahirwe menshi agiye kudusekera, ababishinzwe bihutishe iyo gahunda natwe tubonereho kugeza ibikorwa byacu n’ahandi”.
Guverineri w’intara y’Amajyaruguru Gatabazi JMV atangiza ku mugaragaro imurikagurisha n’imurikabikorwa mu ntara y’Amajyaruguru, yasabye abikorera kujyana n’iki cyerekezo u Rwanda rufatanyije n’ibindi bihugu byo ku mugabane wa Afurika, barushaho kongera ubwiza bw’ibyo bakora, kubyongera ku bwinshi kandi bikubakira ku ikoranabuhanga kugira ngo bizabe ku rwego rwo guhatana n’ibindi ku masoko.
Yagize ati “Iyo ushaka kujya ku isoko mpuzamahanga guhangana n’ibicuruzwa bihari, icya mbere ni ugushyira imbere kugumana ubwiza bwabyo, gutekereza uburyo bigomba kuba bikozwe mu buryo buteye imbere ku buryo twajya ku isoko turi ku rwego ruri hejuru y’abandi duhuriye kuri iryo soko.
Icyo abasabwa ni uguhuza imbaraga n’ibitekerezo, natwe nk’ubuyobozi tukaboneraho kubafasha kugira ngo babone ibyangombwa nkenerwa bituma bemererwa kujya kumurika hanze ibyo bakora, no kubafasha mu bundi buvugizi butuma ibyo bihugu biba byamuritse byemerera Abanyarwanda kujyayo kugaragaza ibyo bakora kandi bikaba ibikorwa bihoraho”.
Abantu 142 bo mu byiciro by’abikorera bo mu ntara y’Amajyaruguru bafite inganda, ibigo by’imari, ikoranabuhanga n’itumanaho, amashuri makuru, abatunganya ibikomoka ku buhinzi n’ubworozi, abakora imyambaro, ubukorikori, ubukerarugendo n’abakira abantu, ni byo byitabiriye iri murikagurisha n’imurikabikorwa ribaye ku nshuro ya 11.
11 muri bo ni abanyamahanga baje kumurika baturutse muri Afurika, Asiya n’umugabane w’Uburayi.
Umunyamakuru wa Kigali Today/KT Radio
",https://www.kigalitoday.com/ubukungu/ubucuruzi/article/ubuziranenge-bw-ibicuruzwa-ni-urufunguzo-ku-isoko-rusange-rya-afurika,Business
Abagore bagize urugaga rushamikiye kuri FPR-Inkotanyi bakomeje kubakira abatishoboye,"Ni umuryango wa Mukamusoni Béâtrice na Ngirabakunzi Célèstin bafite umwana umwe, bo mu murenge wa Kinoni mu karere ka Burera, aho babagaho mu buzima bwo gusembera, bacumbikirwa n’abagiraneza banyuranye.
Kubakirwa iyo nzu, ni bimwe mu byakoze ku mutima Mukamusoni Béâtrice wavuze ko baruhutse ubuzima buteye agahinda babagamo, barara aho bwije bageze.
Ati “Sinabona uko nshimira aba bagiraneza bagize umutima wo kudukura ku gasozi, twabagaho mu buzima bubi turara aho bwije”.
Iyo nzu bubakiwe ifite agaciro ka miliyoni ebyiri n’ibihumbi magana inani (2,800,000), yaherekejwe n’ibikoresho binyuranye byo mu nzu birimo intebe, bahabwa n’inka izabafasha kubona amata n’ifumbire mu kubafasha kwiteza imbere.
Abo bagore bagize urugaga rushamikiye ku muryango wa FPR-Inkotanyi mu ntara y’Amajyaruguru kandi, bageneye mugenzi wabo Mukamusoni Béâtrice inkunga y’ibihumbi ijana, azamufasha kuva mu bukene, bamusaba kuyifashisha agatangiza umushinga uzamufasha kwiteza imbere.
Ni igikorwa cyashimwe na Chairman wa FPR-Inkotanyi mu ntara y’Amajyaruguru, Gatabazi JMV, wifatanyije n’urwo rugaga rw’abagore, aho yabasabye gukomeza gukora ibikorwa bizamura imibereho myiza y’abaturage, barwanya igwingira mu bana kandi bicungira umutekano aho batuye, baharanira kugira abaturage bafite imiryango itekanye.
Chairman Gatabazi kandi yibukije abo bagore bahuriye mu rugaga rw’abagore rushamikiye ku muryango wa FPR-Inkotanyi, ko FRP-Inkotanyi ikomeje gushingira umuryango uhamye ku rwego rw’umudugudu.
Agira ati “FPR-Inkotanyi ikomeje gushingira umuryango uhamye ku rwego rw’umudugudu, kugira ngo imibereho y’abaturage ikomeze ihinduke, ibe myiza nkuko FPR-Inkotanyi yabyiyemeje”.
Gatabazi yasabye umuryango wahawe inzu kuyifata neza, n’inka bahawe bakayibyaza umusaruro ikabasha kubatunga, bakayifata neza kandi baharanira kubona amata azabafasha kurwanya igwingira ku rubyaro rwabo.
Icyo gikorwa cyo gutanga inzu mu murenge wa Kinoni mu karere ka Burera, cyahuriranye n’ikindi gikorwa cyo gutanga inzu ku muryango utishoboye wo mu karere ka Gakenke.
Icyo gikorwa kibaye nyuma yuko urugaga rw’abagore rushamikiye ku muryango wa FPR-Inkotanyi mu ntara y’Amajyaruguru, baherutse gutanga indi nzu mu murenge wa Cyuve mu karere ka Musanze, igikorwa cyabaye nk’umuhuza ku muryango wari waragiranye amakimbirane, aho umugabo wari warataye umugore we kubera ubukene, byamuviriyemo kugarukira umuryango ubu bakaba babanye neza.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/iterambere/article/abagore-bagize-urugaga-rushamikiye-kuri-fpr-inkotanyi-bakomeje-kubakira-abatishoboye,Business
Huye:Umujyi waravuguruwe ariko nta baguzi,"Umucuruzi twise Kubwimana kuko atashatse ko amazina ye atangazwa, acururiza ubuconsho bw’ibiribwa mu nzu yishyura amafaranga y’u Rwanda ibihumbi 300 ku kwezi hamwe na sitoke (stock) ariha ibihumbi 50 ku kwezi.
Agira ati “Turishimira ko umujyi wacu utakiri amatongo, ubu noneho n’aho gukorera harabonetse kuko mbere nta hari hahari. Ariko na none kuba nta bantu bafite amafaranga bari muri uyu mujyi ngo batugurire, tukaba turwanira umukiriya umwe umwe, bituma n’inzu ubwazo tubona ko ziduhenda”.
Ibi na byo bigira ingaruka ku biciro by’ibicuruzwa bazana, nk’uko bishimangirwa na mugenzi we ucuruza imyenda.
Agira ati “Niba nishyura ibihumbi 300 ku kwezi, bizaba ngombwa ko umukiriya mbonye muhenda kugira ngo nzabashe kubona ay’ubukode bw’inzu, mbashe no kubaho”.
Uyu mucuruzi yifuza ko ba nyir’inzu bagabanya ibiciro byazo, nk’uwacaga ibihumbi 300 akabigira 200, kuko ari byo byabafasha koroherwa mu bucuruzi bwabo.
Icyakora, Aphrodice Misago, umwe mu bafite inzu z’ubucuruzi mu mujyi wa Huye, avuga ko amafaranga y’ubukode bw’amaduka atari menshi.
Agira ati “Ntabwo wafata umuryango ngo uwukodeshe ibihumbi 50 wagujije banki wubaka, ngo uzishyure inzu. Ikibazo gihari ni ubushobozi bw’umuguzi butuma amafaranga ataba menshi ku isoko. Abacuruzi na bo ni benshi kandi abaguzi ari bake”.
Vincent Semuhungu, na we ufite inzu z’ubucuruzi mu mujyi i Huye, amwunganira avuga ko urebye inzu batazihenda ugereranyije n’uko iz’i Kigali zikodeshwa.
Agira ati “Hari imiryango mikeya ikodeshwa ibihumbi 300, indi myinshi igakodeshwa 200, indi 100 cyangwa 150. I Kigali ho usanga umuryango ukodeshwa miliyoni. Inzu z’ino ntizihenda, ikibazo ahubwo abantu bari muri uyu mujyi nta mafaranga bafite”.
Atekereza ko umuti kuri iki kibazo ari uko Abanyehuye bakwiga kujya bakorera hamwe, umuntu ntiyiharire gukodesha inzu nk’uko bigaragara i Kigali.
Ati “Mu miryango y’isoko twubatse nka koperative Ingenzi, hari abadamu biyemeje gukorera mu muryango umwe ariko baje kunanirwa gukorana, buri wese afata uwe. Bananiranywe kubera ko i Huye barwanira abakiriya bakeya”.
Undi muti ni uko ibigo Leta y’u Rwanda yategetse ko biza gukorera i Huye byahaza, kuko atekereza ko ababikoramo bazaba bafite amafaranga yo guhahira abacuruzi, hamwe n’imiryango yabo, hamwe ndetse n’abo bazaha akazi.
Ikindi atekereza cyabikemura banatangiye gushakira umuti, ni ugukora ku buryo Huye, hagendewe ku ho iherereye, yaba aho abaturuka mu turere tuyikikije baza kurangurira ibintu bitandukanye, batarinze kujya i Kigali n’i Muhanga.
Ati “Muri iyi minsi turi gukora inama tureba ukuntu twajya twegeranya amafaranga, tukazajya tujya kurangura ibintu hanze y’u Rwanda, hanyuma Abanyehuye n’abaturuka mu turere dukikije Huye bakazajya baza kuharangurira.
Ibi nitubigeraho bizongera abantu mu mujyi, bityo n’abakora imirimo inyuranye babashe kubona abakiriya. Ntibizarenga mu kwezi kwa 12 k’uyu mwaka wa 2019 tutaragera ku mwanzuro ufatika”.
Umuyobozi w’akarere ka Huye, Ange Sebutege, na we avuga ko kugira ngo gukorera hamwe bishoboke batangiye kuganira n’abacuruzi hakurikijwe ibyiciro by’ibyo bacuruza, kandi ngo abona bitazatinda kugerwaho.
Kuri we kandi ngo kuzana ibicuruzwa abantu bazabona ku giciro cyiza ntibihagije, ahubwo Abanyehuye bakwiye kwiga no kwamamaza ibyo bakora.
Ati “Umuntu ashobora gutega akajya gushakira ibintu kure ya hano i Huye, kubera ko ubihafite atabikoreye imenyekanisha”.
Ku bijyanye n’ibiciro by’inzu z’ubucuruzi abacuruzi binubira ko zihenda, uyu muyobozi avuga ko bazahuza ba nyir’inzu n’abacuruzi, bakareba ko babasha kubumvikanisha.
Naho ku bijyanye n’igihe ibigo bigomba kuza gukorera i Huye bizazira, bityo abaguzi muri Huye bakiyongera, ngo biteganyijwe ko bitazarenza ukwezi gutaha k’Ukuboza bitaje.
Ibyo bigo ni icy’ubuhinzi n’ubworozi (RAB), icy’ingoro z’igihugu z’umurange w’u Rwanda (INMR), ishami ry’ubushakashatsi ry’ikigo cyo guteza imbere inganda (NIRDA), ndetse n’ikigo cyo guteza imbere imyuga n’ubumenyingiro (WDA).
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/huye-umujyi-waravuguruwe-ariko-nta-baguzi,Business
Batandatu batsinze irushanwa “BK-Urumuri” rya Banki ya Kigali ,"Ba rwiyemezamirimo 13 ni bo bari bageze mu cyiciro cya nyuma cy’irushanwa, batandatu baje mu myanya y’imbere bakaba ari bo basaranganyijwe miliyoni 25 z’amafaranga y’u Rwanda, bazishyura nta nyungu bashyizeho.
Iri rushanwa ryasojwe ku mugoroba wo kuwa gatanu tariki 22 Ugushyingo 2019, ribaye ku nshuro ya gatatu, rikaba ryaratangiye rihatanamo ba rwiyemezamirimo bato bagera kuri 98.
Abatsindiye inguzanyo ya miliyoni 25 zitanzwe kuri iyi nshuro bavuze ko bishimiye kuba igiye kubafasha kwagura imishinga yabo, nk’uko bivugwa na Priscilla Ruzibuka washinze ikompanyi yitwa ‘Kipepeo-Kids’ ikora imyenda y’abana.
Yagize ati “Kuba mu bantu batandatu batsindiye aya mafaranga ni ikintu gikomeye kuri njye. Twateganyije gukoresha aya mafaranga mu kwagura ubucuruzi bwacu mu mikorere, mu kugura ibikoresho n’amamashini. Ubu turi ikipe y’abakozi 10 ariko umwaka utaha tuzongeraho tube nka 15”.
Abageze mu cyiciro cya nyuma cy’iri rushanwa bose bamaze amezi atandatu bahugurwa n’ikigo ‘Inkomoko’ gitanga amahugurwa n’ubujyanama ku micungire y’imishinga.
Umuyobozi mukuru wacyo Julienne Oyler yavuze ko bishimira kuba muri ayo mezi abahuguwe barungutse ubumenyi bwabafasha guteza imbere imishinga yabo, kabone n’ubwo baba batagize amahirwe yo kubona inguzanyo bahataniraga.
Ku rundi ruhande, umuyobozi mukuru wa BK, Dr. Diane Karusisi, yavuze ko abageze mu cyiciro cya nyuma cy’irushanwa bose batsinze n’ubwo bose batagize amahirwe yo guhabwa inguzanyo.
Yavuze ko abahawe inguzanyo bakwiye gukomeza gukorana neza na banki, abatagize amahirwe yo kuyibona na bo bakabyaza umusaruro ubumenyi bungukiye mu mahugurwa y’amezi atandatu bahawe.
Ati “Icyo dutegereje ku batsinze bose n’abakurikiye amahugurwa, ni ugushyira mu bikorwa ibyo bize muri aya mahugurwa y’amezi atandatu. Ntekereza ko bize byinshi bizabafasha kugeza ubucuruzi n’imishinga yabo ku rundi rwego. Ku batsinze turashaka ko batangira kubaka umubano na banki kugira ngo bagure ibikorwa byabo”.
Dr. Karusisi yongeyeho ko mu bageze mu cyiciro cya nyuma cy’irushanwa bose nta watsinzwe, kuko n’abatabonye amahirwe yo kubona inguzanyo “babonye amahirwe yo kubona amahugurwa yabafasha guhindura ubuzima bitewe n’uko bize uburyo bakora ibintu bikenewe n’abakiriya ku buryo ari ubumenyi bazakoresha mu buzima bwabo bwose”.
Abatagize amahirwe yo gutsindira iyi nguzanyo bavuze ko n’ubwo batatsinze bishimira ubumenyi bungutse, basaba ko bishobotse bakomeza guhabwa ubujyanama mu bucuruzi bwabo kandi umuyobozi mukuru wa BK yavuze ko bizakomeza gukorwa.
Ni ku nshuro ya gatatu habaye amarushanwa ya BK-Urumuri. Umuyobozi mukuru wa BK yavuze ko abayatsinze mu myaka ibiri ishize bishyura neza ku gipimo cya 95%.
Yongeyeho ko abahawe iyo nguzanyo bamaze kwagura imishinga yabo, avuga ko n’abatishyura uko bikwiye bari kuganirizwa kugira ngo harebwe icyakorwa ngo imishinga yabo ibyare inyungu zituma bishyura uko bikwiye.
@ cngendahimana
",https://www.kigalitoday.com/ubukungu/ishoramari/article/batandatu-batsinze-irushanwa-bk-urumuri-rya-banki-ya-kigali,Business
Umukobwa ukora amavuta muri avoka arasaba inkunga ,"Avuga ko amavuta atunganya nta ngaruka agira ku buzima, ariko hari abavuga ko ahenze “ku buryo atari buri wese wayigondera bitewe n’uko litiro imwe igura amafaranga y’u Rwanda 12.000”.
Ayo mavuta akora yagenzuwe n’ikigo cy’igihugu gishinzwe ubuziranenge. Niyidukunda washinze uruganda ruyakora yemeza ko nta ngaruka yatera uwayakoresheje, ahubwo afasha mu kuvanaho ibinure bitari ngombwa mu mubiri.
Agira ati “Hari amavuta menshi babuza abantu kurya kuko iyo uyacaniriye, uyatekesheje nk’ifiriti, hari igipimo ageraho akamera nk’uburozi. Ibyo bituma yangiza uyakoresheje nyuma yo kuyacanira akangiza ubuzima bwe, ariko aya avoka aba ari umwimerere kandi yo yinjira mu mubiri agahomora bya binure byose byatewe n’amavuta mabi yakoreshejwe mbere”.
Nubwo aya mavuta avugwaho kutagira ingaruka ku wayakoresheje, abashobora kuyigondera baracyari mbarwa kubera igiciro cyayo bamwe bavuga ko gihanitse, bagahuriza ku cyifuzo cy’uko hagira igikorwa kugira ngo n’umuturage uciriritse abashe kuyigondera abungabunge ubuzima bwe.
Ntagahoraho Gaston agira ati “Abashobora kugura ayo mavuta ni bake cyane. Icyakorwa ni uko [igiciro cy’ayo mavuta] cyasubirwamo abayakora bakakigabanya”.
Mukamurenzi Ange yungamo ati “Nk’abanyamakuru mukwiye kutuvuganira ibiciro bikajya hasi kugira ngo tujye tubasha kuyahaha natwe turye neza”.
Niyidukunda na we yemeza ko igiciro cy’amavuta akora kiri hejuru koko, ariko nanone akavuga ko imbaraga zishorwa mu kuyakora n’ubuziranenge bwayo ari byo bituma n’igiciro cyayo kiri hejuru.
Ati “Kugira ngo mbone litiro imwe haba hagiye ibiro byinshi bya avoka. Litiro imwe ngurisha 12.000Frw, nshobora kuyikuramo andi malitiro 10 nagurisha ku mafaranga igihumbi cyangwa ibihumbi bibiri, ariko njye ntabwo nashatse gukora byinshi byakwangiza abantu, nahisemo gukora bike byiza byafasha umuntu wangijwe n’amavuta mabi kugira ngo abeho neza”.
Umushinga wavuyemo uruganda rukora ayo mavuta, Niyidukunda avuga ko yawutangiye muri 2017, atangije ibihumbi 40 by’amafaranga y’u Rwanda yari avanye kuri buruse yahabwaga ari umunyeshuri wa kaminuza.
Nubwo ari umushinga ugenda ukura, nturabasha gutanga umusaruro mwinshi kuko kugeza ubu bakora litiro 100 z’amavuta mu kwezi.
Uretse ayo mavuta, banakora amajyane mu bibuto by’izo avoka zibyazwa amavuta, Niyodukunda akavuga ko babonye inkunga cyangwa inguzanyo yafasha kwagura uruganda, n’igiciro cy’ayo mavuta gishobora kugabanuka.
@ cngendahimana
",https://www.kigalitoday.com/ubukungu/ishoramari/Umukobwa-ukora-amavuta-muri-avoka-arasaba-inkunga,Business
Star Times yageneye abakiriya bayo Noheli n’Ubunani,"

Umuyobozi wa Star Times ushinzwe inozabubanyi n’imenyekanishabikorwa, Vlady Terimbere, atangiza iyo poromosiyo ku mugaragaro kuri uyu wa kane tariki 21 Ugushyingo2019, yavuze ko bagiye guha abakiriya impano zifite agaciro ka miliyoni 30 z’amafaranga y’u Rwanda.
Izo mpano zigizwe n’amateleviziyo agezweho, ibikoresho by’ishuri, imyambaro n’amakarita yo guhamagara, ziyongera ku bindi bikorwa icyo kigo gikora bigamije kuzamura Abanyarwanda, birimo gufasha abana batishoboye no gutera inkunga ibikorwa bitandukanye bigamije imibereho myiza n’iterambere bafatanya na SOS Children’s Village na UNAIDS.
Terimbere avuga kandi ko harimo impano z’umwihariko zigenewe abana z’ibikapu 170, amakayi 800 n’amakaramu, mu rwego rwo kugira uruhare mu guteza imbere uburezi mu Rwanda.
Poromosiyo Dabagira n’ibyiza bya Star Times izarangira tariki 31 Mutarama mu mwaka utaha wa 2020.
Abaguzi bashya barishyura amafaranga y’u Rwanda ibihumbi 20, bagahabwa dekoderi na antenne mu gihe ubundi byaguraga ibihumbi 29. Hiyongeraho kandi ukwezi k’ubuntu ku bantu bareba amashene (channels) ya classic bouquet, asanzwe agura ibihumbi 7,500.


Ku baguzi basanzwe na bo, uguze ifatabuguzi ry’ukwezi kumwe yongerwa ibyumweru bibiri by’ubuntu, naho uguze amezi abiri akongezwa ukwezi k’ubuntu.
Ku bamaze amezi arenga abiri batagura ifatabuguzi, bazajya bakubirwa kabiri buri fatabuguzi bahisemo kugura.
Kuri ibi kandi hiyongeraho igabanywa ry’ibiciro bya teleziyo ya Star Times.
Impano zitandukanye zizatangwa zose hamwe ni 1,064 zirimo amateleviziyo, ibikoresho by’ishuri, imyambaro, amakarita yo guhamagara n’ibindi.
",https://www.kigalitoday.com/ubukungu/ubucuruzi/article/star-times-yageneye-abakiriya-bayo-noheli-n-ubunani,Business
Abashaka amacumbi aciriritse bagiye kugurizwa ku nyungu ntoya,"

BRD igaragaza ko kugabanya inyungu yakwa ku nguzanyo, bije ari igisubizo ku bifuza amacumbi aciriritse, kuko bazajya bishyura ku nyungu ya 11%, mu gihe amabanki yajyaga abaca inyungu iri hagati ya 16% na 18%.
BRD itangaza ko ayo mafaranga n’ubundi agiye guhabwa amabanki asanzwe akora ubucuruzi, ibigo by’imari, n’ibigo byo kubitsa no kugurizanya, bikayaguriza abaturage ku rwunguko runaka ariko rutagomba kujya hejuru ya 11%.
Ibyo ngo bizatuma abakodeshaga inzu zo guturamo bazigama ubwo bukode, ahubwo bakabwishyura inzu zabo bwite mu gihe kirekire kugeza ku myaka 20.
Abasaba inguzanyo yo kwigurira inzu bagomba kuba ari abazazituramo ubwabo, kandi usaba inzu agomba kuba nta yindi yigeze, bivuze ko inguzanyo kuri aya macumbi aciriritse ireba gusa abadatunze inzu n’imwe.
Umuyobozi mukuru wa BRD, Eric Rutabana, avuga ko usaba inzu agomba kuba ari ubwa mbere agiye gutunga inzu, kandi akaba ahembwa amafaranga ari munsi y’ibihumbi 700frw ku kwezi, akemererwa inguzanyo iri hejuru ya miliyoni 10frw, ariko itarengeje miliyoni 35frw.
Agira ati “Ubu bwoko bw’inguzanyo ku rwunguko ruto, buzaha amahirwe abakorera imishahara mito kugura amacumbi aciriritse muri abo hakaba harimo n’abarimu.


Inguzanyo igenewe abantu batagira inzu n’imwe ariko bakeneye icumbi riciriritse nk’inzu batunze bwa mbere, ntabwo amafaranga azahabwa abantu basanganwe inzu”.
Avuga ko inguzanyo ku rwunguko ruto kandi izakemura ikibazo cy’abatagira amacumbi by’umwihariko, abatuye mu mujyi wa Kigali aho usanga umubare umaze kurenga miliyoni n’ibihumbi 200 by’abaturage kandi benshi muri bo bakodesha aho kuba.
Ubushakashatsi bw’ikigo mpuzamahanga cy’imiturire (IGC) bugaragaza ko inzu ibihumbi 310 ari zo zizaba zikenewe hagati y’umwaka wa 2017 na 2032, bivuze ko buri mwaka hakenewe inzu ibihumbi 18 nshya, zigomba kwiyongera zikagera ku bihumbi 32 buri mwaka kugeza mu myaka 15 iri imbere.
Ikibazo cy’abakeneye amacumbi aciriritse kirigaragaza mu mujyi wa Kigali, aho nk’urugero ahubatswe inzu ziciriritse mu Kigarama mu Karere ka Nyarugenge, inzu 56 mu mwaka wa 2017, zose zaguzwe kuri miliyoni 12frw zitaranarangira kubakwa.
Ikigo cy’igihugu cy’imiturire (RHA), gitangaza ko nta nzu ziciriritse zisanzwe zubatse ku buryo abazifuza bahita bazibona, ariko ko hari imishinga 17 yo kubaka mu bice bitandukanye ku buryo nibura inzu zisaga ibihumbi 12 zigiye gutangira kubakwa, ahateganyijwe ko nibura inzu 1,128 zigomba kuzura mu mwaka w’ingengo y’imari 2019/2020, izindi 1,500 zikazaba zuzuye bitarenze 2024.
Umuyobozi wa RHA, Eric Serubibi, avuga ko kugira ngo izo nzu zubakwe, BRD izaha amafaranga amabanki n’ibigo by’imari ku rwunguko rwa 6%, naho Leta ikorohereza abashoramari ku misoro y’ubutaka no kwegereza ibikorwa remezo by’imihanda, amazi n’amashanyarazi ahazubakwa izo nzu, ku buryo bizatuma nibura uwaka inguzanyo ku nzu iciriritse azajya ayibona yishyura urwunguko rwa 11%.


Agira ati “Leta izorohereza abashoramari mu kubaka izi nzu, kandi igomba kugeza imihanda ahazubakwa inzu, kugira ngo abashoramari bazoroherwe n’ibijyanye no kugura ubutaka, gukora inyigo n’ibindi bikenerwa mu bwubatsi bw’imidugudu y’icyitegererezo”.
Mu rwego rwo korohereza abashoramari kwishyura ubutaka, RHA igaragaza ko yamaze kugaragaza ahantu hagera ku 10 hashobora kubakwa imidugudu yagutse, n’ahashobora kubakwa amacumbi aciriritse mu mujyi wa Kigali, no mu turere twa Bugesera, Rwamagana na Kayonza.
Imibare igaragaza ko ku nguzanyo ya Banki y’isi ingana na miliyoni 150 z’Amadorari ya America, mu kubaka amacumbi aciriritse, abayifuza bose bakoresheje inguzanyo ya miliyoni 35frw, babasha kwigurira amacumbi 4,000.
Nyamara imibare ya BRD na RHA, igaragaza ko abantu bakeneye amacumbi aciriritse bagera ku 7000, bivuze ko hakenewe indi nkunga kugira ngo abakeneye amacumbi bose bakwirwe.
Umuyobozi mukuru wa BRD, avuga ko hagiye gukorwa ubugenzuzi ku rutonde rw’abifuza amacumbi aciriritse, kugira ngo hasuzumwe neza niba bujuje ibisabwa kugira ngo inguzanyo izahabwe koko abayikeneye, ibyo ngo bikazatuma igihe inguzanyo itangiye gutangwa hatazagaragaramo ibibazo bituma itihutishwa.
Abajijwe niba hari ingwate ikenewe ngo ukeneye icumbi ahabwe inguzanyo, umuyobozi mukuru wa BRD agaragaza ko inzu ubwayo ari ingwate, bitandukanye no mu mabanki aho wasangaga uwaka inguzanyo nibura agomba kuba afite 20% by’ikiguzi cyayo.
Inzu ziciriritse zigiye gutangira guhabwa abatuye umujyi wa Kigali mu gihe kiri imbere, iyo gahunda ikazanagezwa hirya no hino mu turere tw’imijyi yunganira Kigali.
Hagati aho nko mu mujyi wa Musanze, ngo hari gushakwa uko hakubakwa amcumbi 420, hakiyongeraho azubakwa mu mujyi wa Rubavu, igihe cyose abashoramari bazaba bamaze kuzuza ibisabwa.
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/abashaka-amacumbi-aciriritse-bagiye-kugurizwa-ku-nyungu-ntoya,Business
Abafashijwe kuva mu bukene barashima intambwe bagezeho,"Agnès Nyirabazungu ni umwe muri bo. Mu rugo ni abantu umunani, habariyemo we n’umugabo we. Avuga ko mbere yo guhabwa ubufasha babaga mu nzu yari yarasenyutse, barayisobetse ibisharagati by’inturusu.
Icyo gihe kubona ibyo kurya byarabagoraga, ku buryo yajyaga guca inshuro ahangayikishijwe no kuza gutaha asanga abana be bibye abaturanyi kubera gusonza.
Agira ati “Napimaga ibiro 45 icyo gihe. Umusatsi wari waracuramye. Ubu ndapima 66. dutuye mu nzu nziza.
Ibyo byose mbikesha amafaranga umuryango Concern wampaye, kuko nayifashishije mu kubaka inzu, ngura n’amatungo ku buryo ubungubu mfite ihene zirindwi n’inkoko ebyiri. Inkoko iyo zidapfa mba mfite nyinshi”.
Séraphine Mukeshimana, na we umuryango Concern wamuhaye amafaranga yo kwikura mu bukene. Ntiyerura ngo avuge neza ko yacukijwe mu guhabwa amafaranga ari bwo yari atangiye iterambere, kuko amafaranga yahawe yayifashishije ahanini mu kubaka inzu, ariko byumvikana mu mvugo ye.
Agira ati “Amafaranga bampaye narayubakishije, nguramo n’agahene kamwe. Hari n’akandi nahawe nk’umukene. Ubwo banyigishije ‘nshore nunguke’, ihene ya mbere ibyaye yenda igakura nayishora nkahita ntera urutoki rwa kijyambere, ibitoki bya mbere bijeho ngahita mbikuraho inkunga yanzamura”.
Damien Ntawiyanga, umuyobozi wa Concern mu Rwanda, avuga ko abantu bafasha u kwikura mu bukene bukabije babagenera amafaranga ibihumbi 15 ku kwezi iyo batarenze batatu mu rugo, bakagenerwa ibihumbi 18 iyo ari bane cyangwa batanu, naho abarenze batanu bakagenerwa ibihumbi 21.
Buri rugo kandi, hatitawe ku mubare w’abarugize, ruhabwa amafaranga ibihumbi 85 yo kwifashisha mu mishinga ibyara inyungu.
Kugira ngo babashe kwifashisha neza aya mafaranga, bahabwa abahwituzi babaherekeza mu gihe cy’imyaka itatu, babagira inama, bakanabafasha gukora imishinga ibakura mu bukene.
Ati “Amafaranga tuyabaha mu gihe cy’amezi 14, ariko dukomeza no kubakurikirana no kubigisha mu gihe cy’imyaka itatu. Mu nyigisho tubaha harimo iz’ubuhinzi, ubworozi, uburinganire n’ubwuzuzanye, isuku n’imirire. Ibi byose ni ibyo kugira ngo bahinduke mu myumvire no mu myitwarire”.
Naho ku bijyanye n’uko hari abo byagaragaye ko bagiye bahabwa amafaranga yakabateje imbere bakayifashisha mu gushaka aho kuba, hanyuma bagacutswa ari bwo bari batangiye iterambere, Ntawiyanga avuga ko batasubira inyuma ngo bongere kubafasha, kuko batekereza ko inyigisho babahaye zizabagirira akamaro.
Icyakora ubu noneho biyemeje kuzajya babanza kubakira abadafite aho kuba, kugira ngo amafaranga bazabaha azabageze kure hashoboka.
Ni muri urwo rwego muri uyu mwaka w’ingengo y’imari 2019-2020, bateganya kubakira imiryango 290 izafashwa, kandi kugeza ubu inzu 100 zararangiye, ku buryo zanatashywe tariki 19 Ugushyingo 2019.
Umuyobozi w’Akarere ka Gisagara, Jérôme Rutaburingoga, avuga ko muri rusange mu karere ayobora hari ingo ibihumbi 19 zikennye cyane ku ngo zibarirwa mu bihumbi 86 zihatuye.
Umuryango Concern ngo wiyemeje gufasha ibihumbi 2,400 muri zo kuva muri ubwo bukene bukabije, kandi hamwe n’indi miryango itari iya Leta, izibarirwa mu bihumbi hafi 10, zatangiye gufashwa kwikura muri ubwo bukene muri uyu mwaka w’ingengo y’imari.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/abafashijwe-kuva-mu-bukene-barashima-intambwe-bagezeho,Business
Afurika ibereye ubucuruzi n’ishoramari- Perezida Kagame,"

Ibi Perezida Kagame yabitangarije mu Budage, aho yitabiriye iyi nama ihuza ibihugu 20 bikize ku isi, n’umugabane wa Afurika, kuri uyu wa kabiri tariki 19 Ugushyingo 2019.
Perezida Kagame yavuze ko kuba umugabane wa Afurika waratumiwe muri iyo nama, “bigaragaza uburyo Afurika yiteguye kwakira ishoramari, n’ahantu kure twabasha kugera”.
Iyi nama ihurije hamwe abayobozi b’ibihugu bya Afurika, ibigize G20, abashoramari, abacuruzi n’abandi bafatanyabikorwa.
Atanga urugero ku Budage, Perezida Kagame yagize ati “urugero, ubufatanye u Rwanda rufitanye na Volkswagen na Siemns, bugaragaza ihangana ry’ubukungu ndetse n’amavugurura yagiye akorwa mu koroshya ishoramari”.
Muri Kamena 2017, uruganda rw’Abadage ruzwi cyane mu gukora imodoka (volkswagen), rwatangiye guteranyiriza imodoka mu Rwanda, runatangiza gahunda yo gutwara abantu mu buryo bwiza, yiswe ‘Move’.
Mu Ukwakira uyu mwaka, Volkswagen na bwo yatangije bwa mbere ku mugabane wa Afurika, ikoreshwa ry’imodoka zikoresha umuriro w’amashanyarazi, aho kuba lisansi.
Perezida Kagame yagize ati “Abanyafurika bakeneye kubona byinshi biturutse mu Budage, Uburayi na G20 muri ubu bufatanye”.
Umukuru w’igihugu kandi yashimiye Chanceliere w’Ubudage, Angela Merkel, ku bw’ubuyobozi bwe, guverinoma n’abaturage b’Ubudage, ku bwo gutangiza ubu bufatanye n’ibihugu bya Afurika, bahuriza hamwe abayobozi, abacuruzi n’abashoramari.


Yagize ati “Nkuko twabivuze, u Rwanda ni igihugu gitoya, ariko gifite icyerekezo cyagutse. Muhawe ikaze rero. Murakoze cyane”.
Inama y’ibihugu 20 bikize ku isi (G20) n’ibihugu byo ku mugabane wa Afurika, yatangijwe muri 2017, mu gihe u Budage bwari buyoboye ihuriro ry’ibihugu 20 bikize ku isi (G20).
Ibihugu 12 byo ku mugabane wa Afurika ni byo byamaze kwinjira muri ubwo bufatanye, ari byo: Benin, Burkina Faso, Côte d’Ivoire, Egypt, Ethiopia, Ghana, Guinea, Morocco, Rwanda, Senegal, Togo na Tunisia.
Gahunda z’inama y’uyu mwaka zatangijwe n’inama ku ishoramari, igomba kugaragarizwamo ibyagezweho kuva ibihugu 20 bikize ku isi byatangira gukorana n’umugabane wa Afurika.
Biteganyijweko, Chanceliere Angela Merkel w’Ubudage, aza kugirana inama n’abakuru b’ibihugu bifitanye ubufatanye n’Ubudage, bigira hamwe iby’ubufatanye na Afurika.


Mu bihugu byo ku mugabane wa Afurika bifitanye ubufatanye na G20, ishoramari ry’abanyamahanga ryageze kuri miliyari 21 z’amadolari ya Amerika, bivuze ko 46% by’ishoramari ryaturutse mu mahanga ryose ryaje muri Afurika.
Guverinoma y’u Rwanda igaragaza ko guhera mu mwaka wa 2000 kugeza muri Nzeri 2019, Urwego rw’igihugu rw’iterambere (RDB) rumaze kwandika imishinga 17 y’ishoramari ry’Abadage, ibarirwa agaciro ka miliyoni 257 z’amadolari ya Amerika.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ishoramari/article/afurika-ibereye-ubucuruzi-n-ishoramari-perezida-kagame,Business
Amafoto:Tumwe mu duce twa Kigali mu myaka 12 ishize,"

Ibi binagaragaza kandi ko hakenewe imbaraga nyinshi mu gusigasira iri terambere, ndetse no kurushaho kurigeza aho ritaragera, kugira ngo igihugu kirusheho gutera imbere.
Dore tumwe mu duce twa Kigali uko twari tumeze mu 2007, n’uko tumeze ubu:
Ahubatse Kigali Convention Center ubu







Sitade Amahoro muri 2007 no muri 2019
Sitade Regional Nyamirambo
Rond-Point yo mu mujyi 


Ikibuga mpuzamahanga cy’indege cya Kigali - Kanombe
Ahahoze Top Tower Hotel na Imprimerie de Kigali


Ahahoze ikigo ORTPN ubu hubatse Ubumwe Grand Hotel


Ahubatse Pension Plaza ubu, uko hari hameze muri 2007


Ahubatse ibiro by’umujyi wa Kigali


Ahahoze inzu ndangamuco y’Ubufaransa


Ahahoze iposita na KBC


Inteko ishinga amategeko
Mu mujyi 







Nyabugogo
Urwibutso rwa Jenoside rwa Kigali
Amafoto y’ubu yo ku rwibutso yafatiwe mu kirere




Umunyamakuru wa Kigali Today
@ rutindukanamure
",https://www.kigalitoday.com/ubukungu/iterambere/article/amafoto-tumwe-mu-duce-twa-kigali-mu-myaka-12-ishize,Business
Abagize koperative uturima twabo bahagurukiwe,"Ibi bizafasha guca intege abagira uruhare mu micungire mibi yagiye ituma amwe mu makoperative agwingira, andi agira ibihombo bya hato na hato.
Mu ntara y’Amajyarugru, koperative 1,864 zibumbiyemo abanyamuryango bibanda ku bikorwa by’ubuhinzi n’ubworozi, ubucukuzi bw’amabuye y’agaciro, serivisi zo gutwara abantu n’ibintu, ubukorikori n’ibindi.
Nubwo ku ruhande rumwe hari abaturage bavuga ko iterambere ryabo ryihuse babikesha kwibumbira muri koperative, banavuga ko hari n’izigira imiyoborere n’imicungire idahwitse bikabagiraho ingaruka.
Uwizeye Amos, uba muri koperative y’abafite ubumuga yo mu karere ka Musanze, avuga ko yamufashije muri byinshi aho yubakiye ku bworozi bw’amatungo magufi bimuteza imbere, binamurinda kwigunga.


Ati “Koperative icunzwe neza ntiwabona icyo uyigereranya na cyo. Nkatwe twari abafite ubumuga twirirwa dusabiriza ku muhanda, abatunyuragaho bakaturyanira inzara bati dore ba bashonji, ariko ubu turi intangarugero mu bandi, turifashije kandi turi kugira uruhare mu iterambere ry’ingo zacu n’igihugu”.
Ni mu gihe uwitwa Mukakalisa wo mu karere ka Musanze yagize ati “Njye ntinya kujya muri koperative kubera ko hari iyo nigeze kujyamo irasenyuka burundu, bitewe n’abayobozi bikubiye umutungo w’abanyamuryango, bawigarurira nkaho ari cyo yari yarashyiriweho, batunyunyuje imitsi dusigara nta n’urwara rwo kwishima.
Kuva ubwo nahise numva nzinutswe, kereka ahari Leta nidufasha igashyira imbaraga mu gufatira ibyemezo abo basambo, bagatahurwa, tukumva bakurikiranwa mu butabera”.
Iki kibazo cyagarutsweho tariki 13 Ugushyingo 2019 mu karere ka Musanze, mu biganiro byateguwe n’ikigo cy’igihugu gishinzwe guteza imbere amakoperative (RCA), byitabiriwe n’abafite mu nshingano zabo imicungire y’amakoperative.
Iki kigo kigaragaza ko mu bugenzuzi bwakozwe, hari ahagaragaye abayobozi basa naho bafashe bugwate amakoperative bayagira nk’uturima twabo, basesagurira imitungo y’abanyamuryango mu nyungu zabo bwite.
Iki kigo ariko kivuga ko politiki nshya y’imicungire y’amakoperative igena imirongo n’imikorere bica intege abateza ibibazo nk’ibyo.
Prof. Harerimana Jean Bosco, Umuyobozi mukuru wa RCA yagize ati “Politiki yari isanzwe yibandaga cyane cyane ku bukangurambaga bwo kugana amakoperative. Ubu noneho ubwo koperative nyinshi zimaze kugera ku rwego rwo kuba zaragwije umutungo ufatika, igikurikiraho ni ukurangamira ishoramari ryagutse.
Icyo iyi politiki nshya ije kudufasha ni ukwerekana imicungire n’imiyoborere y’amakoperative byakorwa gute? Kandi noneho mu buryo burambye”.
Akomeza avuga ko ibi bizazana impinduka zo kuba “Koperative zihuje ibikorwa zizaba zifite ubushobozi bwo kwihuza zigakora ihururiro, ku buryo buzifasha kongera agaciro k’ibyo zikora, ari umusaruro zitanga n’umubare w’abaziyoboke wiyongere.
Ikindi ni uburyo bw’ikoranabuhanga bugiye kujya bukoreshwa mu korohereza abanyamuryango mu micungire yazo na serivisi zitanga”.
Guverineri w’intara y’AmajyaruguruGatabazi Jean Marie Vianney, yibutsa abafite mu nshingano zabo imicungire y’amakoperative ko igihe kigeze ngo abe intangarugero, abanyamuryango bayo bayagirire icyizere.


Yagize ati “Koperative zihutisha iterambere ari uko zicunzwe neza kandi ni inshingano zacu twese, abazisiga isura mbi bigaca intege abifuza kuzigana cyangwa abanyamuryango bazo batangiye gukurikiranwa, ku buryo hari abari mu butabera. Ababuriwe irengero na bo kugeza ubu baracyashakishwa.
Ntabwo dushobora kwihanganira abacunga nabi iby’abaturage, ibi twabihagurukiye kugira ngo mu gihe kidatinze tuzabe tubona amakoperative agira uruhare rukomeye mu kubaka iterambere ry’igihugu mu nzego zaba iz’ubukungu, imibereho myinza n’ibindi”.
Koperative 9,736 zirimo abanyamuryango basaga miliyoni eshanu n’ibihumbi 300, zihariye imari shingiro ya miliyari 49 z’amafaranga y’u Rwanda, n’ubwizigame bw’arenga miliyari 108 z’amafaranga y’u Rwanda.
Ikigo RCA kivuga ko giheruka gukorera igenzura koperative 552 mu gihugu hose, 4% byazo zikaba zaragaragayemo imicungire idahwitse.
RCA ivuga ko icyerekezo ari ukugira ngo iyo micungire mibi icike burundu mu rwego rwo kurengera inyungu z’abahisemo gushora imari yabo mu makoperative.
Umunyamakuru wa Kigali Today/KT Radio
",https://www.kigalitoday.com/ubukungu/ishoramari/article/abagize-koperative-uturima-twabo-bahagurukiwe,Business
Asigaye aba uwa mbere abikesha amashanyarazi bahawe na polisi,"Uyu mwana w’umukobwa urangije umwaka wa mbere w’amashuri yisumbuye, avuga ko mu bihembwe bibiri bya mbere yazaga mu ba nyuma, kandi ko amanota 70% yagize mu gihembwe cya gatatu yatumye aba uwa mbere mu ishuri.
Amanota makeya ngo yayaterwaga no kuba atarabashaga gusubira mu masomo ageze mu rugo.
Agira ati “Sinabashaga kwiga kuko twacanaga itadowa yabaga ikenewe bayijyana hirya no hino. Aho baduhereye amatara y’izuba ubu ndacana, nkasubira mu masomo, ni na byo nkesha kuwa uwa mbere”.
Aya mashanyarazi akoreshwa n’imirasire y’izuba, abatuye i Bitare bayahawe na Polisi y’u Rwanda muri Nyakanga 2019, muri gahunda y’ukwezi kw’ibikorwa bya polisi.
Ni nyuma gatoya y’uko abakozi b’ibitaro bya Kacyiru, barimo n’abapolisi, bari baremeye abarokotse Jenoside yakorewe Abatutsi bahatuye, aho bagabiwe inka 10.
Abahawe izi nka bazifashe neza kandi bishimira ko zatangiye kubaha ifumbire, ndetse bakaba biteguye kunywa amata mu gihe kitarambiranye kuko zamaze kwima.
Spéciose Mukabigoga ati “Ndi umupfakazi. Umugabo wanjye yari yansigiye inka imwe irapfa. Kubera nta gafumbire nahingaga ibishyimbo ntibize. Ariko ubungubu ibishyimbo nahinze birayaga. N’inka bampaye ntizatinda kuduha amata”.
Mu kwezi kw’ibikorwa bya polisi, Francine Kabatesi we yubakiwe inzu. Kumwubakira byabaye kumugoboka kuko inzu yari yarubakiwe yari yaramusenyukiyeho, n’igikoni yari yarahungiyemo kikaba cyari cyaguye muri Nyakanga 2019.
Abapolisi bamushumbushije inzu nziza y’amatafari ahiye, irimo na sima hasi. Banayimuhanye n’intebe zo kwicaraho hamwe n’ibitanda bibiri bishashe neza.
Ashimira abapolisi agira ati “Nari nagiye mu icumbi ariko sinarimazemo igihe kirekire kuko Imana yakoresheje abakozi bayo, bagahita banyubakira. Ukwa munani kwashize nyirimo”.
Ibyishimo Abanyabitare batewe n’ibyo polisi yabakoreye byabateye kwandikira umukuru wa polisi mu Rwanda bamushimira.
Na we yabatumyeho umuvugizi wa polisi mu Ntara y’Amajyepfo, CIP Sylvestre Twajamahoro, maze tariki 13/11/2019 arabagenderera, abasaba gufata neza ibyo bahawe, bagaharanira gutera imbere nk’uko polisi ibibifuriza.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/asigaye-aba-uwa-mbere-abikesha-amashanyarazi-bahawe-na-polisi,Business
BK igiye guha ba rwiyemezamirimo bato miliyoni 25Frws,"Ni irushanwa ribaye ku nshuro ya gatatu, aho ikigo “Inkomoko” gitanga amahugurwa n’ubujyanama ku micungire y’imishinga gihugura ba rwiyemezamirimo bahatana, kugira ngo bagire ubumenyi buhagije mu gucunga imishinga mbere y’uko bahabwa inguzanyo na BK.
Ba rwiyemezamirimo 12, ni bo bageze mu cyiciro cyanyuma. Umwe muri bo witwa Habiyaremye Jean Marie Vianney, yanyuze mu buzima bwo mu muhanda mbere yuko aba rwiyemezamirimo utunganya amahembe y’inka akayakoramo imitako n’ibikoresho bitandukanye.
Kuri ubu afite uruganda rumwinjiriza miliyoni zisaga ebyiri ku mwaka utabariyemo ayo ahemba abakozi 12 akoresha n’ayo agura imashini nshya agenda yongera mu ruganda rwe.
Ni urugendo avuga ko rugikomeje, ari na yo mpamvu ahatana mu irushanwa rya BK-Urumuri ngo abone inguzanyo yo kwagura ibikorwa bye.
Ati “Ndashaka ko BK inguriza miliyoni eshanu, kuko nshaka gukora uruganda runini cyane rutunganya amagembe y’inka. Mfite abakiriya benshi bahoraho barimo ‘Rwanda Clothing’ itugurira ibipesu bikoze mu mahembe y’inka, abahanga imideri, dufite isoko muri Amerika na za ambasade za hano mu Rwanda. Ndashaka no gufungura amashani nibura 10 ducururizaho”.
Ba rwiyemezamirimo bari guhatanira kubona iyi nguzanyo bamaze igihe bakurikiranwa n’ikigo cyitwa “Inkomoko” gitanga amahugurwa n’ubujyanama ku micungire y’imishinga, mu rugendo rumara amezi atandatu.
Umuyobozi wacyo w’agateganyo, Olive Ashimwe, avuga ko muri urwo rugendo bafasha ba rwiyemezamirimo gutegura neza no gukurikirana ubucuruzi bwabo kugira ngo bwunguke.
Ati “Dukorana n’umuntu umaze nibura amezi atandatu acuruza, tukamufasha kumenya urujya n’uruza rw’amafaranga ye, kandi tukamuha umujyanama mu bucuruzi umukurikirana”.
Ashimwe yongeraho ko bafasha umucuruzi kumenya niba akwiye inguzanyo koko, no kureba niba aramutse ayihawe itamugora kuyishyura bigatuma ubucuruzi bwe buhomba.
Irushanwa rya BK-Urumuri, ribaye ku nshuro ya gatatu, kuri iyi nshuro abazaza mu myanya y’imbere, BK izabasaranganya miriyoni 25 z’amafaranga y’u Rwanda, bazishyura nta nyungu bashyizeho.
Umukozi ushinzwe imenyekanishabikorwa muri BK, Nshuti Thierry, avuga ko batahita bamenya umubare w’abazasaranganywa ayo mafaranga, ariko asaba ko abazagira amahirwe yo guhabwa inguzanyo bazayishyura neza kugira ngo bagirirwe icyizere na banki.
Agira ati “Abakemurampaka baramutse basanze bose batsinze bagasanga izo miliyoni bazigabana bigakunda twazibasaranganya. Dusanze ari ibintu bigera ku bantu batanu twafungira kuri batanu. Mu byo bigishwa harimo kumenya gukorana banki.
Byaba bibaje umuntu aguhaye inguzanyo nta nyungu ntiwishyure bikakubuza kugira indi banki ukorana na yo”.
BK ivuga ko kuva mu myaka itatu ishize, iri rushanwa ryiswe BK Urumuri rimaze gushorwamo agera kuri miliyoni 180 z’amafaranga y’u Rwanda.
BK ivuga ko amafaranga ahabwa aba barwiyemezamirimo ari ayagenewe gusubizwa ku isoko hagamijwe gushimira abakiriya, akaba ari amafaranga aba yaravuye mu nyungu za BK ashorwa mu bikorwa byagirira umuryango akamaro.
@ cngendahimana
",https://www.kigalitoday.com/ubukungu/ubucuruzi/article/bk-igiye-guha-ba-rwiyemezamirimo-bato-miliyoni-25frws,Business
Ikarita y’ubwishingizi ya Sanlam yakuvuza hanze y’u Rwanda,"Byatangajwe kuri uyu wa gatatu tariki 13 Ugushyingo 2019, ubwo abayobozi batandukanye muri icyo kigo baganiraga n’itangazamakuru bagamije kugaragaza ibyo cyagezeho nyuma y’uko kwihuza.
Umuyobozi mukuru wa Sanlam ishami ryo mu Rwanda, Fiacre Barasa, avuga ko mbere nta bushobozi buhagije ikigo cyari gifite cyo gufasha abakiriya bacyo kwivuza aho bashaka ku isi.
Agira ati “Tugirana amasezerano n’ibigo bitandukanye ku buryo bwo kuvuza abantu bacyo tukabaha amakarita bigendanye. Kubera ubushobozi butari buhagije mbere tukiri SORAS gusa, ntitwabashaga kuvuza abantu mu bihugu bifuza”.
Ati “Ubu rero ubushobozi bwariyongereye kuva Sanlam yaza. Ubu dushobora kohereza abarwayi twishingira mu bihugu bikomeye mu buvuzi bitandukanye nko mu Bufaransa, mu Bubirigi, muri Espanye, Maroc, Tunisia n’ahandi bitewe n’amasezerano impande zombi zagiranye”.
Akomeza avuga ko no k’ubwishingizi bw’ibinyabiziga hari ibyiyongereye muri serivisi batanga kuko niba umuntu agiriye ikibazo mu gihugu kimwe icyo kigo gikoreramo, habaho kuvugana hagati y’amashami kigakemuka byihuse kandi bitavunnye umukiriya cyangwa umuryango we.
Muri 2014, ni bwo Sanlam yageze mu Rwanda ihita igura 63% by’imigabane ya SORAS, ndetse inagura sosiyete na yo y’ubwishingizi ya Saham aho iri ku isi hose, byose bikaba byaratwaye icyo kigo cyo muri Afurika y’Epfo asaga miliyari 130 z’Amafaranga y’u Rwanda.
Umuyobozi w’ishami ry’ubwishingiz ibw’ubuzima rya Sanlam, Hodari Jean, avuga ko hari byinshi bagiye bigira kuri icyo kigo kimaze imyaka isaga 100 mu bwishingizi ku isi.


Ati “Ibyo duha abakiriya bacu (products) turimo kubitunganya duhereye ku bunararibonye bwa Sanlam, kuko ifite ibigo birenga 100 hirya no hino ku isi. Ibyo rero ni byo tugenda tureba, dukurikije ibikunzwe tukabizana mu Rwanda, kugira ngo twongere ibyo duha abakiriya bacu.
Urugero nk’ubwishingizi bw’umuryango wose ntabwo twagiraga, ubwishingizi bwo gushyingura, ubwishingizi ku nguzanyo mu gihe uwayisabye akiri ku kazi yakavaho atararangiza kwishyura tukabyishingira. Ibyo byose ntabyo twagiraga, twabikuye mu bunararibonye bwa Sanlam”.
Sanlam ikorera mu bihugu 32 bya Afurika harimo n’u Rwanda, ikaba ifite ubucuruzi buhagaze kuri miliyari 16.9 z’amadolari ya Amerika (akabakaba miliyari ibihumbi 16 z’Amafaranga y’u Rwanda).
Muri 2018, ni bwo Sanlam yaguze SORAS 100% iyongera kuri Saham, ubu ikaba yamuritse ikirango gishya kigaragaraho amazina y’icyo kigo gusa.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubwiteganyirize/article/ikarita-y-ubwishingizi-ya-sanlam-yakuvuza-hanze-y-u-rwanda,Business
"SACCO Tumba, 9.2% by’abatse inguzanyo bishyura nabi ","Abo 28 bari bafite inguzanyo za miliyoni 11 kuri miriyoni 121 zatanzweho inguzanyo. Ibi byatumye kutishyura neza muri iki kigo cy’imari bigera ku 9.2%, mu gihe banki nkuru y’u Rwanda (BNR) ivuga ko kwishyura nabi bitagombye kurenza ijanisha rya 5%.
Ibi byatumye abakozi b’iyo sacco, bahigira imbere y’abanyamuryango bayo, gutanga serivise nziza, kongera umubare w’abanyamuryango, kongera ubwizigame, ariko cyane cyane kugabanya ubukerererwe mu kwishyura inguzanyo bukigaragara ku banyamuryango bamwe na bamwe.
Ni nyuma yo kubona ko gukorera ku mihigo byihutisha ibikorwa, aho abo bakozi bahigiye mu nama y’inteko rusange yateranye tariki ya 10 Ugushyingo 2019.
Umukozi ushinzwe inguzanyo muri sacco Tumba, Nyiramandwa Séraphine, iyo abanyamuryango bishyuye nabi inguzanyo, bituma imikorere y’iki kigo cy’imari itagenda neza.
Ati “Tuvuge niba dutanze inguzanyo za miliyoni 100, tubara ko buri kwezi tuzajya twinjiza miliyoni eshanu, niba aho kubona miliyoni eshanu tubonye eshatu ku kwezi, bituma amafaranga yagombaga kugaruka mu kigo agakora n’ibindi, abura”.
Perezida w’inama y’ubutegetsi ya RATUSA, Vincent Migabo, ati “Gukemura iki kibazo cy’ubukererwe mu kwishyura kikidindiza iterambere ry’ikigo cy’imari no kongera umubare w’abanyamuryango n’ubwizigame, byose twabonye nta kindi cyatuma bigerwaho neza kandi vuba uretse gukorera ku mihigo”.
Abagize inteko rusange bahagarariye abandi bakiriye imihigo y’aba bakozi, bavuga ko gukorera ku mihigo bizabafasha kugenzura abakozi ba sacco yabo, kuko n’ubundi ari bo bakorera.
Umwe muri bo witwa Bertin Akimana ati “Ubundi abakozi bicaye mu biro ntitwamenya uko bakora. Ariko niba bahigiye ikintu, bakazagaruka kugihigurira imbere y’abo bagihigiye, na bo bakareba niba koko bakora cyangwa ari ukwicara bakarya umutungo w’abanyamuryango, ni byiza”.
Kugeza ubu RATUSA ifite abanyamuryango 5,872. Intego ifite ni uko m’Ugushyingo 2020, inama rusange izaterana baramaze kwiyongeraho 500. Ubwizigame na bwo ngo buzaba bwariyongereyeho miliyoni 50.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/ishoramari/article/sacco-tumba-9-2-by-abatse-inguzanyo-bishyura-nabi,Business
Urugendo Kigali - Dar Es Salaam rwavuye ku kwezi ruba icyumweru,"Abo bashyitsi bari mu Rwanda, kuwa kabiri tariki 12 Ugushyingo 2019 basuye ikigo cyakira ibicuruzwa kikanabibikira abacuruzi mbere y’uko babitwara cya MAGERWA, ndetse n’icyambu cyo ku butaka cyiswe ‘Kigali Logistics Platform’, cy’ikigo ‘Dubai Ports World’, na cyo gifasha abacuruzi bambukiranya imipaka.
Umwe muri abo bashyitsi, Emmanuel Rutagengwa, yavuze ko bari muri gahunda yo gusura ibihugu ngo barebe uko ibikorwa remezo byorohereza ubwikorezi bimeze, akemeza ko basanze ibyo mu Rwanda bihagaze neza.
Agira ati “Twabonye u Rwanda ruhagaze neza, ruteye imbere mu bikorwa remezo. ‘One stop border post’ ya Rusumo twasanze imeze neza, barimo no kuyagura ndetse n’umuhanda kuva ku Rusumo kugera i Kayonza urimo kwagurwa, ku buryo bigenda bigera ku byo umuryango w’ibihugu bya Afurika y’Iburasirazuba (EAC) wifuza.
Twasuye MAGERWA, twabonye ishobora kwakira kontineri nyinshi cyane ariko hano muri DP World ho ni agahebuzo, hari parikingi nziza nini y’amakamyo ndetse n’ububiko bugari. Ni ibikorwa byiza byorohereza abacuruzi ku buryo twabakangurira gukoresha iki cyambu kuko hano byihuta ugereranyije n’ahandi”.
Octavian K. Amani wo mu ishyirahamwe ry’abafite amakamyo akora ubwikorezi muri Tanzania, avuga ko bashimishijwe n’uko basanze ibihugu muri rusange byarongereye imbaraga mu kwita ku bikorwa remezo.
Ati “Muri rusange twabonye ibihugu byarashyize ingufu mu gukora imihanda, ku buryo impanuka z’amakamyo zagabanutse cyane ugereranyije no mu gihe gishize. Twizera kandi ko bizakomeza kujya imbere kuko za Leta z’ibihugu byacu zifite ubushake.
Mbere ikamyo itwaye ibicuruzwa iva Dar Es Salaam ijya i Kigali no kugaruka yakoreshaga nk’ukwezi kubera imihanda mibi ndetse na za gasutamo zitabaga zujuje ibisabwa, bigatinza imirimo. Ubu iyo minsi yaragabanutse igera kuri irindwi, ni ukuvuga ine yo kuza n’itatu yo gusubirayo”.
Ngarambe Thierry na we utwara ikamyo avuga ubu ibintu byoroshye ku mipaka aho banyura kubera ubwumvikane bw’ibuhugu.
Ati “Ugereranyije no mu gihe gishize ubu tumeze neza kuko hari byinshi byorohejwe mu mikoranire. Nk’ubu mva i Dar Es Salaam impapuro zose z’umuzigo zuzuye kuko na ho haba hari umukozi wa Rwanda Revenue Authority, bigatuma nta handi ntinda kandi n’iyo ngeze i Kigali gupakurura birihuta”.
Icyambu cyo ku butaka cya DP World cy’i Kigali cyasuwe, cyatashywe ku mugaragaro na Perezida Kagame ku ya 21 Ukwakira 2019 ariko kimaze umwaka gikora, kikaba cyaragabanyije igiciro cy’ubwikorezi kuko mbere ngo gukura kontineri i Dar Es Salaam kuyigeza i Kigali byatwaraga asaga miliyoni 5Frw, ariko ubu ageze kuri miliyoni 3.2Frw.
Umuhora wo hagati ukoresha icyambu cya Dar Es Salaam cyo muri Tanzania, ukaba uhuriweho n’ibihugu by’u Rwanda, Tanzania, Uganda, Burundi na Repuburika Iharanira Demokarasi ya Kongo.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/urugendo-kigali-dar-es-salaam-rwavuye-ku-kwezi-ruba-icyumweru,Business
MINICOM irasaba abashoramari kugirira icyizere Leta,"Byavugiwe mu ruzinduko Minisitiri w’Ubucuruzi n’Inganda (MINICOM) Soraya Hakuziyaremye, yagiriye mu karere ka Muhanga, akaganira n’abikorera bo mu ntara y’Amajyepfo kuwa mbere tariki 11 Ugushyingo 2019, muri gahunda yo kwigira hamwe uko ibyiza nyaburanga ndetse n’umutungo kamere by’intara y’Amajyepfo byarushaho kubyazwa umusaruro.
MINICOM igaragaza ko ubukungu bw’u Rwanda bushingiye ku bikorera, hagaragazwa n’amahirwe abikorera batekereza mu gutangira ishoramari mu ntara y’Amajyepfo nk’ubukerarugendo bushingiye ku mateka, umuco n’iyobokamana.
Intara y’Amajyepfo kandi irimo imijyi ibiri yunganira Kigali n’ibyanya by’inganda biyibonekamo, ubucukuzi bw’amabuye y’agaciro, ku buryo ngo hakenewe gutekereza mu buryo bwagutse uko ayo mahirwe yose yabyazwa umusaruro.
Minisitiri Soraya Hakuziyaremye avuga ko Leta yiteguye gufatanya n’abashoramari, kugira ngo ibikorwa byabo bitere imbere, akavuga ko abikorera mu ntara y’Amajyeofo bakwiye kumenya uruhare rwabo mu mishinga minini y’iterambere kuko Leta atari yo yonyine igomba gushyiramo amafaranga.
Minisitiri Hakuziyaremye yatinyuye kandi abikorera bagitewe ubwoba no gushora imari kubera gutinya guhomba kuko ku bufatanye na Leta y’u Rwanda hazigwa uburyo bwo guhangana n’ibyo bihombo.
Agira ati “Tuzicarana na bo dufatanye gushyiraho imirongo migari n’ingamba zo guhangana n’ibyo bihombo, ariko bakwiye kumva ko Leta yonyine atari yo izabikora, abikorera bacu bakwiye gutinyuka kuko u Rwanda ni igihugu cya kabiri muri Afurika mu bifite amahirwe yo gushoramo imari.
Ntabwo numva rero ukuntu abikorera bacu bo badashobora kugirira icyizere igihugu cyabo ku mahirwe yo gushora imari, mu gihe abanyamahanga bagifite. Turashaka ko nk’abishyize hamwe bakora bagira ikibazo bakadusaba ibitekerezo kuko Leta na yo idafite ibisubizo by’ibibazo byose”.
Bamwe mu bikorera bavuga ko usanga hari igihe bahura n’ibihombo bitandukanye ndetse bakanakenera ubufasha bwa Leta, ariko ntibabubone bikabaviramo guhagarika imishinga yabo.
Urugero rwatanzwe na Bizimana Alexis uwo mu murenge wa Mbazi mu karere ka Huye, ni abashoramari b’inganda nto n’iziciriritse bafungirwa imirimo bya hato na hato nyuma yo gutangira imishinga yabo, hakorwa igenzura ry’ubuziranenge bagahagarikwa, bigatuma bahomba aho gufashwa ngo bakosore neza ibitagenda imishinga yabo ikomeze.
Agira ati “Nk’abafite inganda zenga inzoga n’izitunganya umusaruro ukomoka ku buhinzi usanga bafungirwa ibikorwa kubera kutuzuza ubuziranenge bukenewe, hari igihe bazira kuzifunga mu macupa atemewe ariko baba bagerageje gukora umushinga nubwo haba hari ibituzuye.
Njyewe nsanga Leta yari ikwiye kujya ifasha abatangiye iryo shoramari kugera ku byo ubuziranenge bukeneye, wenda umushoramari akazishyura iyo serivisi ariko adahagarikiwe ibikorwa ngo ashakishe uko abona ubuziranenge kandi atabishoboye”.
Kanamugire Callixte ushinzwe ubuvugizi mu rugaga rw’abikorera, we agaruka ku kwishyira hamwe nk’imwe mu nkingi yatuma ishoramari rigera ku bikorwa bifatika kandi bikazana inyungu kuri benshi.
Agira ati “Biragaragara ko kuba umuntu yakomeza kwikubira ku ishoramari rye rito uyu munsi bitashoboka, icyiza ni uguhuza ubushobozi bagakorera hamwe kuko ni byo bizana inyungu yihuse”.
Minsitiri Hakuziyaremye yasabye by’umwihariko abikorera ba Muhanga, Kamonyi na Ruhango gutekereza ku bikorwa byo gutangiza kubaka hoteli ihuriweho n’utwo turere yatewe inkunga na Perezida wa Repuburika hashize imya 16 ariko nta kirakorwa.
",https://www.kigalitoday.com/ubukungu/ishoramari/article/minicom-irasaba-abashoramari-kugirira-icyizere-leta,Business
Perezida Kagame yitabiriye ihuriro rya kabiri ry’ishoramari muri Afurika,"

Ni inama kandi yitabiriwe n’abakuru b’ibihugu barimo Perezida wa Afurika y’Epfo wanakiriye iyi nama Cyril Ramaphosa, Addo Dankwa Akufo-Addo wa Ghana, ndetse na Minisitiri w’Intebe Carlos Agostinho do Rosário w’igihugu cya Mozambique.
Mu kiganiro cyahuriwemo n’abo bayobozi bose, Perezida Kagame yagaragaje ko ahanini Abanyafurika ubwabo bafite uruhare mu kudindira kw’ishoramari ryabo kandi ko igihe kigeze ngo bakanguke bakore.
Agira ati “Ntekereza ko iki ari igihe cy’Abanyafurika ubwabo, twebwe Abanyafurika twishyize hasi cyane, iki ni igihe cyo gukanguka tugakora ibyo twakabaye twaragezeho, ni igihe cyo kubyaza amahirwe dufite ibyo tutabashije kugeraho”.
Umukuru w’igihugu kandi yagarutse ku mahirwe aboneka mu Rwanda ku bijyanye n’iterambere ry’ishoramari, mu iterambere rya Afurika.
Perezida Kagame yavuze ko mu Karere u Rwanda ruherereyemo abayobozi bakomeje gushaka uko bakwita ku iterambere ry’ishoramari, aho abantu bashobora gukora mu buryo bubanogeye.
Agira ati “Twashyize imbaraga nyinshi mu gushaka uburyo bwiza bunogeye abashoramari mu nzego zitandukanye, ibyo bikajyana n’imiyoborere myiza ishakira abaturage ibyiza.
Umutekano mu karere ka Afurika y’Iburasirazuba, ni kimwe mu biri gutuma igice cya Afurika y’Iburasirazuba kiza ku isonga mu guteza imbere ishoramari, u Rwanda rukaba rutarasigaye inyuma kuko ruhagaze neza kubera inyungu rukuramo”.
Mu bijyanye n’irindi shoramari, Perezida Kagame yavuze ko mu Rwanda hashyizweho “Kigali Innovation City”, aho kompanyi z’ikoranabuhanga n’ibigo bikomeye byatangije ibikorwa byo kwihutisha serivisi hifashishijwe ikoranabuhanga mu kurushaho kunoza serivisi z’ubucuruzi, kandi ko amarembo akinguye ku bashoramari babyifuza.
Naho ku bijyanye no gushora imari mu Rwanda, umukuru w’igihugu yavuze ko Leta yashyizeho uburyo bwo guhangana n’ibihombo bya hato na hato.
Ati “Twashyizeho ibintu byinshi birimo kuzamura ubuhinzi, aho dufite hegitari ziri hagati ya 15.000 na 20.000, ziteganyijwe kuvomererwa mu buryo bwa gihanga, tukaba turi gufatanya n’abashoramari bita ku buhinzi bugamije kohereza ibintu mu mahanga”.
Perezida Kagame yabwiye abitabiriye inama ko nta gishya cyangwa kigoye mu kureshya abashoramari, ko ahubwo icy’ingenzi ari ukubikora gusa.
Agira ati “Nta kintu gishya twakabaye twibaza gukora, itandukaniro gusa riza kubera umwihariko w’ahantu runaka, iyo bakora ibyo bazi ko bigomba gukorwa, bivuze ko ikibazo atari ukutamenya icyo gukora ahubwo icy’ingenzi ni ugukora ikigomba gukorwa.
Nimureke dukore ibyo tugomba gukora, mureke duhe umwanya abagore kuko hari ingero nyinshi z’abo tuzi bayoboye ibigo bikomeye, kandi benshi barashoboye nta mpamvu yo kubasiga inyuma rero”.
Ati “Tugomba gushyiraho inzego z’imiyoborere zikorera mu mucyo, gusobanurira abaturage amategeko no kuyubaha kugira ngo abantu bamenye uko bitwara, nta kintu na kimwe rero gishya cyatuma tudatangira kubikora none”.
Mbere yuko inama isozwa, abayobozi ba Afurika y’Epfo bishimiye ko imyanzuro yafatiwemo isobanutse kandi ikaba igomba kuva mu magambo ahubwo igashyirwa mi bikorwa.
Iri huriro ry’abayobozi ku ishoramari rya Afurika ritegurwa na Banki y’Iterambere ya Afurika n’abafatabyabikorwa bayo rikaba rihuye ku nshuro yaryo ya kabiri.
Iyi nama ikaba yitezweho kuzamura ishoramari n’ubukungu bwa Afurika muri rusange hifashishijwe amahirwe aboneka ku masoko yagutse no kwihutisha imishinga ishingiye ku kwizigamira no kurangiza imishinga y’ishoramari yatangijwe.
Ihuriro ryabaye mu mwaka ushize wa 2018 mu gihugu cya Misiri, hasinywe amasezerano ya miliyari 36z’amadorari ya Amerika, mu gihe ihuriro ry’uyu mwaka hasinywe amasezerano y’imishinga ya miliyari 67 z’amadorari ya Amerika.
Abantu babarirwa ku 2000 barimo, abakuru b’ibihugu na za guverinoma, abafatanyabikorwa mu ishoramari, abahagariye ibigega biteganyiriza iza bukuru n’abandi bashoramari bakomeye, ni bo bitabiriye iri huriro rya kabiri ryabereye muri Sandton Convention Center.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/ishoramari/article/perezida-kagame-yitabiriye-ihuriro-rya-kabiri-ry-ishoramari-muri-afurika,Business
Akora akazi ko gutunganya imisatsi atitaye ko yarangije kaminuza,"Uwo mukobwa warangije kaminuza muri 2017, yanze gushomera ahitamo kujya kwiga umwuga abifashijwemo n’Umuryango mpuzamahanga ushinzwe guteza imbere uburezi n’amahugurwa (APEFE), akaba yatanze ubuhamya bwe kuri uyu wa gatanu tariki 8 Ugushyingo 2019.
Ubwo buhamya yabutanze ubwo uwo muryango ku bufatanye na Minisiteri y’Umurimo n’abakozi ba Leta (MIFOTRA), bahuzaga abashaka akazi ari bo bize muri gahunda ya ‘Igira ku Murimo’ ndetse n’abagatanga.
Abahujinkindi avuga ko yahisemo kujya kwiga imyuga kuko yabonaga hari abashomeri benshi hanze, we ukumva icy’ingenzi ari uko umuntu abona ikimutunga.
Ati “Narangije muri kaminuza y’u Rwanda, nsanga hanze aha ubushomeri burakaze, mpitamo kongeraho imyuga. Nigiye muri VTC Gacuriro niga gutunganya imisatsi, gukora inzara na ‘make up’, nabikoze kuko jyewe numva nta kazi ntakora, igikuru ni uko mbona ikintunga.
Nshobora no kubona akazi kajyanye n’ibyo nize, ariko na ko kujya kugashaka no gukora ibizamini bisaba amatike n’ibindi. Kuko ubu nkora nkabona amafranga make make, na byo byanyorohera”.
Avuga kandi ko umwuga uba ufite agaciro aho umuntu yajya hose, ari yo mpamvu yumva yanabishishikariza n’urundi rubyiruko.
Ati “Njya nganira n’Abanyarwanda bari mu mahanga nkumva ko batunzwe n’imyuga kurusha ibyo bize muri za kaminuza. Nshobora kuva mu Rwanda nkajya muri Amerika, icyo gihe umwuga wanjye ndumva ari wo wazatuma mbaho neza”.
Uwo mukobwa ahamya ko iyo umuntu yize umwuga akeshi ashobora gutangira kwikorera nta gishoro bimusabye, akitangaho urugero kuko we ubu ngo arikorera, aho asuka imisatsi y’abagore cyangwa abakobwa, umuntu akamwishyura 15,000 amusutse kuva saa mbiri za mu gitondo kugeza saa munani, hakaba n’ubwo asuka babiri ku munsi.
Abahujinkindi yongeraho ko afite inzozi zo kuzikorera, agashinga bizinesi ye ndetse akaba yatanga akazi aho kugasaba.
Ati “Inzozi zanjye ni uko mu gihe kiri imbere nazatangiza ‘salon de beauté’ yanjye ku buryo umuntu azajya atekereza gukoresha imisatsi cyangwa inzara, atekera iwanjye. Nizeye kandi ko nzabigeraho. Ndashimira APEFE kuko ari yo yanyishyuriye ishuri ndetse ikampa na tike mu gihe cyo kwimenyereza umwuga”.
Muri icyo gikorwa, habayeho umwanya wo kuganira hagati y’urwo rubyiruko rurangije kwiga n’abatanga akazi, igikorwa kikaba cyasojwe 37 muri bo bemerewe akazi, cyane cyane mu bigo bakoreyemo imenyerezamwuga.
Uretse ibyo bigo byagendaga bifata bake bake, uruganda C&H Garment ruherereye mu gace kahariwe inganda i Masoro muri Gasabo rukora imyenda, uwari uruhagarariye yavuze ko rurimo kwagura ibikorwa byarwo, rukazafata abakozi bagera ku 2000 umwaka utaha.
Abo barangije muri iyo gahunda ya ‘Igira ku Murimo’ ni 121, hakaba hari abize gutunganya ibikomoka ku musaruro w’ubuhinzi (Food processing), gutunganya imisatsi, kudoda no gukora imigati, muri bo 10 bakaba baramaze kubona akazi.
Umuyobozi mukuru w’agateganyo ushinzwe umurimo muri MIFOTRA, Mwambari Faustin, yavuze ko icyo gikorwa cyo gufasha urubyiruko kwiga imyuga kizakomeza kugabanya ubushomeri.
Ati “Ubushomeri mu Rwanda buracyari hejuru ariko urebye mu myaka itatu ishize hari ikigenda kigabanuka kuko muri 2017 bwari kuri 17% ariko ubu buri kuri 14.5%. Ibyo bituruka ku ngufu zishyirwa mu ishoramari rya Leta no mu ry’abikorera, gahunda rero nk’iyi ya APEFE, zizakomeza kugabanya ubwo bushomeri”.
Gahunda ya Igira ku Murimo ifasha abayikurikira kwiga 50% bari mu ishuri naho 50% yindi bakigira mu nganda cyangwa mu bigo bikora ibyo biga.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/akora-akazi-ko-gutunganya-imisatsi-atitaye-ko-yarangije-kaminuza,Business
BK yaje muri banki 100 za mbere muri Afurika,"

Raporo yihariye kuri banki 100 za mbere muri Afurika yatangajwe n’ikinyamakuru ‘Africa business magazine’, ivuga ko ari bwo bwa mbere u Rwanda rugaragaye kuri uru rutonde.
Banki ya Kigali mu minsi yashize iherutse gutangaza ko yageze ku mari shingiro ya miliyari y’amadorari ya Amerika, ikaba yarakomeje gushora mu buryo bwo gutanga inguzanyo no kwita ku bakiriya bayo.
Iyi banki imaze imyaka 53 ifite serivisi nyinshi zirimo iyitwa BK Techouse, BK General Insurance na BK Capital.
Urugero, ubugenzuzi bwo muri 2018, bwagaragaje ko BK yungutse miliyoni 30.7 z’amadorari ya Amerika, zingana na miliyari 27.2 z’amafaranga y’u Rwanda.
Ibi bivuze ko inyungu yari yazamutseho 17.2% kugeza mu kwezi k’Ukuboza 2018.
Raporo ya African business, igaragaza ko habayeho kwiyongera k’ubukungu bwa Afurika, ndetse no muri8 banki zikomeye.
Banki zo muri afurika y’Epfo ni zo zakomeje kuyobora urutonde rwa banki zikomeye muri Afurika, kuko ziganje muri banki 10 za mbere, nubwo ifaranga ryo muri icyo gihugu (rand), ryagabanutse mu gaciro, ndetse n’ubukungu bw’icyo gihugu bikaba bigaragara ko bugenda gahoro.
Standard Bank Group ni yo muri Afurika y’Epfo ni yo iyoboye urutonde rwa banki 100 zikomeye muri Afurika, mu gihe n’izindi banki enye zo muri icyo gihugu ziyikurikiye mu 10 za mbere.
Afurika y’Epfo na yo yahuye n’izindi banki zikomeye zo muri Misiri na Marroc, bigaragara ko zazamutse cyane kandi ubukungu bw’ibyo bihugu na bwo bukaba buhagaze neza.
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/bk-yaje-muri-banki-100-za-mbere-muri-afurika,Business
"Dore uko wazigama 2,000Frws buri kwezi ukazasaza uhembwa 99,000Frws","Ahagana saa sita z’amanywa kuwa kabiri tariki ya 5 Ugushyingo 2019, uwo musaza yari agiye gusura umuntu ku Muhima akeka ko hari icyo yamufashisha agasunika iminsi cyangwa amasaha yo kubaho kwe.
Ntajya abura kuvuga mu rurimi rw’igifaransa mu biganiro agirana n’abantu, ndetse avuga ko mu gihe cy’ubusore n’ubukwerere bwe ngo yari yarihaye, ku buryo muri iki gihe atari kuba ahangayikishijwe n’imibereho.
Ubwo umunyamakuru wa Kigali Today yari amubajije ati “ndumva warize amashuri menshi”!, uwo musaza yagize ati” Abize bari iyo bari, jyewe naherekeje abiga kuko bo bafite pansiyo.
Uwo twiganye ubu arahabwa pansiyo, afite amafaranga agera muri za miliyari, sinzi ko tuzabonana, yitwa Habiyambere Alexis, yabaye Musenyeri ku Nyundo, mperutse no kumva amakuru ko avuye i Vatikani.
Mbonye imbaraga nazajya kumureba, ‘peut-ệtre’ (wenda) hari icyo yamarira kuko uzaba uwawe abura iminsi ariko atabura umunsi, turamutse tubonanye ntiyandekura ‘zéro’, nigeze kumva ko yanambaririje niba nkibaho”.
Umubyeyi witwa Mukandebe w’imyaka 67 utuye i Nyamabuye mu karere ka Muhanga, twaganiriye ateze imodoka muri gare ya Nyabugogo, avuga ko na we yabonye abasheshe akanguhe batizigamiye mu buto bwabo, kuri ubu ngo barimo gusabiriza.
Iki kibazo cyatangiye gutera impungenge zimwe mu nzego za Leta zirimo Ikigo gishinzwe ubwiteganyirize mu Rwanda RSSB, kibishingiye ku makuru y’uko Abanyarwanda 8% ari bo bonyine kugeza ubu bazigama amafaranga azababeshaho bashaje (pansiyo).
Ikigo cy’Ibarurishamibare (NISR) na cyo kigaragaza ko umubare w’abashehe akanguhe wavuye ku bihumbi 510 mu mwaka w’2012 ukazaba ugeze kuri 1,096,000 mu myaka 10 iri imbere.
Leta y’u Rwanda ivuga ko yashingiye kuri izo mpungenge ishyiraho ikigega cyitwa “Ejo heza”, kizajya gicungwa na RSSB, aho buri Munyarwanda guhera ku ruhinja rwaraye ruvutse kugera ku musaza, bagirwa inama yo kuzigama amafaranga azabatunga bashaje.
Umuhuzabikorwa wa gahunda ya “Ejo heza” Asiimwe Herbert agira ati “Abanyarwanda barenga 92% bafite ibyago byo kuzasazira mu bukene batagira ikibafasha.
Uranga kuzigamira izabukuru, uhitemo kuzasaza usaba umuturanyi, usaba umukwe, ugora Leta, ibi ntabwo twabireka, ntitugomba kurebera”!
Amafaranga buri muntu agomba kuzigama cyangwa kuzigamirwa
Umuntu uri mu cyiciro cya mbere cyangwa icya kabiri cy’ubudehe asabwa kuzigama amafaranga atari munsi y’ibihumbi cumi na bitanu ku mwaka (15,000Frw/mwaka) cyangwa 1,250frw buri kwezi.
Uri mu cyiciro cya gatatu cy’ubudehe asabwa kuzigama amafaranga atari munsi ya 18,000Frw ku mwaka, cyangwa 1,500frw ku kwezi, naho uri mu cyiciro cya kane agasabwa kwizigamira ibihumbi mirongo irindwi na bibiri ku mwaka (72,000frw) cyangwa ibihumbi bitandatu ku kwezi.
Pansiyo hamwe n’izindi nyungu uwazigamye muri Ejo heza agomba guhabwa
Umuntu wese uzigama amafaranga ye mu kigega cya “Ejo heza”, biteganyijwe ko azatangira gufata umushahara wa buri kwezi (pansiyo), hiyongereyeho inyungu ya 10%, ubwo azaba ageze ku myaka 55 y’ubukure.
Umuntu wese uzazigama muri Ejo heza bikamunanira atarageza ku myaka 55 y’ubukure, najya gusaba amafaranga yari agejejeho abitsa, ikigo RSSB kizayamusubiza yose hiyongereyeho inyungu ya 10% byayo.
Mu gihe yaramuka apfuye, umuryango we ni wo uzafata ubwo bwizigame.
Umuntu wese wakwihutira kuzigama muri Ejo heza kuri ubu, iyo yitabye Imana umuryango we uhabwa amafaranga y’ubwishingizi angana na miliyoni imwe, kandi akishyurirwa ikiguzi cyo gushyingurwa kingana n’amafaranga 250,000frw.
Umuntu wese watanze ubwizigame bwinshi akageza ku mafaranga miliyoni enye, kabone n’ubwo yaba atarageza ku myaka 55 y’ubukure, ahita atangira guhabwa pansiyo buri kwezi.
Iyo apfuye umuryango we ni wo ukomeza guhabwa iyo pansiyo, bakazamara imyaka 20 bajya gufata ayo mafaranga buri kwezi.
Mubazi (calculator) y’iyi gahunda ya “Ejo heza” igaragaza ko (nk’urugero), niba ufite imyaka 28 y’ubukure, ugatangira kuzigama amafaranga ibihumbi bibiri (2,000Frws) buri kwezi, uzageza ku myaka 55 y’ubukure ufite ubwizigame bw’amafaranga 4,124,639, hanyuma ukazajya uhabwa pansiyo y’amafaranga 28,369 buri kwezi.
Bigaragara ko uko umuntu azigama akiri muto ari bwo azabona pansiyo nyinshi kurushaho, kuko umwana w’imyaka 16 wazigamye amafaranga 2,000 buri kwezi muri Ejo heza, azageza ku myaka 55 y’ubukure ahembwa amafaranga 99,000 buri kwezi.
Aya mafaranga 2,000Frws uramutse uyabitse mu buryo busanzwe ukamara imyaka 39 uwo muntu w’imyaka 16 azamara azigama muri Ejo heza, hanyuma ugahitamo kujya wihembamo nk’ayo wabikaga, uzisanga ubona pansiyo ya buri kwezi ingana n’amafaranga 3,900 gusa.
Muri make uwizigamiye amafaranga 2,000Frws muri Ejo heza afite imyaka 16, azahembwa amafaranga 99,000Frws buri kwezi ageze ku myaka 55, mu gihe uwabitse amafaranga 2,000Frws mu buryo busanzwe we, azajya yihemba amafaranga 3,900Frws buri kwezi ageze ku myaka 55 y’ubukure.
Indi nyungu RSSB yizeza umuntu wese uzagira ubwizigame bw’amafaranga miliyoni enye atarageza imyaka 55 y’ubukure, ni uko azasaba 40% by’ayo mafaranga akayagira igishoro cyo kwishingira ubucuruzi cyangwa kwigisha abana.
Ikigo RSSB cyizeza ko amafaranga y’ubwizigame bwa ‘Ejo heza’ ndetse n’indi misanzu y’abanyamuryango ngo icunzwe neza kandi izacuruzwa aho idashobora guhomba, harimo kugura imigabane n’impapuro mpeshwamwenda ndetse no kuyaguriza amabanki.
Uko watanga ubwizigame bwawe cyangwa wabutangira umwana 
Icya ngombwa ni ukugira telefone ugakanda *506#, ugakurikiza amabwiriza, ukiyandikisha cyangwa ukandikisha umwana (utarageza imyaka 16), ugahita utanga umusanzu ukoresheje Mobile Money/Airtel money.
Ushobora no kujya kuri banki ikwegereye ujyanye indangamuntu bakakwandika cyangwa bakandika umwana uzajya utangira imisanzu, mu gihe we yaba atarageza igihe cyo gufata indangamuntu.
Hashyizweho n’uburyo bwo kwiyandikisha no gutanga ubwizigame bworohereza abantu bari mu mahanga, aho usura urubuga www.ejoheza.gov.rw ukiyandikisha ukanatanga ubwizigame ukoresheje master card/visa card.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubwiteganyirize/article/dore-uko-wazigama-2000frws-buri-kwezi-ukazasaza-uhembwa-99-000frws,Business
Batangiye kuruhuka imvune baterwaga no kutagira umuriro w’amashanyarazi,"Ni umushinga washowemo miliyoniesheshatu z’amadorari ya Amerika, ukaba ugomba gusiga ingo zirenga 9000 zigejejweho umuriro w’amashanyarazi.
Uyu mushinga wo gukwirakwiza umuriro w’amashanyarazi watangiye mu mwaka wa 2015, ugomba gushyirwa mu bikorwa na sosiyete y’Abahinde yitwa ‘SPENCON’, yari yatsindiye isoko ryo kuwukwirakwiza, udindizwa nuko iyi sosiyete yananiwe gushyira mu bikorwa ibikubiye mu masezerano y’ibyo yari yiyemeje.
Mu mwaka wa 2018, ni bwo iyo mirimo yashyikirijwe Sosiyete y’u Rwanda ishinzwe ingufu REG, kugira ngo isubukurwe.
Mu gihe cy’umwaka umwe ushize iyi mirimo yongeye gusubukurwa, ubu ingo 2000 zamaze kugezwaho umuriro w’amashanyarazi.
Abaturage barimo abo mu mudugudu wa Butunda mu murenge wa Gacaca mu karere ka Musanze, n’abatuye mu mudugudu wa Nyakiriba mu murenge wa Kinoni mu karere ka Burera baganiriye na Kigali Today, bahamya ko batangiye kwiruhutsa imvune baterwaga no kutagira umuriro w’amashanyarazi iwabo.
Uwitwa Rekayabo Sylvestre wo mu murenge wa Gacaca yagize ati “Twavutse dusanga tuba mu icuraburindi ry’ikizima, tugikuriramo none twari tugiye kugisaziramo tugicana amatadowa. Twishimiye kuba ubu noneho dushyikirijwe umuriro w’amashanyarazi, twatangiye kuwukoresha mu ngo, turacana, twumva radio, abana bacu bari kwiga nta nkomyi, urebye twishimye cyane”.
Aba baturage bavuga ko banakoraga urugendo ruri hagati y’isaha n’amasaha abiri bajya gushaka uko bashyira umuriro muri telefoni zabo, abakenera kujya gushesha na bo bakagorwa no kugera ahari amashanyarazi, ibi bikaba bibaye amateka.
Hari abatangiye kugura imashini zisya ibinyampeke bikavamo ifu, abandi bagura imashini zogosha, ndetse abacuruzi bo ngo batangiye gukora amasaha y’ikirenga kuko ntacyo bikanga.
Uwitwa Ngirabatware Emmanuel yagize ati “Nagiye kubona mbona batuye amapoto hano, bucyeye bazana insinga z’amashanyarazi ari nako abakozi babishinzwe bahasesekara baje kuduteranyiriza ibyo byuma ngo tubone amashanyarazi.
Nanjye nahise mboneraho ndibwira nti ese uwahita ngura imashini isya ibinyampeke! Ubu imashini irakora kubera ko umuriro uhari, abakiriya na bo bari kwisukiranya ku bwinshi kuko noneho bayibonye hafi yabo”.
Umuyobozi wa REG mu Intara y’Amajyaruguru, Marcel Nzamurambaho, yasabye abamaze kugezwaho uyu muriro w’amashanyarazi kuwuheraho ukababera imbarutso y’ibikorwa by’iterambere, ari nako bawubungabunga.
Yagize ati “Ntabwo twifuza ko uba umuriro wo gucana amatara yo mu ngo gusa, dushaka kubona ibyuma byinshi bisya imyaka, imashini zogosha imisatsi cyangwa izidoda imyenda, abasudira n’ibindi byiciro by’imirimo ishingiye ku gukoresha umuriro w’amashanyarazi byose byiyongere, ku buryo iterambere ry’aba baturage ryagendaga biguruntege kubera ko nta mashanyarazi bari bafite, tubone ryihuta”.
Aya mashanyarazi yakwirakwijwe muri utu turere uko ari dutatu ari ku muyoboro mugari wa Km 80 na Km 212 z’imiyoboro mito.
Byitezweko ingo 7000 zisigaye na zo zizaba zamaze kuwugezwaho mu gihe kitarenze umwaka umwe.
Umunyamakuru wa Kigali Today/KT Radio
",https://www.kigalitoday.com/ubukungu/iterambere/article/batangiye-kuruhuka-imvune-baterwaga-no-kutagira-umuriro-w-amashanyarazi,Business
Burera: Umukorongiro w’abakozi ba REG wagejeje amashanyarazi ku miryango 131,"Abo bakozi bagize icyiciro cya gatatu cy’abitabiriye itorero, nyuma y’umukorongiro bakoze kuwa gatatu tariki 30 Ukwakira 2019, banahise binjizwa mu ntore bahabwa izina ry’ubutore aho biswe ‘Indemyabusugire’.
Umuyobozi ushinzwe ubucuruzi muri REG, Wilson Karegeya, avuga ko abo bakozi b’icyo kigo bateguriwe uwo mukorongiro, hagamijwe kureba ko ibyo bize babyumvise neza kandi ko bagiye kubishyira mu bikorwa hagamijwe kurushaho kuzamura iterambere ry’igihugu.
Agira ati “Uwo mukoro twakoze uyu munsi ni umwe mu masomo abakozi na REG baboneye hano mu itorero ry’igihugu. Ushingiye ku gishushanyo no kucyerekezo bigishijwe hano.
Barabatoza bakabereka uko intore ikora, mu gusoza amasomo yose bakabaha umukoro wo kureba ko ibyo intore yatojwe yabyumvise. Uyu mwitoza wari kora ndebe”.
Karegeya avuga ko mu gufata umwanzuro wo kugeza abakozi ba REG bose mu itorero ry’igihugu, ari uburyo bwo kwihutisha gahunda y’igihugu yo muri 2024 yo kuba abaturage bose mu gihugu bagejejweho umuriro.
Avuga ko ibikorwa byakorewe muri uwo mwitoza bigize uruhare runini mu gufasha umubare munini w’abaturage kubona umuriro.
Agira ati “Mu itorero ry’icyiciro cya kabiri, abakozi ba REG bahaye umuriro Abanyarwanda 198 ba hano muri Burera. Uyu munsi duhaye imiryango 131 tunavugurura umuyoboro wari ushaje wagaburiraga ingo 40, dutera amapoto 40 mashya yujuje ubuziranenge”.
Bamwe mu bakozi ba REG basoje itorero baganiriye na Kigali Today, bavuga ko ubumenyi bahawe hari icyo buzabibutsa mu kuzuza inshingano zabo zo kwihutisha iterambere mu Rwanda hifashishijwe umuriro w’amashanyarazi.
Mukankiko Belenice agira ati “Amasomo twahawe n’uyu mukorongiro aratwubaka natwe ubwacu. Hari icyo bitwibutsa mu kunoza inshingano dusanganywe. No kuruhande rw’abagenerwabikorwa, Abanyarwanda muri rusange bibagirira umumaro kuko nkuko dusanzwe dutanga imbaraga zacu mu gufasha Abanyarwanda kubona ingufu z’amashanyarazi, bituma tubasha kubafasha kwihutisha iterambere ryabo”.
Akomeza agira ati “Twihaye intego yo gukora ubudasa nyuma yo gufata aya masomo tukiyibutsa za ndangagaciro. Turarushaho gutanga umusaruro uruta cyane uwo twatangaga mbere yuko twibutswa indangagaciro ziranga intore”.
Iyakaremye Emmanuel ati “Iminsi icumi tumaze hano twahigiye byinshi. Buri gikorwa uhura na cyo mu itorero kiba ari isomo rijyanye no gukorana ubupfura dutanga serivisi nziza ku Banyarwanda.
Icyo Abanyarwanda batwitegaho, ni uko tugiye guhindura imikorere, uburyo buke buhari tukabubyaza umusaruro mwinshi kandi n’igihe gito gihari tukakibyaza ibikorwa byinshi dukorana ubupfura”.
Ubuyobozi bw’umurenge wa Kinoni, kamwe mu duce twakorewemo ibikorwa binyuranye by’abakozi ba REG basoje itorero, buremeza ko hagiye kuba impinduka zifatika mu mibereho myiza y’abaturage aho ngo hari abo insinga z’umuriro zanyuraga hejuru bo ntubagereho.
Ibyo bidindiza iterambere ryabo nkuko Kigali Today yabitangarijwe na Nyirasafari Marie, Umunyamabanga nshingwabikorwa w’umurenge wa Kinoni.
Agira ati “Turashimira cyane Leta y’ubumwe. Abaturage benshi umuriro wanyuraga hejuru yabo, ikigaragara n’amapoto baduhaye afite imbaraga, aho yasimbuye amwe yari ashaje cyane aho abaturage batabonaga aho bafatira umuriro”.
Akomeza agira ati “Muri iyi minsi, REG iri mu itorero hano idufashije byinshi cyane. Nzi ko iterambere rigiye kwiyongera abaturage bakabona ibikorwaremezo birimo amamashini, inzu zo kogosha zikiyongera, aho gusharija amaterefoni yabo, abana benshi mu kwiga bakoreshaga ama buji cyangwa se agatodowa. Hari byinshi bigiye gukorwa bikazamura imibereho myiza y’umuturage”.
Mu karere ka Burera, mu ngo ibihumbi 82, izigera mu bihumbi 23 zifite amashanyarazi afatiye ku muyoboro mugari, naho ingo 5,465 zifite amashyanyarazi afatiye ku mirasire y’izuba aho muri ako karere ijanisha ry’ingo zifite umuriro w’amashanyarazi riri kuri 33%.
Mu cyerekezo cy’igihugu, mu mwaka wa 2024 hose mu gihugu hazaba hagejejwe umuriro w’amashanyarazi, mu gihe kugeza ubu ingo zifite umuriro w’amashanyarazi mu gihugu hose zigeze kuri 52%.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/iterambere/article/burera-umukorongiro-w-abakozi-ba-reg-wagejeje-amashanyarazi-ku-miryango-131,Business
Abohereza n’abifuza kohereza ibicuruzwa hanze bagiye koroherezwa,"Ibi ni ibyatangajwe kuri uyu wa gatatu tariki 30 Ukwakira 2019, ubwo Banki y’u Rwanda Itsura Amajyambere (BRD) yatangizaga ku mugaragaro ubukangurambaga bugamije gushishikariza abanyarwa iby’ikigega (EGF) cyashyizwemo miliyari 12 z’Amadolari ya Amerika yo gufasha abifuza kohereza hanze ibikorerwa mu Rwanda.
Mu rwego rwo kuzamura umubare w’ibyoherezwa hanze y’u Rwanda no kubimenyekanisha, muri 2016 Guverinoma y’u Rwanda ibinyujije muri Minisiteri y’Ubucuruzi na BRD, yatangije ikigega cyo guteza imbere ibyoherezwa hanze (Export Growth Fund).
Iki kigega giha amabanki amafaranga yo guha abacuruzi maze bakishyura 14% by’inguzanyo. Kizajya kandi gifasha abo bacuruzi kugera ku isoko mpuzamahanga bahabwa amadori ibihumbi 100 ni ukuvuga hafi miriyoni 100, ndetse gitange ingwate ya 80% mu gihe habayeho igihombo giturutse ku mpamvu zitandukanye.
Iki kigega kandi cyagenye uburyo bwo gufasha abifuza gutangira iyo mishinga by’umwihariko urubyiruko.
Umuyobozi wa BRD ifite mu nshingano icyo kigega Eric Rutabana yatangaje ko kugira ngo umubare w’abafashwa kohereza ibintu byabo hanze wiyongere leta n’abafatanyabikorwa bayo bamaze gushyiramo amaranga menshi.
Yagize ati “Leta imaze gushoramo amafaranga agera kuri miriyari eshatu, ariko birenze kuri ayo mafaranga, BRD ikoresha n’andi mafaranga yayo kugira ngo umubare wabo dufasha wiyongere, muri uyu mwaka twabonye inkunga ya miriyoni 8,5 z’amaeuro twahawe na banki y’abadage.”
Ayo mafaranga akaba anyuzwa mu mabanki arimo banki ya Kigali, banki y’abaturage, equity bank, I&M bank, n’zizindi bikorana n’iki kigega kugira ngo abaturage babashe kuyabona.
Rutababana kandi yakomeje asobanura ku bisabwa kugira ngo uwifuza guhabwa kuri aya mafaranga abe yayabona.
Yagize ati “Kubatangira bagomba kuba bafite imishinga myiza inoze, abadafite ubwo bushobozu turabafasha, ikindi niko tugusaba kuba washobora kohereza ibicuruzwa ku kigera cya 40% mu myaka itanu, ikindi n’ibijyaye n’ubuziranenge uba ugomba kuzuza, urebye ni nkibisanzwe bisabwa ariko ikiyongeraho ni ubufasha butandukanye dutanga.”
Kugeza ubu kuva cyatangira gukora muri 2016 kimaze gufasha abacuruzi 31, abandi 19 bakaba baratangiye kujya batwara ibicuruzwa byabo hanze.
Ubu bukangurambaga bukaba buzamara igihe cy’umwaka BRD izenguruka hirya no hino mu gihugu.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubukungu/ubucuruzi/article/abohereza-n-abifuza-kohereza-ibicuruzwa-hanze-bagiye-koroherezwa,Business
Iterambere ry’imijyi rikwiye gushingira ku nyungu z’abaturage – Perezida Kagame,"

Umukuru w’Igihugu yabivuze mu gitondo cyo kuri uyu wa gatatu tariki 30 Ukwakira 2019 ubwo yagezaga ijambo ku bitabiriye iyo nama (Qatar Information Technology Conference and Exhibition - QITCOM2019).
Ni inama yateguwe na Minisiteri y’Ubwikorezi n’Itumanaho, ku bufatanye n’umuyobozi w’Ikirenga wa Qatar, Sheikh Tamim Bin Hamad Al Thani.
Ahabera iyo nama hateguwe n’imurika ryo kugaragaza ubuhanga bugezweho mu kwihutisha iterambere ry’imijyi.
Mu ijambo rye, Perezida Kagame yasobanuye ko imijyi iteye imbere atari iyuzuyemo mudasobwa, ahubwo ko ari igaragaramo abaturage bateye imbere.
Ati “Ntidukwiye kwita ku kugaragaza ibikoresho by’ikoranabuhanga bihambaye, ahubwo iterambere rikwiye kugaragarira mu mibereho myiza y’abantu baba mu mijyi.”
Umukuru w’Igihugu yagaragaje ko iterambere ry’imijyi rikwiye kuba iryoroshya imibereho y’abatuye mu mijyi.


Yatanze urugero ku Rwanda, agaragaza ko nko mu mujyi wa Kigali, umugenzi atega imodoka agakozaho ikarita atishyuye amafaranga mu ntoki, yagera mu modoka akagenda anakoresha Interineti (wi-fi) iba muri izo modoka zitwara abagenzi.
Yatanze urundi rugero rw’ibyangombwa byerekeranye na serivisi zitangwa na Leta byakwa hifashishijwe ikoranabuhanga, aho ukeneye ibyo byangombwa anyura ku rubuga rwa Interineti rwitwa Irembo, akabasha kubibona bitamusabye gukora ingendo no gutakaza igihe n’amafaranga menshi.
Urundi rugero yatanze ni urugaragaza ko mu Rwanda ikoranabuhanga ryorohereza abantu kwishyura serivisi nk’amazi n’amashanyarazi hifashishijwe ikoranabuhanga rya ‘Mobile Banking’, aho abantu babasha kubitsa amafaranga kuri Banki cyangwa kuri telefoni nyamara bakayagendana.
Perezida Kagame ati “Ubwo buryo bwo kwishyura hifashishijwe ikoranabuhanga ntibworoshya gusa itangwa rya serivisi, ahubwo bugabanya n’inzira zitangirwamo ruswa.”


Amwe mu masosiyete yo mu Rwanda akora ibyerekeranye n’ikoranabuhanga na yo yitabiriye iryo murika. Ayo ni AC Group, Ampersand, BSC, Irembo, Pascal Technology, QT Software na Wastezon.
Perezida Kagame yavuze ko iterambere ry’imijyi ku mugabane wa Afurika ririmo kwihuta cyane kurusha ahandi ku isi.
Urugero ni nk’aho mu Rwanda iterambere ry’imijyi ryiyongeraho 6% ku mwaka, mu gihe iterambere ry’imijyi ku rwego rw’isi riri ku muvuduko wa 2% ku mwaka.
Umukuru w’Igihugu kandi yifashishije urundi rugero rw’umuvuduko w’iterambere ry’Umujyi wa Kigali, agaragaza ko uwo mujyi mu mwaka wa 1962 wari utuwe n’abantu babarirwa mu bihumbi bitandatu (6000), ariko kuri ubu uwo mujyi ukaba utuyemo abagera kuri miliyoni imwe n’ibihumbi 500.
Perezida Kagame ati “Abaturage b’u Rwanda bari munsi ya 20% ni bo ubu batuye mu mijyi. Intego yacu ni ukuzamura iyo mibare ikagera kuri 35% by’abazaba batuye mu mijyi mu myaka iri imbere.”


Perezida Kagame yavuze ko u Rwanda na Afurika muri rusange bikeneye gukomeza kwihuta mu iterambere, bityo ko buri mufatanyabikorwa wese wifuza kugira uruhare muri iryo terambere ahawe ikaze.
Amafoto: Urugwiro
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/iterambere/article/iterambere-ry-imijyi-rikwiye-gushingira-ku-nyungu-z-abaturage-perezida-kagame,Business
U Rwanda na Hong-Kong byiyemeje guteza imbere umubano ushingiye ku bucuruzi,"

Ni mu mahugurwa ku bucuruzi n’ishoramari, yabereye ku wa kabiri tariki 29 Ukwakira 2019 mu Mujyi wa Kigali, yitabirwa n’ibigo by’ubucuruzi bitandatu na ba rwiyemezamirimo batandukanye bo mu Rwanda no muri Hong-Kong.
Aya mahugurwa hagati y’abikorera bo mu Rwanda na Hong-Kong, yateguwe n’Inama ya Hong-Kong ishinzwe iterambere ry’ubucuruzi (Hong Kong Trade Development Council - HKTDC), ku bufatanye n’urugaga rw’abikorera mu Rwanda (PSF).
Intego nyamukuru y’ayo mahugurwa nk’uko byasobanuwe n’abayateguye, ni ugushaka urufunguzo rw’ahari amahirwe yo gukorana ubucuruzi n’ishoramari hagati ya Hong Kong n’u Rwanda.


Ibikorwa impande zombi zirimo kureba ko zagiranamo ubufatanye birimo iby’ubukungu nk’amabanki n’ibigo by’imari, itumanaho rikoresha ikoranabuhanga, ubwikorezi, gutanga sirivisi za kinyamwuga, inganda, ubwubatsi bw’amazu yo guturwamo, gutumiza no kohereza ibicuruzwa hanze, ibikorwa remezo n’ubwubatsi.
Umuyobozi w’Inama ya Hong-Kong ishinzwe iterambere ry’ubucuruzi muri Afurika no mu burasirazuba bwo hagati Daniel Lamb, asanga u Rwanda ari isoko ry’ingenzi kuri Hong Kong.
Uyu muyobozi yavuze ko mu myaka 25 ishize, u Rwanda rwigaragaje nk’igihugu kihagazeho haba mu iterambere ry’abaturage n’iry’ubukungu, ari yo mpamvu bifuza ko ibigo byinshi by’ubucuruzi byo muri Hong Kong cyangwa ibyo mu Bushinwa, bitangira kuza gushora imari mu Rwanda no kuzamura ubufatanye mu bucuruzi.


Umuyobozi mukuru wungirije akaba anakuriye ishami rishinzwe ibikorwa muri RDB, Zephanie Niyonkuru, yijeje abikorera bo mu Rwanda na Hong-Kong uruhare rwa Leta mu gukomeza gushyigikira ubu bufatanye, kandi ko igikorwa cyose cy’ubucuruzi kizajya kivuka hagati y’impande zombi, Leta yiteguye kucyorohereza gutangira.
Intumwa zishinzwe ubucuruzi mu Rwanda zizatangira gukorera ingendo ku mpande zombi, u Rwanda rukaba rwitegura kujya muri Hong-Kong mu mwaka utaha, kwitabira imurikabikorwa ry’ibiribwa (Hong-Kong Food Expo).




Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/u-rwanda-na-hong-kong-byiyemeje-guteza-imbere-umubano-ushingiye-ku-bucuruzi,Business
"Ababaruramutungo b’umwuga bake, inkomoko y’ibihombo kuri Leta ","Umuyobozi wa ICPAR AMIN Miramago yabitangaje mu minsi ishize ubwo iki kigo cyari kiri mu biganiro ngarukamwaka by’iminsi ibiri byahuje abanyamuryango bacyo mu Karere ka Rubavu.
Iki kigo kimaze kugira abanyamuryango b’abacungamutungo b’umwuga 600, kimaze gusinya amasezerano y’ubufatanye n’ikigo cyo muri Afurika y’Epfo cyigisha ababaruramari b’umwuga SAIPA gifite abanyamuryango ibihumbi 10.
AMIN Miramago avuga ko imwe mu mpamvu ituma habaho ibihombo mu bigo bya Leta ari umubare muto w’ ababaruramutungo b’umwuga babikora.
AMIN Miramago yagize ati «Hari ukuba ibigo byose bya Leta bidafite ababaruramutungo babigize umwuga ugereranyije ababikora n’abo dufite, hari uburangare hari no kuba hari abashobora kubikora nkana. »
AMIN Miramago avuga ko abari muri ICPAR bahora bahugurwa bihoraho nibura amasaha 40 ku mwaka akamenya ibyahindutse mu mategeko n’ikoranabuhanga.
Umuyobozi wungirije muri Banki Nkuru y’igihugu, Dr Monique Nsanzabaganwa, avuga ko icyo bashyize imbere mu bigo by’imari ari ukugira abakozi b’abanyamwuga.
Ubuyobozi bwa ICPAR bufite abanyamuryango 600 n’abanyeshuri ibihumbi 3000 buvuga ko bwifuza kugirana amasezerano n’ibigo nka CMA na SAIPA kandi bifuza kugirana amasezerano na ACCA na DWA kugira ngo bafashe Abanyarwanda kugira ubunyamwuga ku rwego mpuzamahanga.
Muri uko kongera abanyamuryango mu Rwanda, ICPAR yasinyanye amasezerano n’Ishuri rikuru Kibogora Polytechnic, Kaminuza ya Kibungo UNIK; Kaminuza ya Kigali n’Ishuri rikuru ry’icungamutungo rya Kigali KIM na Kaminuza y’u Rwanda ishami ry’Ubucuruzi n’Ubukungu UR-CBE.
Leta y’u Rwanda yihaye inshingano y’ uko mu mwaka wa 2020 kimwe cya kabiri cy’abaturage bazaba bakora mu mirimo itari ubuhinzi; igihugu kikaba gihanga imirimo mishya 200,000 buri mwaka itari ubuhinzi.
Ibaruramutungo ry’umwuga ni umwe mu mwuga watanga akazi mu Rwanda no hanze yarwo mu gihe abantu bitabiriye kwiga no gutsinda ibizami by’ibaruramutungo ry’umwuga.
AMIN Miramago avuga ko kuba abantu benshi batitabira kwiga gukora ibaruramutungo ry’umwuga biterwa no kutagira amakuru, ikindi abantu bakibwira ko bigoranye nyamara ngo iyo bigorana ntibaba baravuye kuri 98 ubwo babatangiye babe bageze kuri 600.
Dr Monique Nsanzabaganwa umuyobozi wungirije muri banki nkuru y’igihugu avuga ko u Rwanda rukeneye ko abakora umwuga w’ibaruramari bakomeza kwiteza imbere mu bumenyi kuko umwuga bakora ugenda ugira imbogamizi zirimo ibikorwa by’iterabwoba n’ubujura bukoresheje ikoranabuhanga, ariko guhura nk’abanyamwuga bikaba bifite akakaro kuko bungurana ubunararibonye bakubaka ubunyamwuga.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/iterambere/article/ababaruramutungo-b-umwuga-bake-inkomoko-y-ibihombo-kuri-leta,Business
Mu Rwanda hafunguwe icyambu kizorohereza abaguzi bo muri Afurika no hanze yayo(Video),"

Byatangajwe kuri uyu wa 21 Ukwakira 2019, ubwo Perezida Kagame yatahaga icyo cyambu giherereye i Masaka mu Karere ka Kicukiro, igikorwa cyitabiriwe n’abandi bayobozi batandukanye haba mu nzego za Leta no mu z’abikorera, bose bakavuga ko ari intambwe ikomeye u Rwanda rugezeho.
Icyo cyambu cyatashywe none, hashize umwaka gitangiye gukora nk’ububiko bw’ibicuruzwa mu rwego rw’igerageza, hakaba hatashywe icyiciro cya mbere cy’uwo mushinga washowemo miliyoni 35 z’Amadolari ya Amerika (asaga miliyari 32 z’Amafaranga y’u Rwanda).
Perezida Kagame yavuze ko icyo cyambu kitazafasha Abanyarwanda gusa ahubwo ko kizorohereza n’abandi baguzi bo muri Afurika ndetse no hanze yayo.
Yagize ati “Kuva iki gikorwa cyatangizwa, u Rwanda rurakora ibishoboka byose, ku ruhande rwarwo, kugira ngo rukorane n’isoko rigari ry’abagera kuri miliyari imwe na miliyoni 200 bo muri Afurika no hanze yayo”.


Arongera ati “Twishimiye gufatanya na Dubai Ports World mu ishyirwaho ry’iki cyambu cyo ku butaka, kugeza ubu cyatangiye guteza imbere ubucuruzi kinagabanyiriza igihugu amafaranga cyatangaga muri urwo rwego”.
Umuyobozi w’umuryango w’abatumiza n’abohereza ibicuruzwa mu mahanga, Fred Seka, yavuze ko icyo cyambu cyari gikenewe kuko kizorohereza abakora ubucuruzi bwambukiranya imipaka cyane cyane mu by’impapuro.
Ati “Kizorohereza cyane cyane Abanyarwanda bohereza n’abatumiza ibicuruzwa kuko impapuro ziherekeza ibicuruzwa zakorerwaga i Dar Es Salaam zizajya zikorerwa hano. Ibicuruzwa bizajya bigera Dar Es Salaam bikomeza byerekeza aho bigomba kujya nta kindi bikoreweho”.
Arongera ati “Mbere gukura kontineri i Dar Es Salaam muri Tanzania kuyigeza i Kigali byatwaraga agera ku bihumbi bitanu na magana atanu (5.500) by’Amadolari ya Amerika (asaga miliyoni eshanu z’Amafaranga y’u Rwanda), ariko ubu ageze ku bihumbi bitatu na magana atanu (3.500) by’Amadolari ya Amerika (miliyoni eshatu n’ibihumbi 200 by’Amafaranga y’u Rwanda). Urumva ko hari icyagabanutseho kandi twizera ko bizakomeza kugabanuka”.


Icyo kigo ngo gifite ubushobozi buri hejuru kuko cyakira kontineri ibihumbi 50 ku mwaka mu gihe ahandi hakora nka cyo hakira kontineri 1000, kandi ngo kubera uko kuntu ari ahantu hagutse, no gupakurura ibicuruzwa birihuta, amakamyo ntahatinde, bityo ba nyiri imodoka ntibahendwe.
Umuyobozi mukuru wa DP World, Sultan Ahmed Bin Sulaymen, yavuze ko kubaka icyo cyambu bitari kugerwaho iyo hatabaho ubuyobozi bwa Perezida Kagame.
Ati “Nishimiye ibyo twagezeho hano mu Rwanda, nkaba ntatinya kuvuga ko bitari kugerwaho iyo hatabaho icyerekezo cya Perezida Kagame wahinduye imitekerereze y’Abanyarwanda.


Igitekerezo cy’iki cyambu twakiganiriye na Perezida Kagame muri 2011, ahita aduha karibu none ubu ibicuruzwa biragenda ibindi bikaza bishyikira hano, ni ikintu cyiza”.
Kigali Logistics Platform yagabanyije iminsi ibicuruzwa byamaraga mu nzira iva ku minsi yari hagati ya 10-14 igera kuri itatu uyu munsi, icyo kigo kandi ngo cyahaye akazi abakozi 667, muri bo 98% bakaba ari Abanyarwanda.




Reba mu ncamake amashusho (Video) agaragaza uko uwo muhango wagenze
Amafoto: Plaisir Muzogeye
Inkuru bijyanye: 
Kigali: Perezida Kagame yatashye icyambu kidakora ku nyanja
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/Mu-Rwanda-hafunguwe-icyambu-kizorohereza-abaguzi-bo-muri-Afurika-no-hanze-yayo-Video,Business
Ingo zifite amashanyarazi mu Rwanda zigeze kuri 53%,"

Nk’uko gahunda y’igihugu yo kwihutisha iterambere ibivuga, REG ifite akazi ko kugeza amashanyarazi ku ngo zose mu Rwanda bitarenze umwaka wa 2024, bivuze ko mu myaka isigaye, ingo zisaga 47% zigomba kugezwaho amashanyarazi.
Mu mwaka w’ingengo y’imari ushize, umubare w’abafatabuguzi ba REG bafite amashanyarazi afatiye ku muyoboro mugari wiyongereyeho ingo zisaga ibihumbi 146 naho ingo zikoresha amashanyarazi akomoka ku mirasire y’izuba ziyongeraho izisaga ibihumbi 83. Muri rusange, mu mwaka umwe, umubare w’ingo zifite amashanyarazi wazamutseho 8%, uva kuri 45% ugera kuri 53%.
Nk’uko imibare ibigaraza, imiyoboro ikwirakwiza amashanyarazi mu gihugu na yo yubatswe ari myinshi, iva ku birometero 6,443 by’umuyoboro uringaniye (MV) igera ku birometero 7549 ndetse n’ibirometero 13,942 by’umuyoboro muto kugera ku birometero 16,775.


Umuyobozi Mukuru wa REG, bwana Ron Weiss, ubwo yaganirizaga abakozi ba REG bitabiriye itorero i Nkumba, yavuze ko akazi bafite katoroshye ariko gashoboka.
Yagize ati “Imihigo twihaye ntabwo ari imihigo y’umuntu umwe, ni imihigo y’ikigo, igomba kugirwamo uruhare na buri wese.”
Yakomeje ashima abakozi ba REG kubera imbaraga bashyira mu kazi kabo, ndetse avuga ko atewe ishema n’uko abakozi b’iki kigo biteguye kujya mu ngamba bityo hagakorwa ibishoboka byose, abaturage bakabona amashanyarazi atuma bashobora gukora bakiteza imbere.
Yagize ati: “Turashaka igihugu giteye imbere n’abaturage bagatera imbere, bagakora ubucuruzi ndetse n’indi mirimo izatuma batera imbere kubera ingufu z’amashanyarazi turimo kugenda tubagezaho. Ndasaba intore gukora gitore no kwishimira akazi zikora.”
Aho amashanyarazi agera, ubuzima burahinduka iterambere rikihuta. Bamwe mu baturage baherutse guhabwa amashanyarazi mu Karere ka Gakenke, bavuga ko amashanyarazi abaruhura ingendo bakoraga bajya gushaka serivisi mu mijyi ndetse akanatuma urubyiruko rwihangira imirimo.
Uwitwa Kavutse Innocent yavuze ko ayo mashanyarazi ari ingirakamaro kuko azatuma abana babo baguma muri ako gace mu gihe bamaraga gutera imbere bakigira i Kigali n’ahandi hateye imbere.
Abize imyuga nko gusudira na bo ngo byabagoraga kuguma muri ako gace katabamo umuriro bigatuma bahava bakigira ahandi bashobora gukorera mu buryo bworoshye.


Uwitwa Bizumugabe Célestin utuye mu Murenge wa Mamba mu Karere ka Gisagara, na we avuga ko kubera ko batari bafite amashanyarazi, ngo hari seirivisi bajyaga gushaka kure.
Yagize ati “Iyo urebye ahantu hari umuriro haba hageze iterambere, nk’ubu ndaguha urugero, hano duhinga ibigori ariko iyo twakeneraga kurya akawunga watumaga umwana ukamukorera agatwaro ashoboye akajya gushesha i Musha.”
Yunzemo ati “Ubu kuva twamaze kubona umuriro nizera ko n’imashini zisya tudashobora kuzibura kuko hari abashoramari bashobora kuzizana, na hariya i Musha ntabwo bazivukanye ni amafaranga bashora. Ariko ntiwahazana imashini y’amashanyarazi adahari.”
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/ingo-zifite-amashanyarazi-mu-rwanda-zigeze-kuri-53,Business
Ikigo WASAC cyashimiwe inkunga cyatanze mu kigega ‘Agaciro Development Fund’ ,"Umuyobozi mukuru w’iki kigega Dr. Jack Kayonga yabivuze tariki 15 Ukwakira 2019, ubwo yakiraga inkunga ya miliyoni 50 yatanzwe n’ikigo cya WASAC gishinzwe gukwirakwiza amazi mu Rwanda.
Kuva ubwo iki kigega cyatangizwaga na Perezida wa Repubulika Paul Kagame muri 2012, Ibigo bya Leta n’iby’abikorera, ndetse n’Abanyarwanda mu byiciro bitandukanye bagiye bagitera inkunga hagamijwe kwigira kw’Abanyarwanda.
Gusa uko imyaka ishira ubwitabire mu gutera inkunga iki kigega bugenda busubira inyuma, nk’uko umuyobozi mukuru wacyo Dr Jack Kayonga abivuga.
Ati “Uko twatangiye si ko bimeze ubu. Ku ikubitiro abantu baritanze by’intangarugero, abantu batanga hafi umushahara w’ukwezi kose. Mu bakozi ba Leta abenshi batangaga icyo gihe n’ubu baracyayatanga, ahubwo icyo tutabona ni ibigo bya Leta n’ibindi bigo bidaherekeza [abakozi mu gutanga imisanzu]”


Mu bigo byitabira gutera inkunga iki kigega harimo n’Ikigo cy’Igihugu gishinzwe gukwirakwiza amazi, isuku n’isukura (WASAC), nk’uko bivugwa n’umuyobozi w’Agaciro Development Fund wemeza ko kuva mu myaka itanu ishize, WASAC buri mwaka itanga inkunga itari munsi ya miliyoni 50.
Umuyobozi mukuru wa WASAC, Eng. Aimé Muzola, avuga ko gutanga iyo nkunga bidasaba kuba ikigo gifite amafaranga menshi, ahubwo bisaba kugira imyumvire yo kwihesha agaciro.
Ati “Kwihesha agaciro si amafaranga menshi kuko n’umukene yihesha agaciro iyo afite iyo myumvire. Imbaraga zashyizwe mu bukangurambaga mbona zihagije ku buryo twazajya dukora gahunda nk’izi buri mwaka mu bigo byose ku buryo biba umuco kwigira”


Ikigega Agaciro Development Fund kimaze kubona miliyari zisaga 50 yaturutse mu misanzu y’Abanyarwanda, ariko umutungo rusange wacyo habariwemo n’imitungo Leta yeguriye ikigega ugera muri miliyari 194 nk’uko Dr Kayonga abivuga.
Yashimye ikigo cya WASAC asaba ko n’ibindi byakireberaho, anavuga ko bafite gahunda yo gukomeza ubukangurambaga kugira ngo n’ibigo byadohotse mu gutanga imisanzu byikubite agashyi.
Amafaranga y’imisanzu yatanzwe mu kigega Agaciro Development Fund ngo ntaratangira gukoreshwa, Dr Kayonga akavuga ko kuri ubu agishorwa mu bikorwa bibyara inyungu kuko intego y’amafaranga ikigega kigomba kuba gifite itaragerwaho.
Kuyabyaza inyungu bikorwa mu buryo bwo kuyabitsa muri banki akunguka, kuyaguramo impapuro mpeshwamwenda zizwi nka “treasury bonds” ndetse no kuyashora mu makompanyi atandukanye, kuri ubu iki kigega kikaba kimaze gushora mu makompanyi 28.


",https://www.kigalitoday.com/ubukungu/ubwiteganyirize/Ikigo-WASAC-cyashimiwe-inkunga-cyatanze-mu-kigega-Agaciro-Development-Fund,Business
Banki ya Kigali yeretse ababyeyi akamaro ko kuzigamira abana hakiri kare,"Uretse ibyicungo abana bakiniragaho, BK yambitse abana n’ababyeyi imipira y’ibirango byayo, ihamagara abanyamuziki babacurangira ndetse inabakiriza ibiribwa n’ibyo kunywa, kandi ngo iki gikorwa kizaba ngarukamwaka.
Iyi banki ivuga ko igamije guha ubutumwa ababyeyi, ko bakwiriye kuzigamira abana hakiri kare kugira ngo mu gihe kizaza batazavunwa no gushaka ibibatunga hamwe n’amafaranga y’ishuri.
Umuyobozi w’Ishami ryo kwamamaza muri BK, Thierry Nshuti agira ati ""Nuzigamira umwana wawe nibura amafaranga ibihumbi icumi ku kwezi, mu myaka 20 azaba afite amafaranga miliyoni ebyiri n’ibihumbi magana ane (2,400,000) hiyongereyeho inyungu ya 8% ku bwizigame bwa buri mwaka"".
Ibi n’umubyeyi udafite akazi yabikora kuko njya mbona bazigama mu bimina, ufite ayo mafaranga azashobora kwishyurira umwana byibura imyaka itatu cyangwa ine muri kaminuza, urumva ko nta kizamugora"".
Nshuti avuga ko buri mwaka bazajya bategura uburyo bwo gushimisha abana bazigamiwe muri BK, ariko banabwira ababyeyi ko ibihe bigenda bikomera, bigasaba ko buri muntu atangira kwiteganyiriza hakiri kare.
Kugeza ubu abana bamaze kuzigamirwa muri BK muri Konti yitwa ’Kira Kibondo’ ngo baragera muri 300.
Nshuti ati ""Aba ni bake ugereranyije n’umubare w’abana b’Abanyarwanda bakeneye kuzigamirwa"".
Ku rundi ruhande, bamwe mu babyeyi bitabiriye umunsi mukuru w’abana kuri BK, bavuga ko iki ari igikorwa kizasigara mu mitwe yabo, ku buryo ngo abana bazahora babasaba kubazigamira kugira ngo babashe kujyayo.
Uwitwa Ntigurirwa Jean Claude agira ati ""BK itugaragarije icyerekezo ifite. Iba yubatse ikintu kinini cyane kuko abana bazakura bazi iyi banki, bazi kuzigama icyo ari cyo. Bazahora bambwira bati ’Papa, tujyane hahandi"".
Muri uyu muhango wabereye ahitwa muri Car Free Zone mu Mujyi wa Kigali, bamwe mu babyeyi bahise banafunguza konti z’abana muri BK.






Amafoto: BK
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubwiteganyirize/article/banki-ya-kigali-yeretse-ababyeyi-akamaro-ko-kuzigamira-abana-hakiri-kare,Business
"Poromosiyo: Ibiciro bya StarTimes 24"" na 32""TV babihanantuye","

Ubu StarTimes iri kugurisha televiziyo ya flat TV ya pousse 24” amafaranga 139,000Rwf ivuye ku mafaranga 149,000Rwf, naho televiziyo ya flat TV ya pousse 32” iri kugura 179,000Rwf ivuye ku bihumbi 189,000Rwf.
Mu rwego rwo korohereza abakiriya bayo, iyo waguze Televisiyo ushatse guhita ugura igisahani (Dish) igiciro kiba 13,000Rwf kivuye kuri 15,000Rwf ukanabonamo n’ifatabuguzi ry’ubuntu (Super bouquet) rimara ukwezi, ubusanzwe rigura 15,000Rwf. Nanone waguze televiziyo washaka antene ukayihabwa kuri 8,000Rwf ukanabonamo n’ifatabuguzi (abonnement) y’ubuntu ya (Classic Bouquet) imara ukwezi ubusanzwe igura 7,500Rwf.
Si ibyo gusa ku waguze iyi televisiyo akongeraho CamCard (Dekoderi irimo imbere muri TV) igura 20,000Rwf, abona shene zirenga 10 ku buntu ku bafite DTT (Antenne); na shene zirenga 40 ku bafite DTH (Igisahani) ku buntu.
Mugane aho StarTimes ikorera cyangwa ku bayihagarariye (dealers) bayo bari mu bice bitandukanye by’igihugu kugira ngo mudacikwa n’iyi poromosiyo.
StarTimes itekereza ko nta muturarwanda ukwiriye kuba mu bwingunge. StarTimes ihari kugira ngo ibamare irungu mwibereye mu ngo zanyu mutuje.
Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/poromosiyo-ibiciro-bya-startimes-24-na-32-tv-babihanantuye,Business
Inama y’Abaminisitiri yakuyeho imbogamizi mu kuvugurura umujyi wa Gisenyi,"Ni ikibanza cyubatswemo isoko ry’Umujyi wa Gisenyi rimaze imyaka icyenda (9) ryaratangiye kubakwa ariko riza guhagarara rishyirwa mu manza bitewe n’uko ryeguriwe abikorera hatubahirijwe amategeko.
Abaturage bo mu Mujyi wa Gisenyi bakomeje gusaba ubuyobozi bw’Akarere gukora ibishoboka isoko rikubakwa ariko ntibyashyirwa mu bikorwa kubera Imanza, nyuma y’uko Akarere gatsinze nabwo hasabwa ko ryakwegurirwa abikorera bakaryubaka.
Umujyi wa Gisenyi wari usanzwe ukoresha isoko rishaje ndetse imvura igwa ikanyagira abarikoreramo abandi bakanura bagataha nyamara umuturirwa w’inyubako zigerekeranye ubegereye ntacyo ukorerwamo uretse kwangirika amanywa n’ijoro.
Umuyobozi w’Akarere ka Rubavu Habyarimana Gilbert inshuro nyinshi yatangaje ko icyemezo cyo kubaka isoko bagiteze ku nama y’Abaminisitiri izaryegurira akarere none birashyize birabaye.
Kwegurira isoko rya Rubavu Akarere biratuma rishyikirizwa abikorera ryubakwe bitume abakorera ubucuruzi mu mujyi wa Gisenyi babona aho bakorera heza kandi hatari akajagari.
Umujyi wa Gisenyi inshuro nyinshi wanenzwe kudatera imbere nk’umujyi wa kabiri nyuma ya Kigali, ariko ubuyobozi bw’Akarere bugaragaza ko bigoye kubwira abantu ngo bavugurure inyubako badafite ahandi bakorera mu gihe n’inyubako ya Leta yagombye kubakwa itaruzura.
Umuyobozi w’Akarere wungirije ushinzwe ubukungu Nzabonimpa Deogratias atangaza ko bagiye kwihutisha ibikorwa.
Yagize ati ""Duteganya ko mu cyumweru gitaha ubuyobozi buzakorana inama n’abo bireba bose bakemeranywa ku kigiye gukorwa; uburyo bikorwa n’igihe mu buryo busobanutse.""
Tariki 27 Werurwe 2015 Inama Njyanama y’Akarere ka Rubavu yeguje Umuyobozi w’Akarere, Bahame Hassan, Umuyobozi Wungirije ushinzwe Ubukungu, Buntu Ezechiel, Umuyobozi w’Akarere Wungirije ushinzwe Imibereho Myiza, Nyirasafari Rusine Rachel hamwe n’Umunyamabanga Nshingwabikorwa w’akarere, Kalisa Christophe kubera amakosa bakoze mu kwegurira rwiyemezamirimo witwa ABBA Ltd isoko rya Gisenyi ngo nta kiguzi atanze.
Isoko rya Gisenyi rivugwaho kugurishwa hatubahirijwe amategeko ryagurishijwe rwiyemezamirimo witwa ABBA Ltd mu mpera z’umwaka wa 2014 wagombaga kwishyura Akarere ka Rubavu amafaranga angina na miliyari imwe na miliyoni Magana atatu , ariko rwiyemezamirimo yaje kurihabwa nta kiguzi atanze ndetse yongererwa n’ubundi buso butari mu hagombaga kugurishwa.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/iterambere/article/inama-y-abaminisitiri-yakuyeho-imbogamizi-mu-kuvugurura-umujyi-wa-gisenyi,Business
Nyaruguru: Urugomero rushya rw’amashanyarazi ruzacanira ingo hafi 300,"Uru rugomero rwubatswe ku mugezi wa Mudasomwa uri mu Kagari ka Remera. Rufite ubushobozi bwo gutanga umuriro wa Kilowati 38. Rwubatswe n’Ikompanyi Hobuka, ku nkunga y’umuryango Energy4Impact, ariko no ku ruhare rw’abatuye i Remera rungana na 30%.
Ibi byatumye no mu Kagari ka Remera ubu haboneka insinga z’amashanyarazi ku musozi n’iziyajyana mu ngo. Mu gasantere ka Remera ho hari n’amatara abonesha ku muhanda.
Ibi ntibyari bisanzwe kuko muri aka gace k’Akarere ka Nyaruguru nta mashanyarazi yari yarigeze ahagezwa. Icyakora hari hatarashira umwaka bahawe amashanyarazi aturuka ku mirasire y’izuba yo kwifashisha bamurika mu nzu zabo.
Umuryango Energy4Impact wanatanze inkunga ya 70% ku mishinga ine yifashisha amashanyarazi aha i Remera.
Ngo ni mu rwego rwo kuzamura aka gace mu iterambere, ariko no gutuma ariya mashanyarazi yifashishwa bityo hakabasha gukorwa andi nk’uko bivugwa na Robert Nyaga, uyobora Energy4impact mu Rwanda.
Agira ati “Twafashije abadozi bane kwibumbira hamwe tubaha imashini zikenewe mu gutuma barushaho gukora neza. Hari abasya ibigori twafashije kugura imashini, hari n’abo twaguriye icyuma gikora injugu, ndetse n’uwo twafashije gutangira Cybercafé uzajya atanga serivise z’Irembo na internet, no gukora fotokopi.”
Claudine Uwimana asanzwe akora umurimo w’ubudozi. Hamwe na bagenzi be bahawe imashini zishyira imirimbo ku myenda banigishwa uko zikoreshwa.
Amwenyura, ati “Abajyanaga ibiraka kure ntibizongera kuko noneho natwe tuzajya dushyira imirimbo ku myambaro.”
Martha Ntakirutimana we yari asanganywe imashini isya amasaka n’ingano n’ibigori ikoresha mazutu. Akenshi abakiriya baramucikaga bakemera bakagenda urugendo rurerure bajya gushesha ahageze umuriro, ariko noneho ngo baraza kumuyoboka.
Ati “Hari abatatuganaga kuko ngo wasangaga mazutu ihumura mu byo bashesheje. Uretse ko twanabahendaga ugereranyije n’abifashisha amashanyarazi, kubera ihenda rya mazutu. Ibi biraza gukemuka.”
Umuyobozi w’Akarere ka Nyaruguru, François Habitegeko, ubwo uru rugomero rwatahwaga yasabye abatuye i Remera kwifashisha aya mashanyarazi mu bikorwa bibafitiye akamaro, ariko bakanarushaho kwita ku isuku yo mu ngo zabo.
Yagize ati “Tekereza iwawe hari amashanyarazi, ukavumbuka mu mbagara ujya gukanda ku rukuta! Guhera uyu munsi utari afite ka matela agende agahahe ! Ubu ubusirimu bwatangiye !”
Abagenewe kwifashisha aya mashanyarazi bari mu ngo 260, basabwaga uruhare rwa 30% by’amafaranga yari akenewe mu kubaka uru rugomero angana na miliyoni zirindwi ariko kugeza tariki 30 Nzeri 2019 rutahwa bari bamaze gutanga 50% byayo nk’uko bivugwa na Jean Marie Robert Mugwaneza, Perezida wa Koperative bibumbiyemo.
Icyakora ngo aya mafaranga araza kuboneka kuko hari abari banze kuyatanga batarabona umuriro, kandi barawubonye.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/nyaruguru-urugomero-rushya-rw-amashanyarazi-ruzacanira-ingo-hafi-300,Business
Abacuruzi biba abakiriya babo bahagurukiwe,"Ibicuruzwa ahanini bivugwa kubamo ubujura ni umuceri, kawunga, isukari n’amavuta yo guteka, aho abacuruzi baranguza bafungura imifuka bakagabanya ibirimo bakongera bakayifunga, uguze agatwara ibituzuye bikamuteza igihombo, nk’uko byatangarijwe mu nama yahuje bamwe mu bacuruzi b’i Kigali n’ubuyobozi bwa PSF, kuri uyu wa 30 Nzeri 2019.
Umuyobozi wa PSF, Robert Bapfakurera, yavuze ko ubwo bujura buhari ari yo mpamvu batumije inama n’abacuruzi kugira ngo icyo kibazo gifatirwe ingamba zo kugihashya.
Yagize ati “Ingeso yo kunusura yari ikabije bigatuma hari benshi babihomberamo ndetse bagafunga imiryango kubera gucuruza ibituzuye. Abanusuye hari ubwo bagabanya ibiciro bigatuma abatabikoze batagurisha na bwo bagahomba, ni yo mpamvu rero twabihagurukiye ngo bicike”.
Ati “Mu ngamba twafashe harimo kubanza kuganira na bo ngo babireke, ariko twanashyizeho komite izakomeza kubikurikirana, cyane cyane mu mujyi wa Kigali ngo turebe ko bishira. Ikindi ni uko tuzafatanya n’inzego nka Polisi, RIB ndetse n’ikigo cy’igihugu cy’imisoro n’amahoro (RRA) ariko bicike”.
Yakomeje akangurira abaguzi kugira umuco wo kongera gupimisha ibyo baguze kugira ngo batajyana ibituzuye kandi bagatanga amakuru.
Mukamurenzi wari ugiye kugura ibitunguru mu isoko rya Nyarugenge nyuma y’iyo nama, ngo yakemanze ibyo bamuhaye apimisha ku wundi munzani asanga koko bituzuye.
Ati “Naguze ibitunguru ku mugore ukoresha umunzani w’urushinge mbanje no kumwishyura ariko kuko uwo munzani ntawizera, mbishyira ku wundi w’umuntu ucuruza ibishyimbo. Turebye dusanga bituzuye, wa mugore yongeraho igitunguru kimwe nabwo ntibyuzura, mbimubwiye ahita arakara anjugunyira amafaranga namuhaye n’ibitutsi byinshi, biteye isoni”.
Zaburoni Gihana, umucuruzi mu mujyi wa Kigali, na we yemeza ko ubwo bujura buhari kuko ngo abacururiza mu ntara barangurira i Kigali bahora bijujuta.
Ati “Twumva abacuruzi bo mu ntara barangura hano bagaruka bakavuga ko nko mu mufuka wa kawunga w’ibiro 25 basangamo ibiro 20 cyangwa 23. Ni ikibazo rero tugiye gukurikirana twese ngo kibe cyacika, gusa ntituramenya aho babikorera, cyane ko baba atari inyangamugayo”.
Umwe mu bagize komite yashyizweho ngo ikurukirane icyo kibazo, Sindayigaya Butera Laurent, akaba n’umucuruzi, avuga ko hari abaketsweho ubwo buriganya hanyuma bimura ububiko bwabo.
Ati “Kubera ko icyo kibazo cyari kimaze iminsi, bamwe mu bacuruzi babaye ijisho rya bagenzi babo maze ababikora babonye bamenyekanye bimura ububiko bw’ibicuruzwa byabo babujyana mu nkengero z’umujyi. Gusa ubwo kibaye ikibazo cya buri wese, uzajya abibona azajya ahita adutungira urutoki natwe turebe abandi badufasha tumufate ahanwe”.


CIP Joseph Nzabonimpa ukuriye Community Policing mu mujyi wa Kigali, yavuze ko umucuruzi wiba ntacyo yafasha igihugu gishaka gutera imbere.
Ati “Umucuruzi w’Umunyarwanda ukiba ibiro bibiri cyangwa bitatu nta mucuruzi umurimo kuko atari inyangamugayo. Uwo ashatse yabyihorera kuko nta cyo yageza ku gihugu cyihuta mu iterambere nk’u Rwanda, ahubwo yagombye kubibazwa”.
Ikibazo cy’abacuruzi banusura ibyo bacuruza kimaze iminsi kivugwa, abakarani bagatungwa agatoki kuba ari bo babibafashamo, kuko ngo bafungura imifuka bakongera bakayifunga cyangwa ibicuruzwa bigashyirwa mu bipfunyikwamo bitari ibyabyo, umuguzi akaba ari we uhomba mu gihe umucuruzi yunguka umurengera.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/abacuruzi-biba-abakiriya-babo-bahagurukiwe,Business
EazzyPay ya Equity Bank igiye korohereza abacuruzi n’abishyura ibicuruzwa na serivisi,"Umuyobozi mukuru wa Equity Bank mu Rwanda Hannington Namara, avuga ko iri koranabuhanga rizohereza abakiriya bashaka kugira ibyo bagura cyangwa kwishyura serivisi, kuko byihuta kandi nta kiguzi umukiriya asabwa.
Ati “Wowe wishyura nta cyo baguca, umucuruzi ni we wishyura serivisi zo kwishyurwa vuba, kuko ubundi yagacuruje bakamuha amafaranga na we akayajyana kuri banki kuyabitsa yo”.
Kuva ubu kugeza mu mezi atandatu ari imbere, abacuruzi bakorana na Equity Bank muri ubu buryo bwo kwishyura ngo bazatanga iyi serivisi ntacyo bishyuzwa, ariko nyuma yaho ngo bazatangira kwishyuzwa 0.5% ku mafaranga bishyuwe binyuze muri iri koranabuhanga.
Gusa Namara avuga ko ari ikiguzi gitoya cyane, kuko uretse kuba bazaba bahawe umutekano usesuye ku mafaranga yabo, bazaba banakuriweho ingendo bakoraga bajya kuyabitsa kuri banki.
Ati “Ugereranyije ayo mafaranga 0.5% bazajya bishyura n’ikiguzi cyo kubitsa kuri banki, ugereranyije n’izindi ngorane bahura na zo ndakeka bagabanukirwaho 80% y’ikiguzi bagatanze mu kuyabitsa.
Iri koranabuhanga ritanga uburyo bwo kwakira amafaranga ku buryo adashobora guhira mu iduka rifashwe n’inkongi cyangwa ngo bayibe. Umutekano ni 100%”.
Kugeza ubu hari abacurizi 3600 bamaze gusaba gukorana na Equity Bank mu kwishyurwa muri ubu buryo, ariko intego ngo ni uko bakomeza kwiyongera kuburyo buri duka ryabukoresha.
Hannington avuga ko bafite icyizere ko ubu buryo bwo kwishyura buzitabirwa cyane, kuko ubwakoreshwaga hifashishijwe imashini izwi nka POS buhenze nk’uko abisobanura.
Imashini imwe ya POS umucuruzi yasabwaga kuba afite ngo yishyurwe hifashishijwe uburyo bw’ikoranabuhanga, igura amaEuro 316, ni ukuvuga asaga ibihumbi 318 by’amafaranga y’u Rwanda, mu gihe ikarita umukiriya ahabwa na banki ikorana n’izo mashini igura amadorari ya Amerika nibura 10, ni ukuvuga ibihumbi bisaga icyenda by’amafaranga y’u Rwanda.
Hannington ati “Icyiza cya EazzyPay ni uko icyo usabwa gusa ari telefoni yawe, kandi telefoni yose wayishyuriraho zaba izigezweho cyangwa iziciriritse”.
Equity Bank kugeza ubu ifite abakiriya babarirwa mu 600.000, ariko konti 350,000 zonyine ni zo zishobora gukoresha ubu buryo.
Ibi ngo biterwa nuko bukoreshwa kuri konti y’umuntu ku giti cye gusa budakoreshwa kuri konti zihuriweho n’abantu benshi.
Equity Bank ivuga ko mu rwego rwo kumenyekanisha ubu buryo bw’ikoranabuhanga yatangiye ubukangurambaga bw’amezi atatu buzazenguruka igihugu, abishyura babwifashishije bakazagira amahirwe yo gutsindira ibihembo bya buri cyumweru birimo amafaranga, televiziyo, telefoni na moto, ndetse n’igihembo nyamukuru cya miliyoni ebyiri n’igice kizatangwa nyuma y’ubu bukangurambaga.
@ cngendahimana
",https://www.kigalitoday.com/ubukungu/ubucuruzi/article/eazzypay-ya-equity-bank-igiye-korohereza-abacuruzi-n-abishyura-ibicuruzwa-na-serivisi,Business
Nyaruguru:Umugabo ufite umugore utajya mu matsinda aba yarahombye,"Ababivuga babihera ku kuba abagore bajya muri aya matsinda ababashoboza kwirwanaho mu rugo badategereje ko abagabo babo ari bo bonyine bahahira ingo.
Philbert Habyarimana wo mu murenge wa Mata, agira ati “Umugore wawe iyo yagiye mu itsinda, ntuba ugihangayitswe no kumugurira igitenge, arigurira. Ibyo mu rugo by’umunyu n’amavuta n’ibindi arabikemura, nawe ukabona yakuzaniye ipantalo, ishati, kamba mbili, abana akabambika.”
Mu Karere ka Nyaruguru, abagore bashishikarijwe kujya mu matsinda n’umuryango World Vision Rwanda, wari ugamije kubafasha kwikura mu bukene muri rusange.
Ananias Sentozi, umuyobozi wa porogaramu muri uyu muryango avuga ko mu karere ka Nyaruguru ubu hari amatsinda arenga 800, umumaro wayo ukaba gutoza abaturage kwizigamira bafite intego.
Agira ati “Ni gahunda ihera mu guhindura imyumvire, umuturage akiyumvisha ko kwizigamira ari kimwe mu byihutirwa mbere yo gukoresha amafaranga aba yabonye. Kandi tubigisha kwizigamira ufite intego.”
Intego yo gukura abantu mu bukene binyujijwe mu matsinda yo kubitsa no kugurizanya igenda igerwaho, kuko abayarimo bavuga ko yatumye bagera kuri byinshi.
Marcelline Mundanikure, uyobora itsinda Tuzamurane rigizwe n’abanyamuryango 30, aho batuye mu Murenge wa Mata, avuga ko nk’itsinda, kuva muri 2016 bagiye bagira intego rusange kandi zatumye ingo zabo zitera imbere. Ariko ko mbere na mbere babanza bakagura ubwishingizi bwo kwivuza bose.
Ati “Ubwa mbere twaguze matela twese, ubundi tugura ihene, ubwa gatatu tugura ingurube. Ubwa kane ari bwo muri uyu mwaka tuzagura inka.”
Philbert Habyarimana bari mu itsinda rimwe we ngo itsinda arikesha kuba asigaye ahinga akeza.
Ati “Mbere sinashoboraga kugura inyongeramusaruro. N’ifumbire y’imborera yabaga ari nkeya kubera nta matungo, akenshi nkifashisha ibyakatsi. Ariko kwizigamira mu matsinda byatumye ngura amatungo, nkabona imborera, nkagura n’imvaruganda. Aho nezaga ibiro nka 50 by’ibishyimbo, ubu mpasarura nk’ibiro 150.”
Jeannette Uzamukunda wo mu Murenge wa Ruramba, itsinda ngo arikesha kubona amafaranga yo kwifashisha kuko ubusanzwe nta ngwate yabona aramutse agannye amabanki.
Ati “Nta wundi mutungo ngira uretse abana. Mu rugo turi umunani. Mu matsinda mpakura amafaranga nkacuruza, nkabashyira inyungu nanjye nkabona amafaranga yo kudutunga. Kubera ko ntabona amafaranga nta ngwate, urumva amatsinda njyewe amfitiye akamaro.”
Umumaro w’amatsinda watumye n’abana bakiga basigaye batozwa kuyajyamo. Patrick Bugenimana ufite imyaka 14, akaba yiga mu mwaka wa gatanu w’amashuri abanza, iwabo mu murenge wa Ruramba ati “Mu itsinda dutanga 100 buri cyumweru.”
Aya mafaranga ngo ayakura mu nkoko ebyiri afite zimuha amagi atari munsi ya 15 ku kwezi, ajyana ku isoko bakamwishyura amafaranga 80 ku igi.
Akomeza agira ati “Mfite intego y’uko mu minsi iri imbere nzaba mfite ifamu y’ingurube n’inkoko.”
Umuyobozi w’Akarere ka Nyaruguru, François Habitegeko, avuga ko muri rusange amatsinda yo kubitsa no kugurizanya yagiye ateza imbere abatuye mu karere ayobora, cyane cyane abagore.
Yifuza ko ubwo n’abana batangiye kuyajyamo, n’abagabo bajya bayitabira kuko bibafasha kudasesagura ibyo bafite, ahubwo begeranya amafaranga baba bagomba gutanga buri cyumweru, hanyuma nyuma y’umwaka akaba yagwiriye, bakayakuramo ikintu gifatika.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/ubwiteganyirize/article/nyaruguru-umugabo-ufite-umugore-utajya-mu-matsinda-aba-yarahombye,Business
Mu Rwanda hateguwe irushanwa ryo guhanga udushya duteza imbere inganda,"

Irushanwa ryitabiriwe n’urubyiruko mu gihugu cyose rwatoranyijwe nk’indashyikirwa mu guhanga udushya twafasha inganda n’ubucuruzi mu gutera imbere hakoreshejwe ikoranabuhanga.
Mu kwezi gushize, ikigo gishinzwe ubushakashatsi n’iterambere ry’inganda(NIRDA) cyatoranyije urubyiruko 100 muri 400 bahatanaga.
Abahatana bashyizwe mu matsinda y’abantu bari hagati ya babiri na batanu bagafatanya gutegura udushya twabo duhatana ariko tugamije guteza imbere inganda n’ubucuruzi mu buryo bw’ikoranabuhanga.
Irushanwa ryatangiye ku wa gatanu tariki 20 Nzeri 2019 bikaba biteganyijwe ko risozwa kuri iki cyumweru tariki 22 Nzeri 2019.
Hatoranyijwe amatsinda yahize ayandi, hifashishijwe impuguke mu nganda n’iterambere ryazo.


Amatsinda atandatu(6) azahiga ayandi akazahembwa amafaranga, ahabwe amahugurwa azamara amezi atatu ndetse no kubafasha kubahuza n’abashoramari bateza udushya twabo imbere.
Itsinda rizaba irya mbere rizahembwa amafaranga y’u Rwanda miliyoni ebyiri, rihabwe n’ayo mahugurwa azamara amezi atatu no kubahuza n’abashoramari mu guteza imbere udushya twabo.
Ayandi matsinda atanu azahembwa miliyoni imwe buri tsinda, amahugurwa y’amezi atatu, ndetse no kubahuza n’abashoramari.
Amarushanwa abaye bwa mbere mu gihugu, ariko NIRDA ivuga ko iyo gahunda izakomeza ndetse ikazafasha igihugu mu iterambere ry’inganda.
Umuyobozi mukuru wa NIRDA Kampeta Sayinzoga yagize ati “Aya marushanwa yateguwe mu rwego rwo gushakisha urubyiruko rufite umwihariko mu guhanga udushya twafasha inganda n’ubucuruzi mu kuzamura imikorere hifashishijwe ikoranabuhanga no kuzamura ubuziranenge bwazo.”
Sayinzoga yongeyeho ati “Abazatsinda bazafashwa guhugurwa, guteza imbere udushya twabo ndetse bigishwe n’uburyo utwo dushya baduteza imbere.”
Ati “Mu Rwanda iterambere ry’inganda riri ku muvuduko mwinshi cyane. Ni ngombwa rero kwifashisha ikoranabuhanga kugira ngo byorohe mu gukora ibigurishwa ndetse no kumenya ibyifuzo by’abakiriya hifashishijwe ikoranabuhanga.”


Minisiteri y’Ubucuruzi n’Inganda ivuga ko u Rwanda rugomba kuzaba ruri ku rwego rwisumbuyeho mu iterambere ry’inganda (upper-middle) mu mwaka wa 2035, no ku rwego rwo hejuru(high income) muri 2050.
Ariko kubigeraho bikaba bisaba guhanga udushya tw’ikoranabuhanga ku kigero cy’icumi ku ijana (10%) buri mwaka.
Genéviève Uwamariya, umwe mu bahatana wahanze ikoranabuhanga ryifashishwa mu gutara ibitoki byo kwenga mu minsi itanu gusa avuga ko rizafasha inganda mu kwihutisha kwenga ibitoki.
Yagize ati “Ubusanzwe inganda zimwe zakoreshaga uburyo gakondo bwo gutara ibitoki hifashishijwe shitingi cyangwa ibyatsi bikamara ibyumweru bibiri cyangwa birenga , ariko iri koranabuhanga rituma ibitoki bishya mu minsi itanu gusa.”
Ati “Ntekereza ko mfite amahirwe 80% yo kwegukana miliyoni ebyiri zashyizweho na NIRDA.”
Yongeyeho ati “Inganda zose zikora umutobe mu bitoki nifuza ko zakwifashisha iri koranabuhanga mu kwihutisha imikorere yazo.”
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/iterambere/article/mu-rwanda-hateguwe-irushanwa-ryo-guhanga-udushya-duteza-imbere-inganda,Business
Perezida Kagame yaganiriye n’abahagarariye abacuruzi muri EAC uko hakurwaho ibizitira ubucuruzi (Video),"

Izi ntumwa zari ziyobowe n’umuyobozi w’inama y’ubucuruzi muri Afurika y’Uburasirazuba Nicholas Nesbitt, zaganiriye na Perezida Kagame ku bibazo bikibangamira ubucuruzi harimo nko gukuraho imbogamizi mu bucuruzi ndetse n’ibibazo by’umubano ku bihugu bimwe na bimwe byo mu karere.
Nesbitt yagize ati “Twaje hano kuvugana n’umukuru w’igihugu ku kigiye gukorwa ngo ukwihuza kw’ibihugu byihutishwe, ariko by’umwihariko twaje kuganira ku buryo twateza imbere ubucuruzi. Icy’ingenzi ni ukumva ko kugira ngo ubukungu mu karere (EAC) butere imbere, tugomba kongera ubucuruzi”.


Akomeza avuga ko ubucuruzi bugomba kwiyongera, abacuruzi bakabona uburyo bwo kugera ku masoko manini, kandi abagemura ibicuruzwa mu karere na bo bakagira uburyo bwo guhura n’abandi .
Ati “Icyo twese tugambiriye ni uko abaturage basanzwe muri Afurika y’Uburasirazuba, bagira ubuzima bwiza”.
Uyu mucuruzi w’Umunyakenya yavuze ko Perezida Kagame yagaragaje neza ibibazo biri mu bucuruzi bwo mu karere, kandi akagaragaza ubushake bwo gukorana n’abakuru b’ibihugu bagenzi be mu kubikemura.
Ati “Twaganiriye ku mbogamizi mu bucuruzi, EAC imaze igihe yarahaye umurongo. Ibibazo nko gufunga imihanda ibicuruzwa ntibitambuke, no kuzitira urujya n’uruza. Twaganiriye neza uburyo ibicuruzwa byose byinjira muri EAC byajya byishyura amahoro angana, kugira ngo twese tujye dufatwa kimwe”.
Mu bindi, iyi nama y’ubucuruzi ya EAC yaganiriye na Perezida Kagame, harimo kugabanya ibiciro by’ubwikorezi bwo mu kirere, ndetse no kugabanya ibiciro bya serivisi z’itumanaho bikiri hejuru.


Nesbitt ati “Turashaka kugira umuyoboro umwe mu karere byatuma abaturage babasha guhanahana amakuru no gutembera mu bihugu byo mu karere”.
Avuga ko ibindi bibazo bizaganirirwa mu nama y’abakuru b’ibihugu bya EAC izaba mu kwezi k’Ugushyingo 2019, Perezida Kagame na we akazayitabira nk’umushyitsi mukuru.
Ku bijyanye n’imibanire y’ibihugu, Nesbitt yavuze ko inama y’ubucuruzi yaganiriye na Perezida Kagame ku ngaruka zigera ku bihugu, avuga ko ibishingiye ku mpamvu za politiki bizakemuka.
Yavuze ko Perezida Kagame yabijeje ko hari imbaraga ziri gushyirwamo hagati y’ibihugu mu gukemura ibibazo bihari, nk’inama yahuje intumwa za Uganda n’u Rwanda yabereye i Kigali kuwa 16 Nzeri 2019, nk’imwe mu bigaragaza ubushake buhari ku mpande zombi mu gukemura ibibazo bihari.
Perezida w’Urugaga rw’abikorera mu Rwanda (PSF) Robert Bapfakurera, yavuze ko iri tsinda ryanaganiriye na Perezida Kagame ibibazo umuryango w’abacuruzi uhura na byo, by’umwihariko ibyo guhagarika ibicuruzwa biva mu gihugu bijya mu kindi.


Yagize ati “Twanaganiriye uburyo abayobozi banakorana n’inzego z’abikorera mu bihugu byabo, kuko akenshi abikorera barirengagizwa haba mu gufata ibyemezo cyangwa mu gutegura, kandi abikorera ari imwe mu nkingi z’ubukungu”.
Perezida Kagame yijeje aba bacuruzi ko azavugana na mugenzi we wa Tanzania John Magufuli ku birebana n’umuhanda uhuza u Rwanda, Tanzania na Uganda udahagaze neza.
Kanda hasi urebe mu mashusho ko ibiganiro byagenze :
Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/perezida-kagame-yaganiriye-n-abahagarariye-abacuruzi-muri-eac-uko-hakurwaho-ibizitira-ubucuruzi,Business
Video: Abakorera muri CHIC baravuga ko yababereye nk’umubyeyi,"

Babitangaje kuri uyu wa gatanu tariki 13 Nzeri 2019, muri gahunda y’ubusabane bwabahuje ngo bamenyane kandi barusheho kumenyekanisha ibyo bakora.
Mu myaka hafi itatu ishize inyubako ya CHIC itangiye gucururizwamo, abayikoreramo ubucuruzi bavuga ko kuhakorera byarushijeho kwagura ubucuruzi bwabo. Ni abacuruzi biganjemo abahoze bacuruzira rwagati mu mujyi, ahitwa muri ‘Quartier Mateus’.
Nyirarukundo Julienne bakunda kwita Mummy, ni umwe mu bahacururiza serivisi z’ibiribwa n’ibinyobwa. Avuga ko kuva yatangira gukorera muri CHIC yarushijeho kwagura ubucuruzi bwe, ku buryo avuga ko bwikubye inshuro zirenga ebyiri.
Agira ati “Mu by’ukuri hano haruta aho nakoreraga. Hano kubera ko ari mu mujyi hagati, no kuba byonyine hakoreramo abantu benshi abakiriya bariyongereye. Nk’ubu urugero nashoboye kubona imodoka ngendamo kandi mbere narategaga”.
Aba bacuruzi bavuga ko kuba iyi nyubako ikoreramo abantu benshi kandi bacuruza ibintu binyuranye ari amahirwe, kuko bituma ubwabo bahahirana bitabagoye.
Umuyobozi w’inyubako ya CHIC Olivier Mazimpaka, avuga ko mu ntangiriro byabanje kugorana ko iyi nyubako ibona abayigana, kuko abenshi batinyaga gukorera ahantu hafunze, kandi bari baramenyereye gukorera ahantu hafunguye.
Mazimpaka avuga ko gahoro gahoro izo mbogamizi zagiye zivaho, bitewe n’abacuruzi batinyutse bakagana iyi nyubako, bakaza no gutinyura bagenzi babo.
Avuga ko gucururiza muri iyi nyubako bifite inyungu nyinshi, ariko ko cyane cyane abahacururiza baba bafite umutekano usesuye.
Agira ati “Ku iduka ry’umuntu hariya mu mujyi saa kumi n’ebyiri habagaho ubwo umuntu ashobora kwinjira agashikuza ikintu. Hano nta muntu ushobora kwinjira mu iduka ry’umuntu ngo yibe.
Hano umuntu ashobora gucuruza akageza saa mbiri z’ijoro, yarangiza agafata amafaranga ye akayajyana kuri banki atagombeye umuzamu umuherekeza, kandi adasohotse muri iyi nyubako”.
Abacururiza muri CHIC ariko bavuga ko bakibangamirwa n’abaza kuhakorera ubucuruzi bwo kuzunguza, cyane cyane abacuruza ibyo kurya, bikabangamira abahacururiza baba bishyuye ubukode.
Kuri iki kibazo ariko, ubuyobozi bwa CHIC buvuga ko bukomeza gukora ibishoboka byose ngo abo bantu babarwanye, kandi ngo hari abagenda bafatwa bakirukanwa.
Ubuyobozi bwa CHIC buvuga ko kugeza ubu iyi nyubako ikoreramo abacuruzi 380 basinye amasezerano y’ubukode, gusa ngo uyu mubare urarenga kuko hari aho usanga iduka rimwe rishobora gukoreramo abantu barenze umwe bitewe n’uburyo ringana.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ishoramari/article/abakorera-muri-chic-baravuga-ko-yababereye-nk-umubyeyi,Business
Igishoro kiracyari imbogamizi ku barangije imyuga bifuza kwikorera,"Emmanuel Ndagijimana yize gukora inkweto, anabiherwa impamyabumenyi (certificate) tariki 10/9/2019. Avuga ko uyu mwuga yize mu gihe cy’amezi atandatu awishimiye kuko atazongera gukenera urukweto rwiza ngo arubure kandi azi kuzikorera.
Ariko na none, kuzagera ku bikoresho bikenewe kugira ngo uyu mwuga umubashishe kwibeshaho ntibimworoheye, kuko hamwe na bagenzi be 21 biganye, ubu bamaze kwegeranya ibihumbi 90 gusa.
Ati “Nk’imashini itera urudodo numvise ko igura ibihumbi 750, iponsa ikagura 70. No kubona impu na byo ntibyoroshye. Kubera ko imiryango yacu iba ntako imeze, kubona ayo mafaranga biragoye.”
Beata Nyirandegeya we yahize ubudozi. Afite umwana w’umwaka n’igice. Yatewe inda n’umusore wamucumbikiye yabuze aho arara, ari mu rugamba rwo gushakisha akazi ko mu rugo, nyuma yo guta ishuri biturutse ku kubura amafaranga kandi yari ageze mu wa kane w’amashuri yisumbuye.
Yize kudoda bimugoye kuko yagombaga no gushakira umwana ibimutunga. No kubona ibitambaro byo kwigiraho byaramugoraga ku buryo hari igihe byabaga ngombwa ko atabura imyenda asanganywe, yayibura akajya kwiga nta gushyira mu bikorwa, akazajya kwigira ku badozi baturanye.
Kuzabasha kwigurira imashini idoda kuri we ntibyoroshye, n’ubwo intego ye ari ukwigira.
Ati “Ninzajya mbona ikiraka nzajya ngenda ninginge umutayeri ufite imashini antize, mbone igitunga umwana. Ni uko ubuzima bwanjye buzagenda kuko njyewe ndi mu cyiciro cya kabiri cy’abadafashwa.”
Umuhuzabikorwa w’inama y’urubyiruko mu Karere ka Gisagara, Jean Bosco Ngayaberura, avuga ko nubwo batazahwema kubakorera ubuvugizi, inzira yo kugera ku bikoresho bikenewe kuri uru rubyiruko ari ugufashwa n’ababyeyi cyangwa kwishyira hamwe rukegeranya imbaraga.
Ati “Mu minsi yashize inama y’igihugu y’abagore (CNF) yaduhereye abana 80 imashini zo kudoda. Dufite na gahunda yo gutera inkunga urubyiruko rufite imishinga muri hagunda ya ‘Kuremera programme’. Ariko icyo tuza gukora ni ukubashishikariza gukorera hamwe, tukazabakorera n’ubuvugizi bakishakamo ubushobozi binyuze mu byo bakora”.
Naho Athanase Ntaganzwa, umunyamabanga nshingwabikorwa w’Akarere ka Gisagara, avuga ko hari amafaranga bateganya kuzafashisha abibumbiye mu ma koperative, kugira ngo babashe kubona ibikoresho by’ibanze.
Ati “Turabasaba kwibumbira mu matsinda mu mirenge baturukamo, hanyuma tukazabashakira ibikoresho byo gutangiza.”
Ikigo cy’urubyiruko cya Gisagara cyatangiye guhugura urubyiruko mu myuga muri 2016. Kuva muri 2018 hamaze guhugurirwa 245 mu gukora inkweto, kuboha imipira no kudoda imyenda.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/igishoro-kiracyari-imbogamizi-ku-barangije-imyuga-bifuza-kwikorera,Business
Urubyiruko n’abagore baracyari inyuma mu gukorana n’ama banki- Minisitiri w’Intebe Ngirente,"

Imibare igaragaza ko abantu badakorana n’ama banki ku isi yose bavuye kuri miliyari 2.5 muri 2011, bakagera kuri miliyari 1.7 muri 2017.
Gusa nanone, Minisitiri w’Intebe Dr. Ngirente avuga ko nubwo hashyizwe imbaraga mu gushishikariza abantu bose kwibona mu bukungu, umubare munini w’urubyiruko utagira uburyo bwo gukorana na banki.
Urugero, nko muri Afurika yo munsi y’ubutayu bwa Sahara, Minisitiri Ngirente avuga ko “Abarenga 60% bari munsi y’imyaka 25, abenshi badafite nkonti za banki, ugereranije n’abakuze. Ni yo mpamvu rero hakenewe gushyirwa ingufu mu rubyiruko rwacu, bakagira uburyo bufatika bwo gukorana n’ibigo by’imari”.
Ku ruhande rw’u Rwanda, Minisitiri Ngirente yabwiye abitabiriye inama y’ihuriro ry’ubukungu (Alliance for Financil Inclusion - AFI) iri kubera i Kigali mu Rwanda ko, ibarura ku mikoranire mu bukungu ryo muri 2008, ryagaragaje ko 21% by’Abanyarwanda bakuze ari bo bari bafite uburyo bwo gukorana n’ama banki.
Mu kuziba iki cyuho, Minisitiri Ngirente avuga ko u Rwanda rwashoye ingufu nyinshi mu gushyiraho ibikorwa remezo by’ikoranabuhanga nka bumwe mu buryo bwo koroshya imikoranire n’ibigo by’imari.


Agira ati “Iyi gahunda yashyizweho kugira ngo serivisi z’ama banki (inguzanyo, kuzigama no kwishyura) bigere mu gihugu hose, cyane cyane mu bice by’icyaro, mu rwego rwo kuzamura imikoranire mu bukungu.
Iyi nama y’iminsi ibiri kandi yanitabiriwe na Banki nkuru y’igihugu (BNR). Ni inama yagutse yiga ku bukungu, ihuje abarenga 800 baturutse hirya no hino ku isi.
Guverineri wungirije wa Banki nkuru y’igihugu Dr. Monique Nsanzabaganwa, yavuze ko “imibare yo mu mwaka wa 2008, yatumye habaho impinduka mu kwihuza mu bukungu tubona ubu”.
Yavuze ko impinduka zatangiye hagati ya 2008 na 2012, harimo gushyiraho ‘Umurenge Sacco’ nk’uburyo bwo kubona inguzanyo no kuzigama, gushyiraho uburyo bw’imikorere y’ibigo by’imari iciriritse ndetse n’ibindi.


Yagize ati “Uretse muri 2008, muri 2012 twabonye impinduka zigaragara ku cyuho kinini cyagaragaraga ku bagore. Muri 2012, abagore bahezwaga ku bukungu baragabanutse bava kuri 52% bagera kuri 28%, bitewe na ’Umurenge Sacco’ nk’imwe mu nkingi z’izi mpinduka”.
Abateraniye muri iyi nama biyemeje kugendera ku rugero rw’u Rwanda, ndetse baniyemeza gukorera hamwe mu kwihutisha kwibona mu bukungu ntawe usigaye inyuma.
Abanyamuryango ba AFI ni za banki nkuru z’ibihugu, ndetse n’ibigo by’imari byo mu bihugu birenga 80, byiganjemo abaturage badakorana n’ama banki.
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/urubyiruko-n-abagore-baracyari-inyuma-mu-gukorana-n-ama-banki-minisitiri-ngirente,Business
Congo Brazzaville: Perezida Kagame asanga Afurika itatera imbere abaturage batagenderana,"

Yabivugiye mu nama ya gatanu ku ishoramari muri Afurika, iri kubera i Brazzaville muri Repubulika ya Congo.
Perezida Kagame yavuze ko ibihugu byinshi birimo n’u Rwanda byamaze koroshya uburyo bwo kubona Visa, avuga ko ari ikintu cyiza cyane, ariko ko ibihugu bya Afurika bikeneye gukorera hamwe ku buryo bwihuse, bikagaragaza ko urujya n’uruza muri Afurika ari ibishoboka.
Yagize ati “Abantu ntibacuruza cyangwa ngo bahahe batabasha kugenderana. Abaturage bacu bakeneye kugenda bakareba Afurika ikorera hamwe, noneho na bo bakaboneraho kuganira no kungurana ibitekerezo”.
Mu ijambo rye, Perezida Kagame yashimiye Banki y’isi ndetse na Banki y’iterambere y’Ubushinwa kubera mikoranire myiza ituma hakomeza kubaho kwita ku bikenewe mu ishoramari, ry’akarere no ku mugabane wa Afurika.
Perezida Kagame yavuze ko Afurika yahawe umugisha utagereranywa, by’umwihariko ku kuba ifite abaturage bakora cyane, abaturage baciriritse benshi, abagore n’abagabo baminuje kandi biteguye gufata amahirwe yose yabasha kugerwaho kuri uwo mugabane.
Perezida Kagame yavuze ko Afurika ifite byinshi byo gukora imbere, kugira ngo habe hari icyizere ko ubukungu bwayo bugaragara neza.
Atanga urugero rwa mbere, Perezida Kagame yavuze ko isoko rusange rya Afurika ubu rigeze ku cyiciro cyo gushyirwa mu bikorwa, bikaba bisobanura ko ari amahirwe y’inyongera atarigeze abaho ku Banyafurika.
Perezida Kagame yauze ko mu gihe ibihugu byateye imbere mu nganda ari byo bifite amahirwe yo kugurisha ibyo byakoze, ibihugu bidafite inganda ziteye imbere bishobora kungukira mu guhuza indangagaciro z’akarere, nk’ahantu higanje ubuhinzi, bikaba bishobora kungukira mu kwihuza bikihaza mu biribwa bikenewe.


Agira ati “Isoko rusanjye rya Afurika kandi ryitezweho guhuza imico, kugira ngo umusaruro w’ubuhinzi wapfaga ubusa ijye ubyazwa umusaruro. Ni ahacu kugaragaza uburyo tubyihutisha”.
Perezida Kagame kandi yagaragaje ko umugabane wa Afurika ukennye ku bikorwa remezo bihuza uturere, ibyo na byo bikaba ari imbogamizi ku micungire, ikoreshwa rya interineti ridahagije, ndetse n’uburyo bwo kwishyura bukiri bukeya.
Nubwo ibi byose byamye ari inzitizi ku iterambere ariko, Perezida Kagame asanga bikwiye kugaragara nk’amahirwe y’ishoramari kuri Leta no ku bikorera.
Ati “Muri make, Afurika yakererewe kwinjira muri iyi gahunda. Ariko nta mpamvu tutafatira aho bigereye, tugafatanya kugira ngo turenge izo nzitizi. Ibihugu bya Afurika biri kugaragaza bimwe mu bisubizo nka ‘Smart Africa Alliance’ ubu ihuje ibihugu 24 bigize hafi ½ cy’abatuye umugabane wa Afurika”.


Perezida Kagame yasoje asaba ibihugu bya Afurika gukomeza kugira imyumvire myiza ku rubyiruko rwa Afurika, rugahabwa uburezi, ubumenyi, no gufashwa mu ishoramari no mu guhanga udushya.
Yasabye kandi urubyiruko kubona umugabane wa Afurika nk’ahantu ho gukorera ibishoboka mu bucuruzi kandi bagahabwa ubushobozi bwo kuganira ku hazaza habo.
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/congo-brazzaville-perezida-kagame-asanga-afurika-itatera-imbere-abaturage-batagenderana,Business
Congo Brazzaville: Perezida Kagame yitabiriye inama yiga ku ishoramari muri Afurika,"

Iri huriro rya gatanu ku ishoramari muri Afurika, rifite insanganyamatsiko igira iti “Ubufatanye mu guhindura ubukungu no guhanga imirimo mu bukungu bwa Afurika”.
I Brazaville, Perezida Kagame yakiriwe na Minisitiri w’Intebe wa Repubulika ya Congo, Clément Mouamba.
Banki y’isi ivuga ko Afurika ari wo mugabane urangwaho abantu bakiri bato benshi kandi biyongera vuba, ku buryo bazaba bageze kuri miliyari 1.3 muri 2030.
Kebera iyo mpamvu, Afurika ikeneye guhanga imirimo mishya miliyoni imwe buri kwezi, mu rwego rwo guhangana n’ubwo bwiyongere.
Iyi nama ya gatanu y’ihuriro ku ishoramari rya Afurika kandi iziga uburyo bwo kuzana impinduka mu bukungu, ndetse no guhanga imirimo mu bihugu bya Afurika.
U Rwanda na rwo rwashyizeho gahunda zo guhanga imirimo. Urugero, muri gahunda y’imyaka irindwi, hateganyijwe guhangwa imirimo idashingiye ku buhinzi miliyoni 1.5, izibanda ahanini mu rubyiruko, mu rwego rwo kurwanya ibura ry’akazi mu rubyiruko.
Imibare y’Ikigo cy’igihugu cy’ibarurishamibare (NISR) igaragaza ko ibura ry’akazi mu Rwanda ryari kuri 15% mu kwezi kwa Gicurasi 2019, rikaba ryari ryariyongereyeho 0,5% uhereye mu kwezi kwa Gashyantare 2019, kuko ryari kuri 14.5%.
Isesengura ku ibura ry’akazi hagati y’abagore n’agabo, hagati ya Gashyantare 2018 na Gicurasi 2019, rigaragaza ko ibura ry’akazi ku bagabo riri hejuru ho 1.8%, ugereranije no ku bagore nk’uko bigaragazwa na NISR.


Muri iri huriro rya gatanu ku ishoramari muri Afurika, abaryitabiriye bazanagira umwanya wo guhana ubunararibonye ku mikorere y’inzego z’abikorera n’iza Leta mu kuzamura ubukungu no guhanga imirimo.
Ihuriro ku ishoramari muri Afurika (IAF) ryashinzwe muri 2015 nk’uburyo bwo guhuriza hamwe imikoranire n’amahirwe y’ishoramari muri Afurika.
Abahagarariye inzego za Leta n’iz’abikorera baturutse ku isi yose, ibigo mpuzamahanga n’ibyo mu karere, n’abafatanyabikorwa mu iterambere bahurira hamwe buri mwaka, mu biganiro byimbitse, gusangira ubunararibonye, no kuganira ku mahirwe ari mu ishoramari, mu rwego rwo guteza imbere ishoramari n’iterambere rirambye ku mugabane wa Afurika.
Inama ya mbere y’iri huriro yabereye I Addis Ababa muri Ethiopia muri Kamena 2015, ikaba yari ifite insanganyamatsiko igira ti “Ubufatanye mu kwihutisha ishoramari no guteza imbere inganda muri Afurika”.
Inama ya kane y’iri huriro ari na yo iheruka yabereye muri Changsha mu Bushinwa mu mwaka ushize wa 2018.
Abanyamakuru ba Kigali Today
@ kigalitoday
",https://www.kigalitoday.com/ubukungu/ishoramari/article/perezida-kagame-yitabiriye-ihuriro-ry-ishoramari-muri-afurika,Business
Star Times irasaba Abanyarwanda kunoza ibihangano Nyarwanda ikabatera inkunga,"

Star Times ivuga ko ku mirongo yayo irenga 200, byamaze kugaragara ko Abanyarwanda bareba iyo mirongo bakunda kureba za filime ndetse n’imikino y’abana biterwa inkunga na Star Times.
Nyamara ariko, Star Times ivuga ko ibyo byose bikunzwe cyane nta na kimwe cy’umwimerere Nyarwanda kirmo, ko ahubwo bitunganyirizwa mu bindi bihugu bya Afurika nka Uganda, Tanzania na Nigeria.
Aha ubuyobozi bwa Star Times butanga ingero za filime zikunzwe nka ‘The Blood Sisters’, Sapas et Sakas, ‘A Beach Sports Challenge in Uganda’, ‘Hello Mr. Right’ n’izindi.
Vlady Terimbere, umukozi wa Star Times ushinzwe kumenyekanisha ibikorwa, avuga ko hari Abanyarwanda bari bigeze gusaba ko ibihangano byabo byajya binyura ku mirongo ya Star Times, ariko bikaza kwicwa n’uko bitahuraga n’ibyo iyi sosiyete yifuzaga.
Terimebere atanga urugero rw’abigeze gusaba iyi sosiyete ko yajya yerekana amarushanwa yo kurya, gusa akavuga ko imitegurire y’ayo marushanwa itari isobanutse, ndetse ko itagaragazaga neza uko izinjiza amafaranga.
Ati “Turacyategereje ibihangano by’Abanyarwanda kandi twiteguye kubitera inkunga mu gihe byaba byujuje ibisabwa. Urugero bigomba kuba biteguye neza, bisusurutsa abantu kandi ari umwimerere kugira ngo bibashe kugera ku nyota y’ababireba”.
Terimbere yavuze ibi kuwa gatanu 30 Kanama 2019, ubwo iyi sosiyete yaganiraga n’abanyamakuru, mu rwego rwo kugaragariza Abanyarwanda ibikorwa ibafitiye.
Ni ibiganiro kandi byanitabiriwe na Sam Deng, umuyobozi mukuru mushya wa Star Times mu Rwanda n’abandi bayobozi b’ibitangazamakuru bikorera mu Rwanda.
Terimbere yasabye abatunganya ibihangano Nyarwanda kurushaho kubinoza kandi bagashyiraho uburyo bwo kubimenyekanisha mu nzira zose zishoboka.
Ati “Ntabwo tubuze guhanga udushya twacu, ahubwo hari ikibazo cyo gukopera iby’ahandi no gutekereza ko dufite ibibazo by’amikoro. Dukeneye ko hagira ugaragaza ko Abanyarwanda bashoboye, ubundi agaterwa inkunga”.
Uruganda rwa Sinema Nyarwanda ubu rubarura abantu barenga 5000 bari muri uwo mwuga, kandi hari filime nyinshi zikunze kugaragara ku mbuga nkoranyambaga ndetse no kuri televiziyo nka ‘Seburikoko’ na ‘City Maid’ zikunzwe cyane ariko mu Rwanda gusa.
Mu gihe ibihangano Nyarwanda bitaraboneka kuri Star Times, iyi sosiyete ntiyatereranye isoko ryo mu Rwanda, gusa ikibanda cyane ku gutera inkunga ibindi bikorwa bijya gusa n’ibikenewe.
Iyi sosiyete yateye inkunga ibikorwa byo mu Rwanda nka ‘Salax Music Awards’ ndetse ikaba inatekereza uburyo bwo gutera inkunga shampiyona y’umupira w’amaguru mu Rwanda.
Umuyobozi wa Star Times Rwanda Sam Deng, yavuze ko iyi sosiyete ifite gahunda yo kuzamura umubare w’abafatabuguzi bayo mu Rwanda, kuko ubu ngo ari bo bakeya ugereranije n’ibindi bihugu bya Afurika.
Kugira ngo ibi bigerweho, Deng avuga ko iyi sosiyete ikomeje kumenyakanisha ‘application’ yayo na za televiziyo za rutura kugira ngo imiryango izitunze mu Rwanda yiyongere, kuko ubu habarurwa imiryango 300,000 itunze televiziyo za Star Times mu Rwanda.
Yagize ati “Imiryango mikeya ni yo itunze za televiziyo, kuko ubu iri kuri 12% mu gihugu hose. Turashaka rero gukorana na Leta ngo turebe uko byanozwa, ariko tunareba uko mu bihe biri imbere hashyirwa imbaraga mu gukoresha interinete mu kureba amashusho yacu, kuko ubu interineti iri henshi”.
U Rwanda rukoresha umuyoboro wa interineti wa 4G umaze kugera nibura kuri 96% by’ubuso bwose bw’igihugu, rukaba kandi ruteganya no kugera ku muyoboro wa 5G muri 2020.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/iterambere/article/star-times-irasaba-abanyarwanda-kunoza-ibihangano-nyarwanda-ikabatera-inkunga,Business
BK irateganya kugera kuri miliyari 2 z’Amadolari mu myaka itandatu iri imbere,"

Ibyo ubuyobozi bwa BK bwabitangaje ku wa 30 Kanama 2019, ubwo bwagiranaga ikiganiro n’abanyamakuru, mu rwego rwo kugaragaza ibyo iyo banki yagezeho mu gihembwe cya kabiri cya 2019 ndetse no mu gice gishize cy’uwo mwaka.
Umuyobozi mukuru wa Banki ya Kigali, Dr Diane Karusisi, avuga ko iyo ntego bumva bishoboka kuyigeraho akurikije uko umutungo w’iyo banki wagiye uzamuka.
Agira ati “Ubu dufite umutungo mbumbe w’arenga gato miliyari imwe y’Amadolari ya Amerika. Turebye mu gihe cyashize, umutungo wagiye uzamukaho hagati ya 15% na 25% buri mwaka, twizera ko mu myaka itanu cyangwa itandatu iri imbere tuzaba twageze kuri iriya ntego twihaye”.
Kugeza ku itariki 30 Kamena 2019, iyo banki ngo yungutse miliyari 14.6 z’Amafaranga y’u Rwanda, bihwanye n’izamuka rya 8.5%.


Mu gihe nk’icyo kandi, umutungo mbumbe wa BK ngo wazamutseho 22.1%, bihwanye na miliyari 893.2 Frw, cyane ko inguzanyo itanga ziyongereye ku kigero cya 35.1% bihwanye na miliyari 650.2Frw.
Ikindi ngo muri ayo mezi atandatu ya 2019, amafaranga abakiriya ba Banki ya Kigali bizigamiye n’ayo bagiye babitsa yazamutseho 16.8%, bihwanye na miliyari 551.7Frw, naho imigabane y’abanyamuryango bayo ikaba yarazamutseho 57% bihwanye na miliyari 204Frw.
Mu Gushyingo umwaka ushize wa 2018, BK nka Banki ya mbere mu Rwanda ifite umutungo mwinshi, yatangiye gushora imari ku isoko mpuzamahanga ry’imari, ku wa gatanu tariki 30 Kanama 2019 ngo ikaba yarakiriwe ku isoko rya Nairobi muri Kenya.
Iyo banki ubu irimo gukora ku buryo umwaka wa 2021 warangira ifite miliyoni imwe y’abakiriya bakava ku bihumbi 350 ifite ubu.
Umuyobozi ushinzwe imari muri BK, Nathalie Mpaka, avuga ko kongera abakiriya bisobanuye kongera imari.
Ati “Niba tugeze kuri miliyoni y’abakiriya, bivuze ko tuzaba tubakubye gatatu mu myaka itatu, bisobanuye ko tubigezeho n’imari izahita yiyongera, ubwizigame buziyongera ndetse n’inguzanyo ziyongere”.
Dr Karusisi yavuze kandi ko mu bindi byatumye BK yunguka kurushaho, ari abakiriya yabonye bashya binyuze muri gahunda yise ‘Ikofi’ yagenewe abahinzi-borozi. Ni gahunda iyo banki yatangije muri Gicurasi uyu mwaka, ubu ikaba ikoreshwa n’abagera ku bihumbi 160 mu mezi atageze kuri atatu.


Ishami ry’ubwishingizi na ryo riri mu byunguye iyo banki nubwo ngo hari aho bitagenze neza, kuko ryinjije miliyoni 974Frw mu gihembwe cya mbere cy’uyu mwaka, mu gihe ryari ryinjije miliyoni 357Frw mu gihe nk’icyo cy’umwaka ushize, bihwanye n’izamuka rya 172.5%. Icyakora muri rusange iryo shami ngo ryahombye miliyari 0.9Frw nk’uko raporo zabyerekanye.
Ku rundi ruhande, ishami ry’ubwishingizi ngo ryavuye ku mari ya miliyari 1.9Frw muri 2018, ikaba yari igeze kuri miliyari 2.4Frw kugeza ku itariki 30 Kamena 2019, bihwanye n’izamuka rya 28.2%.
Umuyobozi w’ishami ry’ubwishingizi muri BK, Alex Bahizi, avuga ko iryo zamuka ryatewe n’uko iyo banki yabyinjiranyemo intego.
Ati “Byatewe n’uko twinjiye mu by’ubwishingizi dufite ubudasa, burimo gutanga serivisi nziza utasanga ahandi. Urugero, twebwe dushobora kwishyura umukiriya wacu mu gihe kitarenze iminota 30 bitewe n’ibiri mu makuru twahawe”.
Umuyobozi w’ishami rishinzwe iby’imigabane muri iyo banki, Carine Umutoni, yavuze ko barimo gutegura uburyo bazakundisha icyo gice cy’imari Abanyarwanda kuko ngo hakiri benshi babitinya.
",https://www.kigalitoday.com/ubukungu/ishoramari/article/bk-irateganya-kugera-kuri-miliyari-2-z-amadolari-mu-myaka-itandatu-iri-imbere,Business
Kuba umuntu yakurangira inzu cyangwa ikibanza kigurishwa ntibimugira umukomisiyoneri,"Bavuga ko kugirango umuntu yitwe umukomisiyoneri, agomba kugira ibyangombwa bimuranga, bitangwa na kampani akoreramo.
Mu nama nyunguranabitekerezo yo kuwa 25 Gicurasi 2018 minisitiri w’ubutabera akaba n’intumwa ya leta Johnson Busingye yagiranye n’inzego zifite aho zihurira n’imikirize y’imanza n’izindi nyandiko mpesha, hagaragayemo kunenga imikorere y’abakomisiyoneri idahwitse.
Minisitiri Busingye we kimwe n’abandi bayobozi bari hamwe bagaragaje akajagari kaba mu bakomisiyoneri, aho avuga ko bagomba gushaka uko bakorera mu matsinda, bakagira uko bakora.
Ati “abakomisiyoneri bajye mu makampani, cyangwa babe abamarine polisi ikore akazi. Komisiyoneri nashake aho abarizwa cyangwa abe marine. Umukomisiyoneri w’inyeshyamba, udafite aho yanditse amenya ate umukiriya wananiwe kwishyura banki?”
Akazi k’ubukomisiyoneri ni akazi gasaba gutinyuka, gushakisha amakuru no gushirika ubute, ukamenya kwigisha umuntu ukamwemeza ibyo umubwira. Ntigasaba amashuri, kuko iyo uzi kuba wakwigisha umuntu ukamwemeza ibyo ukora, ako kazi uragakora, nkuko Uwambaza Joyce umugore w’imyaka 36, ubarizwa muri Alpha Property Solution LTD abivuga.
Ati “Nta mashuri ahambaye mfite, kuko njye nize amashuri abanza gusa. Ariko ntibimbuza gutera abakiriya amasomo bakaza ari benshi, ndetse bakananyizera.”
Uwambaza umaze muri ako kazi imyaka isaga itanu, avuga ko nyuma yo guhagarika ubucuruzi yakoraga, ari bwo yiyemeje kujya gukora umurimo w’ubukomisiyoneri, kuko yabonaga byo bidasaba igishoro, amashuri cyangwa ibindi bitari ugushirika ubute gusa.
Ati “Ubundi bajyaga bavuga ko aka kazi gakorwa n’abagabo gusa, kandi na bwo bazi ubwenge. Ariko aho niyemereje kugakora, nasanze bisaba ubwenge karemano bwo kumenya amakuru no kumenya kuganiriza abantu (gutera siyasa), ubundi ukaba inyangamugayo.”
Ni mu gihe Mugabo Olivier we avuga ko nubwo kuba umukomisiyoneri bidasaba ibintu bihambaye, ariko bisaba gukorera ahantu hazwi, n’abakuzi.
Ati “iyo ukoze nk’umumamyi, uba umeze nk’umujura cyangwa marine! Ni ho hahandi wumva izina ryacu ryarafashe isura mbi, hakazamo abanyamanyanga, abajura, ndetse n’ubikora adafite aho abarizwa, agahohoterwa adafite gikurikiranwa.”
Manzi Justin, umuyobozi mukuru wa Alpha Property Solution LTD imwe muri koperative z’abakora umwuga wo guhuza abaguzi n’abagurisha bazwi nk’abakomisiyoner, asobanura neza akazi k’ubukomisiyoneri icyo ari cyo.
Ati “Abakomisiyoneri ni abantu bakora umurimo wo guhuza abantu n’abandi. Bakaba bakora umurimo wo kuranga ufite icyo akeneye n’ugifite. Ushobora kuba ushaka inzu yo gukodesha, ikibanza cyo kugura, uraza ukatureba.”
Manzi akomeza asobanura uburyo n’ibyiza byo gukorera ahantu hazwi, no gukorana nabo.
Ati “uza kutureba ukeneye ikintu, ukadusobanurira uko giteye n’aho ugishaka, tukagirana ibiganiro, tukagusobanurira ibyo dukora, twamara kwemeranywa tugasinyana amasezerano y’uko tukurangiye icyo kintu.”
Agaruka ku bigenderwaho ngo winjire muri iyo kampani avuga ko bisaba kuba uri inyangamugayo, bigasaba abakuzi kuko udapfa kubyuka ngo ube umukomisiyoneri bahite bakwakira.
Ati “Hari abakuzana. Ntabwo twapfa kukwakira tutakuzi. Bisaba ngo habe hari abantu bakuziho ubunyangamugayo,bakaba bazi aho utuye, ushobora kuza tukaganira twakumva byashoboka tukakwakira, tukagushakira ibyangombwa, ukaza nk’umufatanyabikorwa wacu.”
Akomeza avuga ko ba nyiri amakampani bose bari kwisuganya ngo bakore urugaga rubahuza, nk’abakomisiyoneri bakorera mu Rwanda, mu rwego rwo kurwanya ababanduriza izina.
Ati “Muri karitsiye hari igihe umuntu ashobora kumva ngo abakomisiyoneri babona amafaranga, noneho waza umubaza ikintu, agahita yiyita umukomisiyoneri ako kanya. Ariko ibyo ntibivuze ko ari umukomisiyoneri. Umukomisiyoneri kugirango yitwe we, agomba kugira ibyangombwa bimuranga, bitangwa na kampani akoreramo.”
Hari ikibazo abantu bibaza ku nyungu z’umukomisiyoneri, niba yiyumvikanira n’umuntu, niba agenerwa, cyangwa niba hari igiciro fatizo kizwi.
Manzi Justin akomeza abisobanura “Uretse bamwe bakora bumamyi, ariko ubundi nkatwe tuba twemewe, dusorera leta, uza ku biro tukaganira, tukakwereka amasezerano yacu uburwo akoze, noneho wabona uyemeye, haba harimo ijanisha tugomba guhembwa mu gihe tukuboneye ikintu, twayemeranywaho, ugasinya ya masezerano, ukatwishyura twamaze kuguha ibyo twemeranyijwe.”
Manzi akomeza asobanura ko mu gukora amasezerano hari amafaranga make yerekana ko mutangiranye igikorwa umukiriya agomba gutanga. Ariko ko bigomba kurangira ari uko igikorwa mwatangiranye kirangiye neza, bakuboneye ibyo mwumvikanye.
Ati “Ntabwo dukora amasezerano ku buntu, hari amafaranga make ugomba gutanga yerekana ko dutangiye igikorwa.”
Prof. Harerimana Jean Bosco umuyobozi mukuru w’ikigo cy’igihugu gishinzwe guteza imbere amakoperative (RCA) ahamya ko kuba hari amakoperative y’abakomisiyoneri ari ho, ari kimwe mu byafasha guca akajagari, ndetse n’amanyanga abavugwaho.
Avuga ko mu bihugu byateye imbere bagira za ‘website’ bagaragarizaho igiciro cy’ibyo umuhemba amaze kugukorera ibyo mwumvikanye. Magingo aya, ababiyangikishaho, bakaba babereka ko bazakora imirimo itandukanye mu gihugu, kuko ari umurimo uzwi kandi wemewe.
Ati “Icyaba kibi, ni imikorere mibi yaba irimo idahwitse muri ayo makoperative, ari na cyo turi kurwanya n’ahandi hose, dusaba rwose ko umuntu uri muri ayo makoperative cyane cyane ayo y’abakomisiyoneri kwirinda kuba ikibazo kuri rubanda bahamagariwe gukorera, n’ubwo ntawe uratuzanira ikirego cya koperative ya bo, uzakigira azakizane tuzahita tugikurikirana.”
Urwego rw’igihugu rushinzwe amakoperative (RCA), igaragaza ko kuri ubu hari amakoperative y’abakomisiyoneri agera kuri 20, afite abanyamuryango bagera kuri 573. Muri bo abagabo ari 484 naho abagore bakaba 89.
Koperative Alpha ‘property solution Ltd company’ imwe muri 20 z’abakomisiyoneri zikora byemewe n’amategeko, yashinzwe muri Nyakanga 2018 ubwo yari igizwe n’abantu babiri, ariko ubu ikaba ifite abakozi 30.
Buri mukozi ahembwa bitewe n’abakiriya yazanye, kuri komisiyo yemeranyijwe n’umukiriya, koperative ifataho 25% ya komisiyo yose umukiriya atanze, ari yo avamo imisoro, ubukode (rent), n’inyungu ya koperative.
Iyo hagize umukiriya uhemukira umukomisiyoneri wabo, uwo mukiriya akurikiranwa n’ubutabera cyane ko baba barakoranye byemewe n’amategeko.
",https://www.kigalitoday.com/ubukungu/ubucuruzi/article/kuba-umuntu-yakurangira-inzu-cyangwa-ikibanza-kigurishwa-ntibimugira-umukomisiyoneri,Business
Miliyoni 251 z’Amadolari zigiye gufasha abagore bo muri Afurika kwihangira imirimo,"Mu rwego rwo kugabanya icyo kinyuranyo kinini no kuzamura umubare w’abagore bahabwa inguzanyo, ibihugu birindwi bikize ku isi (G7) byiyemeje gutanga inguzanyo ya miliyoni 251 z’Amadorali ya Amerika azanyuzwa muri Banki Nyafurika y’Iterambere (AfDB) akazafasha abagore bo ku mugabane wa Afurika kwikorera no guhanga imirimo.
Inama y’ibihugu birindwi bikize ku isi yaberaga mu Mujyi wa Biarritz uherereye mu Majyepfo y’Uburengerazuba bw’u Bufaransa. Yahuriyemo abayobozi b’ibyo bihugu birindwi ari byo Leta Zunze Ubumwe za Amerika, u Bufaransa, u Bwongereza, u Budage, u Butaliyani, u Buyapani na Canada.
Iyo nama yatumiwemo ibindi bihugu umunani harimo bitanu byo ku mugabane wa Afurika (Australiya, Burkina Faso, Chili, Misiri, u Buhinde, Senegal, u Rwanda na Afurika y’Epfo) kugira ngo na byo bigire ijambo mu byemezo byafatiwe muri iyo nama.
Muri rusange, abitabiriye iyo nama baganiriye ku buryo abagore bafashwa kwihangira imirimo, baganira ku iterambere ry’ikoranabuhanga, baganira no ku byerekeranye no kurwanya ruswa.
Perezida wa Banki Nyafurika itsura Amajyambere, Akinwumi Adesina, yavuze ko iyo nkunga yo gushyigikira imishinga ya ba rwiyemezamirimo b’abagore ishimishije.
Ati “Uyu ni umunsi ukomeye ku bagore bo muri Afurika. Gufasha abagore kwihangira imirimo no kubatera inkunga ni ukureba kure kuko iterambere ry’umugore wo muri Afurika ari ryo terambere rya Afurika muri rusange.”
Ikinyamakuru Jeune Afrique cyatangaje ko usibye iyo nkunga yaganiriweho maze ibihugu bikize bikemera kuyiha abagore bo ku mugabane wa Afurika nk’inguzanyo, abari muri iyo nama baganiriye no ku bindi bibazo byugarije isi birimo inkongi y’umuriro yibasiye ishyamba rya Amazone, intambara y’ubucuruzi hagati y’u Bushinwa na Leta zunze Ubumwe za Amerika n’ikibazo cya Irani ishinjwa kurenga ku masezerano mpuzamahanga, icyo gihugu kikaba kivugwaho kuba kirimo gucura intwaro za kirimbuzi.
Haganiriwe no ku bibazo by’umutekano hagati y’ibihugu byo hirya no hino ku isi cyane cyane ibihana imbibi, bituranye, ariko ugasanga ubwumvikane hagati yabyo ari buke.
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/ishoramari/article/miliyoni-251-z-amadolari-zigiye-gufasha-abagore-bo-muri-afurika-kwihangira-imirimo,Business
Musanze: Abagurisha imigati yangiritse bigaruriye umubare munini,"Umuvundo w’abaturage Kigali Today yasanze ku muhanda werekeza Butaro mu mujyi wa Musanze, aho baguraga imigati ku giciro gito, bamwe muri bo bavuze ko bitabashobokera kugura umugati ku giciro gisanzwe mu gihe babonye ihendutse.
Umwe ati “Njye nguze keke za 50 ndarya ndahaga, ntiwagura umugati ku giciro gisanzwe ureba umugati ugura amafaranga 10, ibyo byo ntibyashoboka rwose icyakura kiraryoshye kabisa”.
Mugenzi we ati “Uwaduha nk’uyu musore agahora hano, umugati wa Magana 300 ndawuriye urananira kubera ubunini bwawo kandi usanzwe ugura 600 muri butike. Murumva ko ari amahirwe ngize muri iki gitondo. Uyu mugira neza utuzaniye iyi migati arakabaho. Isi ni uburyohe rwose”.
Mu kureshya abaguzi uwo musore ugurisha imigati yagabanyije ibiciro aho n’uwari ufite igiceri cya 20 yaguraga umugati.
Abo baturage biganjemo urubyiruko rw’abasore, baremeza ko nubwo iyo migati bayigura ku giciro gito, nabo ubwabo babona ko idafite ubuzima kuko hari niyo basangaga yaraboze bakemeza ko bayigura bitewe n’inzara.
Umwe ati “Turi kurya nibi byaboze, ahubwo ni ukumufata bakamujyana, murabona nk’uyu ndi kurya waragaze, nta kundi ni ikibazo cy’inzara, nindenzaho amazi ndahaga nibwo buzima”.
Undi ati “Impamvu tugura ibyapfuye nuko n’abayobozi babibona bakicecekera, Twifitiye inzara kuki bemera kubizana mu baturage kandi hari ubuyobizi ntibababuze twe tuba tubizi?. Twe ntacyo bitubwiye aho kwicwa n’inzara narya ibyaboze”.
Uwo musore ucuruza iyo migati avuga ko ayigura n’imodoka ziyigemura, aho iyangiritse ayirangura ku giciro gito akayigurisha abaturage, aho yemeza ko uwo mwuga umutungiye umuryango.
Agira ati “Iyi migati nyirangura na ziriya modoka zigemura, kubera ko baciye amasashe hari ubwo yangirika kubera kuza yicunda mu modoka, nkayirangura kuri make nanjye nkaza kuyigurisha abaturage badafite amikoro.
Uyu mwuga urantunze ukantungira n’umuryango, mbayeho neza pe nk’ubu nazanye imifuka itatu yuzuye, mu minota 30 urabona ko irangiye. Umugati wa 600 njye ndawugurisha 300”.


Ikindi cyateye impungenge abaturage baguraga iyo migati ni Ikibazo cy’umwanda aho buri wese wazaga kugura yakoraga mu yindi adakarabye.
Nzabonimpa Emmanuel ati “Umuntu wese uje arakoramo ashaka umunini yaba uvuye kwituma, yaba uvuye kwihagarika wese araza agakozamo. Murumva ni umwanda niyo mpamvu abantu bari kurwara indwara batazi aho ziturutse”.
Ubwo bucuruzi bw’imigati ku mihanda, buramaganwa n’ubuyobozi bw’akarere ka Musanze, aho busaba abaturage kubanza kugira ubushishozi kubyo barya, byaba na ngombwa bagatanga amakuru mu buyobozi abacuruza ibidafite ubuziranenge bakabihanirwa nk’uko bivugwa na Uwamariya Marie Claire, Umuyobozi w’akarere wungirije ushinzwe imibereho myiza y’abaturage.
Agira ati “Umuntu wa mbere ukwiye kumenya ubuzima bwe ni umuturage ubwe. Hari ingamba dufata zo kugenzura ubuziranenge mu nganda, mu ma butike aho bicururizwa.
Nkiyo migati yarengeje igihe ni ngombwa ko umuturage agira ubushishozi kubyo agura, byaba na ngombwa akanatanga amakuru mu buyobozi kugira ngo ababa babyihishe inyuma babe bahanwa”.
Ibi bibaye nyuma y’icyumweru abaturage basaga 40 bo mu Murenge wa Simbi mu Karere ka Huye, bajyanwe mu bitaro nyuma yo kurya inyama z’inka yipfushije zikabagiraho ingaruka, babiri muri bo bakaba bamaze gupfa.
Batetiwabo Esther, impuguke mu by’imirire ukorera ibitaro byitiriwe umwami Faisal ubwo yaganiriza ababyeyi ku bijyanye no kunoza imirire, yabasabye kwitondera bimwe mu biribwa cyane cyane ibinyampeke biba byarangiritse kuko biba byifitemo uburozi bwangiza ubuzima bw’abantu, bikaba intandaro y’indwara nyinshi z’ibikatu.
Yagize ati “Hari uburozi buboneka mu biribwa biba byatoye uruhumbu bwitwa ‘Aflatoxin’. Ubwo burozi buragenda bukabuza umwijima gukora neza akazi kawo, bikaba intandaro y’igwingira ry’abana rya hato na hato, ndetse ubu muri Afurika hari kwiyongera indwara zitandukanye nka za kanseri z’umwijima n’izindi. Ni ukwirinda ibiribwa byose byangiritse.”
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/ubucuruzi/article/musanze-abagurisha-imigati-yangiritse-bigaruriye-umubare-munini,Business
MIG irahumuriza abanyamigabane bayo bakekaga ko yabambuye,"Ni nyuma yuko bamwe mu baturage bagaragarije ko kuva bagura imigabane muri iyo sosiyete, batarongera guhura n’ubuyobozi bwayo, ngo bamenyeshwe uko imigabane baguze ikoreshwa, niba yunguka cyangwa yarahombye.
Isosiyete MIG yashinzwe mu mwaka wa 2004, igamije gukora ishoramari ryari rigamije kurandura ubukene mu cyahoze ari Perefegitura ya Gikongoro, ubu ni mu turere twa Nyamagabe, Nyaruguru n’igice cy’akarere ka Huye.
Mu gushyigikira iterambere ry’abatuye muri ako gace kandi, na Perezida wa Repubulika Paul Kagame, ari mu bateye inkunga iri shoramari, ingana na miliyoni 11 z’amafaranga y’u Rwanda.
Kuva yashingwa, benshi mu baturage bashishikarijwe kuyiguramo imigabane, mu rwego rwo gukora ishoramari ry’igihe kirekire. Umugabane umwe waguraga amafaranga ibihumbi 10 y’u Rwanda.
Umusaza Deo Ngarukiye, wo mu karere ka Nyaruguru mu cyahoze ari Komini Rwamiko y’icyahoze ari Gikongoro, ni umwe mu baguze imigabane muri MIG, icyo gihe akaba yaraguze imigabane itanu, ihwanye n’amafaranga ibihumbi 50 y’u Rwanda.
Ngarukiye avuga ko kuva yagura iyo migabane, atarongera guhura n’ubuyobozi bwa MIG cyangwa se ngo atumirwe mu nama y’abanyamigabane, kugira ngo amenyeshwe uko imigabane yaguze ikoreshwa.
Ati “Bafungura MIG bashakaga ikintu cyazamura ahahoze ari Gikongoro. Noneho basaba ko n’abantu boroheje bajyamo, umugabane bawushyira ku bihumbi 10. Bari batubwiye ko uzajya ashaka kuvamo bazajya bamusubiza amafaranga ye n’inyungu zayo.
Ariko ubu turi kuvugana, uretse udupapuro baduhaye twerekana ko ayo mafaranga twayatanze, nta kindi imenyetso cyerekana ko turi muri MIG. Mbere igitangira hajyaga haba inama bakatubwira, ubu nta nama ikibaho hashobora kuba hashize imyaka irenga 10, nta n’uwo wabaza umuntu uyobora MIG ngo amukubwire. Ntabo tuzi”.
Uretse abantu ku giti cyabo bagiye bagura imigabane muri iyo sosiyete kandi, hari n’amakoperative ndetse n’ibindi bigo byaba ibya Leta n’ibyigenga na byo byari byaguzemo imigabane.
Ngendahayo Damien, ni umwe mu banyamuryango ba Koperative ‘Dukunde Igiti’ ikorera mu karere ka Nyamagabe, ikaba nayo yaraguze imigabane muri MIG.
Nawe avuga ko nta makuru bajya bahabwa kuri iyo migabane, ko ndetse benshi mu banyamuryango ba koperative basa n’abibagiwe ko baguze imigabane kubera kutamenya amakuru yayo.
Agira ati “Imigabane yagombye kuba yarungutse, cyangwa se yanahomba tukabimenyeshwa. Ni ibintu bimaze imyaka myinshi bamwe baba baranabyibagiwe”.
Ku ruhande rwa Sosiyete ya MIG, yo ivuga ko ibikorwa byayo bihari kandi byagutse cyane, ndetse ko imigabane y’abanyamuryango nayo ihari kandi yunguka.
Rwasa Roger, umuyobozi mukuru wa MIG, avuga ko MIG igikora kandi ko ibikorwa byayo bigaragara.
Uyu muyobozi avuga ko imigabane ya mbere yakoreshejwe mu kubaka inganda za kawa, ebyiri mu karere ka Nyamagabe n’ebyiri muri Nyaruguru, hamwe n’uruganda rw’ubuki mu karere ka Nyamagabe.
Mu mwaka wa 2013, Rwasa avuga ko MIG yatekereje kwagura imishinga, itangira gushora amafaranga mu ruganda rw’icyayi, ahubatswe uruganda rwa ‘Mushubi Tea Company’, ruherereye mu karere ka Nyamagabe.
Uyu muyobozi avuga ko kugira ngo uyu mushinga ugerweho, byasabye Sosiyete ya MIG gufata inguzanyo yo hanze y’igihugu ingana na miliyoni 5.6 z’amadorari ya Amerika. Yongeraho ko ubu uruganda rukora neza kuko rushobora gutunganya toni 1,000 z’icyayi mu mwaka, kandi ko umusaruro wiyongera umwaka ku mwaka.
Rwasa kandi avuga ko imigabane y’abanyamuryango yashowe mu ishoramari ry’igihe kirekire nk’uko byari mu ntego za MIG, bityo ko n’inyungu zayo zigomba kuboneka mu gihe kirekire. Yongeraho kandi ko ubu umugabane wa MIG wiyongereye, ukava ku bihumbi 10 ukagera kuri 28,900 by’amafaranga y’u Rwanda. Iki kikaba cyaba igisubizo ku baturage bibazaga ko imigabane yabo yaba yarahombye.
Ati “Batanze amafaranga, ariko yagiye mu ishoramari ribyara inyungu mu gihe kirekire, ntabwo ari uko uvuga ngo nshyize amafaranga hariya, ejo cyangwa ejobundi nzabona inyungu. Ikindi ni uko nk’uko abanyamigabane bari babyifuje, mu nama duheruka gukora twarebye aho umugabane wa MIG ugeze ubu, dusanga uhagaze ku mafaranga ibihumbi 28,900 Frws”.
Ubuyobozi bwa MIG buvuga ko impamvu abanyamigabane bayo bataratangira kubona ku nyungu z’ishoramari ryabo, ari uko MIG ikishyura imyenda yafashe ngo yagure ishoramari ryayo.
Rwasa ati “Uyu munsi nta kintu babona kuko tukiri muri gahunda yo kwishyura imyenda twafashe ngo dukore iryo shoramari, kuko ryadusabaga amafaranga menshi”.
Avuga ko mu igenabikorwa bakoze, basanze mu mwaka wa 2025 bazaba barangije kwishyura inguzanyo bafashe, hanyuma abanyamigabane nabo bakazatangira kubona ku nyungu z’ishoramari ryabo.
Ku kibazo cy’uko abanyamigabane ba MIG batamenya amakuru ku mikoreshereze y’imigabane batanze, Rwasa avuga ko iyo hazaba inama rusange bimenyeshwa abanyamuryango binyuze mu matangazo anyuzwa ku mu radio, mu nsengero, mu miganda n’ahandi, kohereza ubutumwa bugufi ku bo bafitiye nomero za telephone, cyangwa se kohereza email.
Icyakora MIG nayo yemera ko iyo habaye inama z’inteko rusange, ubwitabire buba buri hasi, cyane cyane ku banyamigabane batoya. Rwasa uyihagarariye akavuga ko hatowe abanyamigabane bagiye gufasha Sosiyete kwegera abandi cyane cyane abatoya, kugira ngo hamenyekane neza umwirondoro wabo, bityo no kubatumira mu nama bijye byoroha.
Agira ati “Nyuma yo kubona ko ubwitabire bw’abanyamigabane buri hasi, twashyizeho itsinda ry’abanyamigabane bagiye kudufasha kwegera abo banyamigabane bato, kugira ngo tubashe gugira imyirondoro yabo (telefoni, nomero z’indangamuntu, …) mbese tugire ibintu byose byatuma tubatumiye mu nama twababona. Kuko uburyo dukoresha ni nk’aho butabageraho, kandi ntako tuba tutagize ngo tubibagezeho”.
Hari kandi abanyamigabane ba MIG bavuga ko batewe impungenge no kuba uko imyaka ishira hari abitabye Imana abandi bakaba bagenda basaza, kandi batarigeze batanga amazina y’abishingizi babo bashobora gusigarana imigabane yabo igihe baba batakiriho.
Kuri iki kibazo, Rwasa avuga ko hateguwe ifishi y’umunyamigabane izashyikirizwa abanyamigabane bose bakayuzuza, ikazaba ikubiyemo amakuru yose harimo n’uwabasha kuyisigarana igihe uwayiguze yaba atakiriho.
Sosiyete y’ishoramari ya MIG mu ntangiriro zayo yagize abanyamigabane 890. Abenshi muri bo ni abari baguze umugabane umwe (ibihumbi 10Frws), ariko hakaba n’abaguze imigabane igera ku bihumbi 99.
Ubuyobozi bwa MIG kandi bwizeza abanyamigabane bayo ko ishoramari bakoze rigenda ryunguka umunsi ku munsi, kandi rikaba rifatiye runini umubare w’abaturage utari muto, kuko nibura buri kwezi hari miliyoni zibarirwa hagati ya 180 na 200 z’amafaranga y’u rwanda, zijya mu baturage, binyuze mu kwishyura abahinzi b’icyayi, kugura kawa y’abaturage, n’ibindi.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/ishoramari/article/mig-irahumuriza-abanyamigabane-bayo-bakekaga-ko-yabambuye,Business
Rubavu: Mu cyumweru abubaka ikiraro bahombeje abacuruzi miliyoni zirenga 50Frw,"Imodoka zibarirwa muri 50 ku munsi bavuga ko ubu bamaze icyumweru batabona imodoka iza kubagurira kubera rwiyemezamirimo wahawe isoko ryo kubaka ikiraro gihuza iyo mirenge atasize inzira ibinyabiziga binyuraho.
Maniraguha Jean Bosco ukora akazi ko gucunga ikirombe Kamukondo avuga ko batabona abaguzi kubera ikiraro nta modoka zikinyuraho.
Ati «Ubusanzwe hano hanyura imodoka zibarirwa muri 50 ku munsi, zije gutwara amatafatari ahiye n’igitaka cyo kubaka kimwe n’izindi zijya Rutsiro ariko ubu ntayishobora kugera hano kubera abubaka ikiraro batasize inzira imodoka zinyuraho.»
Maniraguha avuga ko byabateye igihombo gikomeye kuko mu cyumweru cyose batagurisha bari mu bukene. 


«Ibaze nawe kuba ntamodoka ishobora kuza kutugurira, niba dushobora kubona imodoka zibarirwa muri 50, itafari rikagurwa amafaranga 25, kandi fuso ijyamo amatafari 6,500, urumva ko duhomba amafaranga menshi, dukeneye ubuvugizi.»
Ibi bivuze ko ikamyo imwe yashoboraga kwinjiriza abaturage amafaranga arenga 162,500, akaba angana na 8,125,000 Frw ku munsi. Iyi mibare iragaraza ko mu cyumweru aba bashoramari bashobora kuba bahombye amafaranga yagera kuri 56,875,000 Frw z’Amafaranga y’u Rwanda.
Umunyambanga Nshingabikorwa w’Umurenge wa Nyundo Uwajeneza Jeannette kuri telefoni igendanwa uvugana n’umunyamakuru wa Kigali Today yatangaje ko ari amakosa kuba abubaka ikiraro batarasize inzira imodoka zikoresha bikaba byarahagaritse ubuhahirane. 


Umuyobozi w’Akarere ka Rubavu Habyarimana Gilbert we avuga ko icyo kibazo atari akizi ahubwo bagiye kugikurikirana.
Uretse abagurisha amatafari n’igitaka cyo kubaka, abahinzi b’icyayi mu kagari ka Mukondo bavuga ko ubu bagorwa no kwikorera icyayi bacyambutsa ikiraro bagishyira aho imodoka zigisanga mu gihe mbere zagisangaga aho bari, abandi bakavuga ko imodoka z’uruganda rwa Pfunda zikora ingendo ndende kugira zigere ku bahinzi b’icyayi kandi mbere byari byoroshye.
Uretse kuba aba baturage bahomba, hari n’umusoro w’akarere ikamyo yagombaga gusoza uko ipakiye ungana n’ibihumbi 15frw, bivuze ko akarere gahomba amafaranga angana na 5,250,000Frw.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubucuruzi/article/rubavu-mu-cyumweru-abubaka-ikiraro-bahombeje-abacuruzi-miliyoni-zirenga-50frw,Business
BPR igiye gutaha inyubako yatwaye asaga miliyari 18Frw,"Ni inyubako ndende yatwaye asaga miliyari 18 z’Amafaranga y’u Rwanda, igaragara cyane mu ibara ry’ubururu ifite amagorofa 11, bikaba biteganyijwe ko izimukiramo imirimo yose yo ku cyicaro gikuru cy’iyo banki ndetse n’abakozi bose, ikazaba inafite ishami ryo kwakira abakiriya mu buryo busanzwe bwo kubitsa no kubikuza.
Umuyobozi mukuru w’iyo Banki, Maurice K. Toroitich, avuga ko imirimo yose yo kubaka yarangiye. Ngo hasigaye gushyiramo ibikoresho bimwe na bimwe ariko kwimuka ntibizarenza Ukwakira.
Agira ati “Kubaka byararangiye, ubu ikirimo gukorwa ni ugushyiramo ibikoresho bitandukanye ndetse no gutunganya ishami ryo kwakira abakiriya basaba serivisi zisanzwe za Banki, rizaba riri hasi. Dushatse n’ubu twakwimuka kuko ahanini hatunganye, ariko ntitwagenda mbere y’uko ahazakira abakiriya bacu huzura”.
Ati “Ibisigaye bitaratungana byose bizarangirana na Nzeri uyu mwaka bityo nta gisibya ko tuzaba twimukiye muri iyo nyubako mu Kwakira. Twizeza abatugana bose ko tuzabakira neza kurushaho kuko tuzaba turi mu nzu ngari, bityo na serivisi tukazazinoza kurushaho”.
Yakomeje avuga ko kubera ubwisanzure muri iyo nyubako, abatanga serivisi zijyanye bazaba bicaye hamwe, ku buryo ubashaka azababonera hamwe bityo dosiye zikihuta, cyane ko ngo n’igice cy’ikoranabuhanga cy’iyo banki cyongerewemo ingufu nyinshi.
Uwo muyobozi wa BPR Plc aganira n’abanyamakuru ku wa kabiri tariki 20 Kanama 2019, yanabagaragarije igikombe iyo banki yahawe nka ‘Overall Best Exhibiter’, nyuma yo kuba iya mbere mu imurikagurisha mpuzamahanga ry’uyu mwaka (Expo 2019).
Toroitich yavuze ko ari ishema kuba baritwaye neza kugeza n’aho bahabwa igihembo, ngo akabishimira abakozi b’iyo banki.
Ati “Ni ishema rinini kuri twebwe kuba duhawe iki gihembo cy’uwahize abandi muri iri murikagurisha mpuzamahanga. Ndashimira cyane abakozi bacu babigizemo uruhare, Ibi biduha imbaraga zo kurushaho gukora neza kugira ngo tugume ku isonga”.
Banki y’Abaturage yatangiye mu 1975 ari koperative y’abaturage bari bishyize hamwe bagamije imibereho myiza, iza guhinduka banki muri 2008.
Muri 2015, Ikigo gikomeye mu by’imari cya Atlas Mara Ltd cyashyize amafaranga muri BPR Plc nyuma yo guhuzwa n’ishami ry’ubucuruzi rya Banki y’Igihugu y’Iterambere (BRD) ku buryo cyafashe imigabane 62.1%, bituma iba Banki ikomeye y’Ubucuruzi.
Iyo banki ubu ifite amashami 193 hirya no hino mu gihugu ndetse n’abanyamuryango basaga ibihumbi 400.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ishoramari/article/bpr-igiye-gutaha-inyubako-yatwaye-asaga-miliyari-18frw,Business
RSSB iricuza kuba yarubatse inzu zihenze gusa,"Uwo muyobozi avuga ko kuva kera icyo kigo cyubatse inzu zihenze zikagurwa n’abishoboye, cyane cyane Abanyarwanda baba hanze, zikaba zirenze kure ubushobozi bw’abagombye kuzigura mbere ari bo banyamuryango bacyo.
Tusabe avuga ko yemera icyaha cy’uko hubatswe inzu nyinshi ariko zihenze, ku buryo ngo hatatekerejwe ku bantu b’ingeri zose.
Agira ati “Twubatse umudugudu wa ‘Vision 2020’, Umucyo ndetse na ‘Vision City’, ni inzu nziza zateje imbere urwego rw’imyubakire mu mujyi wa Kigali. Icyakora icyaha nishinja ni uko twubatse izo nzu zihenze gusa ntitwubake n’izihendutse, icyo cyaha ndacyemera”.
Ati “Niba hari inzu za miliyoni 400 z’Amafaranga y’u Rwanda, kuki nta zihari za miliyoni 15 z’Amafaranga y’u Rwanda! Icyo ni icyaha nemera ariko nzi uko nzagikemura. Abo twari tugiye gufatanya mu mudugudu wa Gasogi nasanze bidakunda ndabireka, kuko ngo inzu iciriritse ni miliyoni 30Frw, ntabwo yaba iciriritse rero”.
Yakomeje avuga ko hari aharimo kubakwa inzu ziciriritse ku buryo yumva abo ari bo bafatanya kuko hakubakwa nyinshi.
Ati “Hari inzu zirimo kubakwa ahitwa Rugarama, zifite agaciro ka miliyoni 20 ariko ngo bazubaka n’iza miliyoni 15 ndetse n’iza miliyoni 13 zizaboneka. Abo rero ni bo numva twafatanya kuko twebwe dufite amafaranga, bityo no kugabanya ibiciro bikaba byakoroha, ubu nkaba mbabazwa n’uko izo nzu zakwibonwamo na buri Munyarwanda tutarazishyira ku isoko”.
Yongeyeho ko bazakomeza gushakisha ibigo by’ubwubatsi bizobereye, bikoresha ikoranabuhanga rituma hubakwa inzu zidahenze ariko nziza kandi zikomeye, bityo umuntu uhembwa umushahara uri hasi na we amahirwe yo gutunga inzu ye abe yamugeraho kuko ngo ibyiza by’u Rwanda bitagomba kugera kuri bamwe.
Urugero rw’inzu zafatwaga nk’aho ziciriritse nk’uko RSSB yabitangaje umwaka ushize, ni izo mu mudugudu wa Vision City mu Karere ka Gasabo zo mu bwoko bwa ‘Apartments’, zikaba zari zagabanyirijwe igiciro.
Iy’ibyumba bibiri yaguraga miliyoni 63Frw, iy’ibyumba bitatu ikagura miliyoni 94Frw na ho iy’ibyumba bine ikagura miliyoni 108Frw.
Izo nzu zashyizwe kuri ibyo biciro bivugwa ko biciriritse bivuye kuri miliyoni 108Frw ku y’ibyumba bibiri, miliyoni 163 ku y’ibyumba bitatu no kuri miliyoni 183Frw ku y’ibyumba bine, icyo gihe zikaba ngo zari zarabuze abaguzi.
Inyubako z’icyo kigo zo mu bwoko bwa ‘Pension Plaza’, haba izo mu Mujyi wa Kigali n’izo mu ntara, na zo ngo ntizikoreshwa nk’uko bikwiye kuko kugeza ubu ngo zikoreshwa ku gipimo cya 58%, gusa ngo ntibikanganye kuko bizera ko bizazamuka.
Tusabe avuga kandi ko bateganya kubaka izindi nyubako nk’izo ariko RSSB ikazafatanya n’abikorera, ngo bakazahera mu turere twa Muhanga na Rubavu, ahazubakwa iz’ubucuruzi.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubwiteganyirize/article/rssb-iricuza-kuba-yarubatse-inzu-zihenze-gusa,Business
Kutavugurura inyubako zubatswe mbere ya 2013 birazishyira mu manegeka,"Amanegeka ni imvugo irimo ikoreshwa mu gusobanura ahantu umuntu atuye cyangwa akorera hashobora guterwa n’ibiza cyangwa ibyago binyuranye, bigahitana ubuzima bwe cyangwa bikamwangiriza.
Umujyi wa Kigali uvuga ko inyubako zirimo iz’udukiriro twa Gisozi na Kimironko zatewe n’inkongi y’umuriro biturutse ku byagombaga kubahirizwa iyo haza kubaho igishushanyombonera mbere y’igihe.
Umuyobozi w’Imiturire n’Imitunganirize y’Umujyi wa Kigali, Enjeniyeri Mugisha Fred agira ati ""Turiya dukiriro ni utwa kera mbere y’uko hashyirwaho igishushanyombonera, hagomba kuba hari ’risks’(ibyago)"".
""Abubaka udukiriro n’andi mazu babisabira uruhushya bakaruhabwa ari uko bujuje ibisabwa, abafite amazu ya kera rero tubagira inama yo kuyubaka mu buryo bujyanye n’igishushanyombonera kigezweho cyangwa gushyiraho uburyo bwo kubungabunga ibyo ukoresha kugira ngo bidateza impanuka"".


Uyu muyobozi mu Mujyi wa Kigali avuga ko bakomeje gusuzuma niba ibyubatswe mbere y’igishushanyombonera cya mbere byubahirije ibisabwa mu gishya kikirimo kwigwaho muri iki gihe.
Igishushanyombonera cy’Umujyi wa Kigali cya mbere cyari cyashyizweho mu mwaka wa 2013 kirangira muri 2018, ubu hakaba harimo gutorwa ikindi kizamara imyaka irindwi.
Ibigo by’ubwishingizi byanze kwishingira ku giciro cyoroheje abafite ibicuruzwa mu Gakiriro ka Gisozi, kuko ngo byasuzumye bigasanga intsinga z’amashanyarazi zaho zitajyanye n’ubushobozi buhambaye bw’imashini zihakoreshwa, zagiye zongerwa uko agakiriro kaguka.
Ibyo bigo kandi byahanenze kutagira imihanda ikoze neza, mu rwego rwo korohereza imodoka zikora ubutabazi kujya kuzimya inkongi cyangwa guhungisha ibikoresho.
Mu mpera z’ukwezi kwa Kamena uyu mwaka, ubwo mu Gakiriro ka Gisozi hari hamaze gushya ku nshuro ya gatatu, ubuyobozi bw’Umurenge bwatangarije Kigali today ko ibyangiritse bifite agaciro k’amafaranga y’u Rwanda miliyari ebyiri.
Uwitwa Nzasenga Alfred yavugaga ko asubiye ku isuka nyuma yo guhombera ibifite agaciro k’amafaranga miliyoni 17 muri iyo nkongi, aho nta wari kumushumbusha kuko nta bwishingizi yari yarafatiye ibicuruzwa bye.
Ati ""Nta mafaranga na make nsigaranye, ndasubira ku Kamonyi aho ntuye, njye guhinga"".
Nzasenga ari mu bacuruzi 54 bahishirije ibicuruzwa byabo mu Gakiriro ka Gisozi, kandi muri abo, bane gusa nibo bari barabifatiye ubwishingizi.
Umujyi wa Kigali uvuga ko igishushanyombonera cya kabiri kikirimo kunozwa, kikaba ari cyo ngo gihesha abacuruzi kumenya imiterere y’inyubako bazajya bubaka n’ibyo bagomba kuzishyiramo.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/kutavugurura-inyubako-zubatswe-mbere-ya-2013-birazishyira-mu-manegeka,Business
2019 - 2020 uzarangira 499 batari bafite aho kuba bahafite,"Babyiyemeje mu mwiherero w’iminsi ibiri bagiranye mu mpera y’icyumweru gishize.
Ni nyuma yo kubona ko iki ari kimwe mu bibazo bikomeye bibangamiye imibereho myiza y’abaturage muri aka karere, nyamara gishobora gukemuka buri wese abishyizemo imbaraga, nk’uko bivugwa na Faustin Kanani, umuyobozi w’ihuriro ry’abafatanyabikorwa muri aka karere.
Agira ati “Hari ibikorwa biza gusubiza ibibazo bigaragara mu baturage, ibyo abafatanyabikorwa bakabikoraho buri munsi. Ariko ku nzu habayeho kwiyemeza ko buri mufatanyabikorwa yubaka byibura imwe, muri bwa buryo bwo kugenda dukemura ibibazo bibangamiye abaturage.”
Abafatanyabikorwa bakorera mu Karere ka Nyamagabe babarirwa muri 60. Buri wese yubatse inzu imwe ziriya 499 ntizagerwaho.
Umuyobozi w’Akarere ka Nyamagabe wungirije ushinzwe ubukungu, Lambert Kabayiza, avuga icyiyemejwe ari ukubaka byibura inzu imwe kuri buri mufatanyabikorwa, ariko ko hari n’abazubaka izirenze.
Kandi ngo uretse abafatanyabikorwa bazwi ku izina ry’imiryango itari iya Leta, hari n’izindi nzego zihariye zizasabwa kubigiramo uruhare.
Ati “Dushobora gufata inzego z’abagore, inzu bakaba bayubaka, urubyiruko tukabaha inzu, Youth volunteers bo bamaze kwiyemeza kubaka imwe. Inzego nka Dasso, abakozi b’akarere, abikorera, inganda zikorera mu karere, buri wese akubaka inzu.”
Akomeza agira ati “Turabarura ibyiciro, ariko nitwicarana dushobora kuzasanga ubushobozi cyangwa se ukwiyemeza kwabo birenze ibyo twatekerezaga. Niba twavugaga inzu imwe ukaba wasanga banarenzaho.”
Kandi buri mezi atatu bazajya bicarana n’abafatanyabikorwa barebe aho uyu muhigo ugeze, hanyuma hafatwe izindi ngamba, ku buryo byanze bikunze ziriya nzu 499 zizubakwa muri uyu mwaka w’ingengo y’imari.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/2019-2020-uzarangira-499-batari-bafite-aho-kuba-bahafite,Business
Abagezwaho ibikorwa bakwiye kwitura kurusha gushima - Guverineri Mufulukye,"Mufulukye Fred guverineri w’Intara y’Iburasirazuba avuga ko umuturage adakwiye guhabwa inzu ngo imusenyukire hejuru ayiraramo cyangwa imirasire y’izuba yaragize ikibazo ntamenyeshe ubuyobozi bumwegereye.
Avuga ko ibikorwa abaturage begerezwa bikwiye gusigasirwa bigafatwa neza.
Asaba abaturage kugira umuco wo kwitura kurusha gushima.
Ati “Inyutarano tubasaba ni ugukora ibikorwa bishyigikira umutekano cyane nk’ibyo byakozwe n’inzego z’umutekano, birinda ibiyobyabwenge, magendu cyane nk’abaturage bacu banyura mu nzira zitemewe bagatwara ibishyimbo Uganda.”
Guverineri Mufulukye avuga ko inyiturano nyayo ku buyobozi bubegereza ibikorwa ari ukwirinda ibikorwa bitari mu nzira nziza.
Yabibasabye kuri uyu wa 17 Kanama, ubwo hasozwaga ukwezi kwahariwe ibikorwa bya Polisi ifatanyamo n’abaturage.
Ibikorwa byakozwe muri uku kwezi hubatswe ibiro 2 by’imidugudu muri Ngoma na Gatsibo, amazu 7 y’abatishoboye, imwe muri buri karere, abaturage ibihumbi 2 bishyurirwa ubwisungane mu kwivuza ndetse ingo 700, 100 muri buri karere zihabwa urumuri rukomoka ku mirasire y’izuba.
Hanakozwe kandi ubukangurambaga bwo kwirinda impanuka n’ibiyobyabwenge, inda zitateguwe mu bangavu ndetse no gutanga amaraso.
Commissioner of Police Jean Marie Vianney Nshimiyimana uyobora ishuri rya Police rya Gishari avuga ko igikomeye atari agaciro mu mafaranga k’ibikorwa byakozwe ahubwo icyo bizamarira abaturage.
By’umwihariko ngo urumuri rukwiye kumurikira amaso, ubwenge n’umutima barwanye ibyaha.


Agira ati “Agaciro gakuru ni ukureba kagize izihe nyungu ku munyarwanda, guhindura imyumvire, nk’ubukangurambaga wabuha akahe gaciro, sinzi ko muribubone agaciro mu gutanga amaraso ni ubuzima, hari ibyo muribushobore kubara ariko hari n’ibindi bitabarwa kandi bifite agaciro gakomeye.”
Inda ziterwa abangavu, kurwanya ibiyobyabwenge, yego ibimenwa wabibara ariko ubuzima bw’abo turengera? Urumuri aho rugeze umwijima urahunga, bakwiye kurukoresha rukamurikira ubwenge n’umutima bakarwanya ibibi.”
Mukakimenyi Jannet umwe mu banyarwanda birukanywe Tanzaniya wahawe urumuri avuga ko mbere bacanaga itoroshi cyangwa telephone ariko abana ntibabone uko biga.
Ati “Twacanaga itoroshi yashiramo amanda (Amabuye)tugacana telefone yashiramo umuriro ukarara mu kizima n’abagushaka bakakubura kandi ubwo twazisharijaga Bugaragara, twishimye abana babonye uko basubira mu masomo.”


Mukakimenyi na bagenzi be bavuga ko ibihugu babayemo batari babona ikimeze nk’u Rwanda.
Bavuga ko bakirukanwa Tanzaniya bakiriwe neza baratuzwa banahabwa imirima yo guhinga, amazi ariko urumuri rw’imirasire y’izuba yatumye bibonamo nk’abanya-Kigali.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/abagezwaho-ibikorwa-bakwiye-kwitura-kurusha-gushima-guverineri-mufulukye,Business
Abanywa Skol Lager bagiye kujya bayinywa banaseka,"

Kwerekana iyo shusho nshya ya Skol Lager byajyanishijwe no gutangira ubukangurambaga bwo kwegera abakunzi ba Skol Lager bo hirya no hino, Skol ikabafasha kwishimana n’inshuti zabo, baruhuka ariko banywa n’ikinyobwa cya Skol Lager.
Benurugo Kayinamura Emilienne ushinzwe kwamamaza ikinyobwa cya Skol Lager (Brand manager), abajijwe ku bijyanye n’itandukaniro hagati ya Skol Lager yari isanzwe n’iyo yindi nshya, yagize ati “Ntabwo twahinduye umwimerere wa Skol Lager, icyahindutse ni icupa igaragaramo. Irangwa n’amabara y’umuhondo n’umutuku, ibinyobwa byacu ntabwo bigira isukari. Rero twongeyeho ikirango kigaragaza ko nta sukari iri muri icyo kinyobwa.”
Mu bindi bigaragara ku icupa rishya ni uko agapapuro kabaga ku icupa risanzwe kari gatambitse ariko ubu akariho gafite ishusho y’ingabo (shield). Ikirango cya Skol Lager (logo) kiri kuri iryo cupa rishya na cyo kiratambitse mu gihe icyari gisanzwe ku icupa rya Skol Lager cyari kiberamye.
Benurugo ati “Icyo kirango (logo) twagitambitse ndetse dushyiraho n’ako gapapuro gafite ishusho y’ingabo (shield) kugira ngo bitume Skol Lager igirana isano n’ibindi binyobwa bya Skol bicuruzwa mu Rwanda.”
Ikindi cyiyongereho ku icupa rishya ni agapapuro kariho inyuma kariho urwenya, bikaba bijyanye n’ubukangurambaga na bwo bwatangijwe bwo gushimisha abanywa Skol Lager.
Ni byo Benurugo ushinzwe kwamamaza ikinyobwa cya Skol Lager yasobanuye ati “Umuntu urimo kunywa Skol ashobora no gusoma urwenya agaseka akishima. Murabizi ko iyo umuntu abonye ikintu gisekeje, gituma yishima, akamererwa neza, bikamufasha kuruhuka.”


Ubuyobozi bw’uruganda rwa Skol bwahereye ubwo bukangurambaga kuri ayo macupa, mu bitangazamakuru no ku mbuga nkoranyambaga za Skol ariko bakaba bakorana n’itsinda ry’abanyarwenya ryitwa ‘Comedy Knights’ aho bazazenguruka hirya no hino cyane cyane mu tubari basusurutsa abanywi ba Skol. Ni mu mvugo bise ‘Live-Laugh-Lager’ bisobanuye ngo baho, useke, kandi winywera Skol Lager.
Ku biciro ngo nta cyahindutse ndetse n’uburyo iyo Skol Lager yari ikoze mu ruganda nta cyahindutse.
Benurugo ati “Ni ya byeri yoroshye kunywa, ibobeza umuhogo, ifite alcohol ya 5%. Rero kubera ko abakiriya bacu bakunda Skol Lager, ni na yo mpamvu ikinyobwa ndetse n’ibiciro tutabihinduye.”
Uruganda rushishikariza abacuruzi kugurisha Skol Lager, Icupa rya Santilitiro 33 ku mafaranga 500 y’u Rwanda, noneho icupa rya santilitiro 50 rikagura amafaranga y’u Rwanda 700. Gusa ngo ntibibujijwe ko umucuruzi ashobora gushyiraho ibiciro bye akurikije imibare yakoze n’ibyo na we aba agomba kwishyura.








Abanyamakuru ba Kigali Today
@ kigalitoday
",https://www.kigalitoday.com/ubukungu/ubucuruzi/article/abanywa-skol-lager-bagiye-kujya-bayinywa-banaseka,Business
U Buyapani bwagurije u Rwanda asaga miliyari 83Frw yo kurwanya imirire mibi,"Ayo masezerano yashyizweho umukono kuri uyu wa gatanu tariki 16 Kanama 2019, hagati ya Minisitiri w’Imari n’Igenamigambi, Dr Uzziel Ndagijimana ku ruhande rw’u Rwanda, ndetse na Ambasaderi Takayuki Miyashita ku ruhande rw’u Buyapani.
Iyo nguzanyo izatangwa mu byiciro bitatu inyujijwe mu Kigo cy’u Buyapani cy’Ubutwererane Mpuzamahanga (JICA), ikazishyurwa mu gihe cy’imyaka 40 ku nyungu ya 0.01%.
Minisitiri Ndagijimana yavuze ko iyo nguzanyo izacishwa mu ngengo y’imari ya Leta, ngo kikaba ari icyizere u Rwanda rwagiriwe kuko ubusanzwe ngo atari ko byakorwaga.
Yagize ati “Icy’umwihariko kuri iyi nguzanyo ni uko muri uyu mushinga, amafaranga azanyura mu ngengo y’imari ya Leta, ni ubwa mbere u Buyapani bubikoze. Ibi biha Leta ubwinyagamburiro mu mikoreshereze yayo noneho hakazarebwa gusa uko yakoreshejwe hagendewe ku bipimo byumvikanyweho”.
Ati “Ibyo bigaragaza icyizere igihugu cy’u Buyapani gifite mu micungire no mu miyoborere y’igihugu cyacu. Ni ukuvuga ko icyo gihe batinjira mu byo dukora, bareba gusa ibyo umushinga wagezeho, ni icyizere rero gikomeye twagiriwe”.
Iyo gahunda ngo izashyirwa mu bikorwa na Minisiteri y’Ubuhinzi (MINAGRI) biciye mu Kigo cy’igihugu cyita ku buhinzi n’ubworozi (RAB). Izafatanya kandi na gahunda y’igihugu ishinzwe ubuzima bw’umwana ukiri muto (NECDP) ndetse n’Ikigo cy’igihugu cyita ku buzima (RBC).
Amb Takayuki yavuze ko iyo nguzanyo ari nini ugereranyije n’izo icyo gihugu gisanzwe gitanga, ngo bikaba byakozwe kubera amateka meza y’imicungire y’imari.
Ati “Iyi nguzanyo iri hejuru cyane kuko hari izindi ebyiri twari twaratanze mu myaka itatu ishize ariko zari zifite miliyoni 60 gusa z’Amadolari ya Amerika ariko ubu arakabakaba miliyoni 100 z’Amadolari ya Amerika. Byatewe n’uko twarebye uko u Rwanda rucunga amafaranga ndetse n’imiyoborere yarwo bituma dufata icyo cyemezo”.
Yongeraho ko iyo nguzanyo izatuma u Rwanda rubasha guhangana n’ikibazo cy’imirire mibi cyane cyane mu bana hagamijwe ubuzima bwiza.


Umunyamabanga uhoraho muri MINAGRI, Jean Claude Musabyimana, yavuze ko ayo mafaranga azafasha muri gahunda isanzweho izagera muri 2024.
Ati “Mu gice cy’ubuhinzi, aya mafaranga azadufasha gushyira mu bikorwa gahunda dusanganywe y’ubuhinzi izagera muri 2024. Muri iyo gahunda harimo kuzamura ubuhinzi ariko bugamije guteza imbere imirire myiza, ni ukuvuga kubonera Abanyarwanda ibyo kurya bihagije kandi byiza bikazagabanya cya kibazo cy’imirire mibi”.
Kuva muri 2012 kugeza muri 2018, u Rwanda rwagabanyije imirire mibi mu bana bafite hagati y’amezi atandatu n’imyaka itanu, iva kuri 42% igera kuri 35%, gusa ngo iyo mibare iracyari hejuru ugereranyije n’intego rwihaye ko byaba byagabanutse kugera munsi ya 19% muri 2024.
U Buyapani busanzwe butera inkunga u Rwanda mu bijyanye no kongera amashanyarazi, mu buhinzi, imihanda, uburezi n’ibindi.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/u-buyapani-bwagurije-u-rwanda-asaga-miliyari-83frw-yo-kurwanya-imirire-mibi,Business
Bidatinze moto zikoresha lisansi zirasimbuzwa izikoresha amashanyarazi,"

Umukuru w’Igihugu yabitangarije urubyiruko rwaganiriye nawe mu ihuriro ngarukamwaka ryiswe ’MeetThePresident’, ko hagiye gukoreshwa moto zigendeshwa n’amashanyarazi gusa.
Yagize ati""Turashaka ko mu Rwanda twagira moto zikoresha amashanyarazi gusa, ziriya zindi zose ziratwangiriza umwuka duhumeka, ubwo tuzava aho tujya no ku mamodoka"".
""Ariko ntabwo tuzajya tubambura ngo tubagurishe izo ngizo, tuzashaka uburyo tuzigurana"".
""Ab’umwuga wa moto ndagira ngo mbateguze kugira ngo muzadufashe kubyihutisha igihe bizaba byatangiye""!
Muri MeetThePresident yabaye kuri uyu wa 14 Kanama 2019, hari benshi basabye kwinjira mu Ngabo z’u Rwanda, barimo abakobwa batagize amahirwe yo kurangiza kwiga.
Perezida wa Repubulika kandi yamaganye imyumvire y’urubyiruko rwemera gushukwa n’abababwira ko bagiye kubahesha ubukire, abihereye ku rubyiruko ruherutse kubyiganira muri ""Convention Center"" rubwiwe ko rugiye guhabwa amafaranga.
Kigali today yaganiriye n’Umuyobozi Mukuru w’Ikigo Ampersand giteraniriza mu Rwanda moto zitwarwa n’amashanyarazi, akaba yatangaje ko bishimiye icyemezo cy’Umukuru w’Igihugu.
Josh Whale asobanura ko moto zigendeshwa na batiri zasharijwe ku mashanyarazi zizaba zigurwa amafaraga make kurusha izikoresha essence.
Agira ati”Kuri ubu dufite bene izo moto 10 mu Rwanda, turakomeje amavugurura turushaho gukora batiri zishiramo umuriro hashize igihe kinini, izo dufite ubu umuriro ushiramo moto imaze kugenda byibura ibirometero bibarirwa hagati ya 40-60”.
“Turimo gushaka igishoro cyatuma twagura ibyo dukora, ariko uruganda rwo hanze dukorana narwo rufite ubushobozi burenze guhaza isoko ryo mu Rwanda”.
Avuga ko batiri ya moto kuri ubu isharijwa mu gihe cy’isaha imwe ikaba yuzuye, kandi ko igiciro cyo gusharija gihendutse kurusha icyo abantu bakoreshaga mu kugura lisansi, kuko ngo kizaba ari nk’amafaranga 3,500.
Josh akomeza agira ati“Mu gihe kingana n’umwaka wose umumotari azaba ashobora kuzigama amafaranga abarirwa hagati y’ibihumbi 400 n’ibihumbi 600”.
Umva uko umukuru w’igihugu yavuze ibyerekeranye na moto zikoresha amashanyarazi

Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/bidatinze-moto-zikoresha-lisansi-zirasimbuzwa-izikoresha-amashanyarazi,Business
Perezida Kagame ntiyumva ukuntu ibicuruzwa byoroherezwa kugenda kurusha abantu,"

Yabivuze kuri uyu wa gatanu tariki 09 Kanama 2019 mu muhango wo gutangiza ku mugaragaro inama mpuzamahanga y’iminsi ibiri ihuza abashoramari bo muri Afurika ndetse n’abaturutse ku yindi migabane, ikaba igamije ko abayitabiriye bahanahana ubunararibonye mu rwego rwo kunoza imikorere hagamijwe iterambere.
Iyo nama yateguwe n’Urugaga rw’Abikorera mu Rwanda (PSF) yahawe izina rya ‘Golden Business Forum’, yitabiriwe n’abantu 700 baturutse mu bihugu 23 ikaba ibaye ubwa mbere ariko bikaba byemejwe ko igiye kuba ngarukamwaka kubera umusaruro bayitegerejeho.
Perezida Kagame yavuze ko bigoye kumva uko ibicuruzwa ari byo byoroherezwa kugenda mu bihugu ariko byagera ku bantu bikagorana.


Ati “Ni gute twakoroshya uko ibicuruzwa bigenda mu bihugu ariko ntitworoshye urujya n’uruza rw’abantu muri Afurika? Tugomba kumenya ko n’ubwo hari inzitizi mu kugenda kw’abantu cyangwa kubona viza, abantu ntibigeze bareka kugenda, banyura ku mipaka wabaha viza cyangwa utayibaha”.
Ati “Akenshi abo bantu baba ari abavandimwe, batandukanyijwe gusa n’icyitwa umupaka hagati y’ibihugu. Ni ubushake bwacu rero nk’abayobozi cyane cyane abayobozi mu rwego rwa politiki kugira ngo tubyoroshye, cyane ko twese tubyungukiramo nta wusigaye”.
Akomeza avuga ko koroshya na none isoko ry’uburyo bwo gutwara abantu mu ndege muri Afurika, bizakuraho imbogamizi ibigo nyafurika by’indege byahuraga na zo, ibyo ngo bikazatuma ubukungu bwa Afurika buzamuka kurushaho.


Perezida Kagame kandi yashimiye PSF kuba yarateguye iyo nama, ndetse anemera ko azajya ayitabira igihe cyose.
Ati “Ndashimira PSF kuba yarateguye iyi nama nkanasaba ko yahoraho, kandi kuva umuyobozi wa PSF yayintumiramo, niyemeje kuzajya nyitabira igihe cyose izaba. Kuyitabira nkazabikora naba nkiri Umukuru w’igihugu cyangwa ntakiri we, ubutumire bupfa kuzaba buhari”.
Yakomeje ashimira n’abandi bose bayitabiriye baturutse hirya no hino ku isi, by’umwihariko Abashinwa bayitabiriye ari benshi.
Umuryango w’Abibumbye utangaza ko Afurika izaba ifite miliyari imwe na miliyoni 100 by’abantu bakiri bato bari mu myaka yo gukora muri 2034, kandi ko mu myaka 10 iri imbere imijyi ya Afurika izaba ituwe n’abantu bagera kuri miliyoni 187, bityo ko ari ngombwa ko boroherezwa gukora bizinesi hagati y’ibihugu by’uwo mugabane kugira ngo utere imbere.


Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/perezida-kagame-ntiyumva-ukuntu-ibicuruzwa-byoroherezwa-kugenda-kurusha-abantu,Business
BRD yatanze inguzanyo zo kwegereza amashanyarazi abaturage ntizitabirwa,"Nkuko bivugwa na Liliane Igihozo Uwera, umuyobozi mukuru ushinzwe ibikorwa muri BRD, avuga ko guhera hagati mu mwaka ushize wa 2018 hari SACCO bagiye bashyiramo miliyoni 20, hagamijwe ko abaturage bazifashisha mu kugura amashanyarazi akomoka ku ngufu zisubira, urugero nk’akomoka ku mirasire y’izuba.
Ibi ni ukugira ngo umuhigo wa Guverinoma y’u Rwanda w’uko mu mwaka w’2024 abaturarwanda bose bazaba baragezweho n’amashanyarazi ugerweho, bitewe n’uko hari uduce tutabasha kugerwamo n’amashanyarazi asanzwe y’imiyoboro rusange.
BRD yari yatse inguzanyo ya miLiyoni 48,9 y’amadorari y’Amerika muri Banki y’isi, agenewe kugurizwa za sacco na banki z’ubucuruzi kugira ngo na zo zizayagurize abashaka kwiyegereza amashanyarazi akomoka ku ngufu zisubira.
Aya mafaranga kandi yagombaga kugurizwa abashaka gukora ingomero ntoya z’amashyanyarazi ndetse n’amasosiyete acuruza ibyuma bitanga amashanyarazi akomoka ku mirasire y’izuba.
Nyuma y’umwaka wose BRD itangiye iyi gahunda, ku mafaranga miriyari na miriyoni 110 n’ibihumbi 500 yamaze kugezwa muri za sacco basanze zujuje ibyifuzwa, ayamaze gutangwaho inguzanyo n’abigurira ibyuma bitanga amashanyarazi akomoka ku mirasire y’izuba ni miriyoni 65 n’ibihumbi 35, n’amafaranga 500.
Mu ntara y’Amajyepfo, kuri miriyoni 200 zatanzwe ngo abaturage bafateho inguzanyo, miriyoni 14 n’ibihumbi 858 ni yo yonyine yifashishije n’ingo 492. Muri iyi ntara ngo hari na SACCO zanze gufata aya mafaranga.


Abayobozi ba za sacco zagejejwemo aya mafaranga abaturage ntibitabire kuyafata, bavuga ko urebye biterwa n’uko n’amasosiyete agurisha ibyuma bitanga amashanyarazi akomoka ku mirasire y’izuba aba ashakisha abakiriya mu biturage.
Marie Josée Mukeshimana, umucungamutungo wa Sacco Ganaheza y’i Nyagisozi mu Karere ka Nyanza yakiriye ariya mafaranga muri Nzeri 2018 ariko kugeza ubu bakaba nta na makeya barabasha gutanga, agira ati “Hari abari biyandikishije ngo tuzabahe inguzanyo, bahuye na kampani irabatwara.”
Avuga kandi ko hari n’abavuga ko kuba umurasire wa makeya ari ibihumbi 110 bica abaturage intege biturutse ku bushobozi, ku buryo hari abifuza ko haza n’igura makeya.
Ikindi atekereza gituma abantu batitabira gusaba ariya mafaranga ngo ni ukuba ku maradiyo hajya havugwa abaturage bahawe amashanyarazi y’imirasire ku buntu. Ati “bituma n’abandi bakomeza gutegereza ko hari igihe na bo iby’ubuntu byazabageraho.”
Muri uyu mwaka w’ingengo y’imari wa 2019-2020 uturere two mu Ntara y’Amajyepfo twiyemeje ko ingo 7,593 zizagerwaho n’amashanyarazi akomoka ku mirasire y’izuba.
Liliane Igihozo avuga ko uyu muhigo utazagerwaho hatabayeho ubukangurambaga mu baturage bubagaragariza ko hari amafaranga bashobora kuguza, bakazayishyura buke bukeya, ariko bakareka gukomeza kumurikisha za buji n’udutadowa bibangiriza ubuzima.
Agira ati “Za sacco zahawe ariya mafaranga zizayishyura ku nyungu ya 3,5%, ariko abo zizaguriza bo bazajya bayishyura ku nyungu iri hagati y’9% na 11%. Ariya mafaranga si menshi ugereranyije n’uko ubusanzwe abagujije muri za sacco bishyura ku nyungu ya 24%”.
Yanabibwiye abayobozi bo mu turere n’imirenge yo mu Ntara y’amajyepfo mu nama bagiranye tariki 7/8/2019.
Aba bayobozi bavuze ko batari bazi ko aya mafaranga yahawe za sacco, ariko ko bagiye gufasha mu bukangurambaga kugira ngo akoreshwe, bityo n’imihigo biyemeje igerweho.
Jean Paul Hanganimana, umuyobozi wungirije w’Akarere ka Gisagara ushinzwe iterambere ry’ubukungu yagize ati “Icyari cyarabuze ni ubufatanye. Turaza kwicarana na za sacco hamwe na BRD, imbogamizi zihari tuzishakire umuti. Ubusanzwe abaturage bareba sacco nk’abacuruzi ariko twe tuzabereka icyo ziriya nguzanyo zizabamarira.”
Icyakora, abayobozi bo mu Ntara y’amajyepfo bavuga ko kugira ngo ubu bukangurambaga bushoboke neza, ari uko bagezwaho gahunda y’ahazagezwa amashanyarazi afatiye ku mirongo rusange n’aho atazagezwa.
Ibi ngo bizabafasha kwegera abaturage, babereka ko aho batuye nta bundi buryo bwo kugerwaho n’amashanyarazi bushoboka.
Gahunda ya Guverinoma y’u Rwanda y’imyaka 7 uhereye muri 2017 ni uko muri 2024 ingo zose zo mu Rwanda zizaba zimurikisha amashanyarazi. Kugira ngo bigerweho, ni uko hari ingo 1,601,063, zingana na 48%, zizifashisha akomoka ku ngufu zisubira.
Kugeza ubu ingo 256,763 kuri ziriya 1,601,063 ni zo zamaze kugerwaho n’aya mashanyarazi. Kugira ngo 1,344,300 zisigaye zizabe zarayabonye muri 2024, bisaba ko buri mwaka agera ku ngo 268,860 .
Haracyari intambwe ndende yo guterwa kuko ariya mafaranga yagafashije mu gutuma uyu muhigo ugerwaho yifashishijwe n’ingo 492 gusa mu Rwanda hose, mu gihe cy’umwaka.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/brd-yatanze-inguzanyo-zo-kwegereza-amashanyarazi-abaturage-ntizitabirwa,Business
Ambasaderi wa Amerika yasogongeye urwagwa yiyemeza kuvuganira abahinzi kwa Trump,"Tom Kip ahagarariye Leta zunze ubumwe za Amerika i Burayi mu miryango FAO, WFP na IFAD, ishinzwe guteza imbere ubuhinzi no kongera ibiribwa ku isi.
Nyuma y’Inama mpuzamahanga yiga ku kongera ibiribwa muri Afurika yaberaga i Kigali, uyu muyobozi yahise ajya gusura uruganda rwenga inzoga mu bitoki mu karere ka Kayonza kuri uyu wa 07/8/2019.
Mu gishoro kingana n’amafaranga y’u Rwanda arenga miliyoni 900 yakoreshejwe mu gushinga urwo ruganda, ikigega IFAD cyashyizemo inkunga irenga miliyoni 457.
Tom Kip avuga ko urwagwa yanyweye ruryoshye kandi amafaranga yatanzwe na IFAD ngo ntabwo yapfuye ubusa, kuko umushinga watumye abaturage babona aho bagurishiriza umusaruro.
Agira ati""Nka IFAD tuzakomeza gutera inkunga imishinga nk’iyi kugeza ubwo bigaragara ko ubuzima bw’abaturage hirya no hino ku isi buhindutse"".
""Naganiriye na Perezida wacu(wa Amerika)ubushize angaragariza ubushake bwo gufasha u Rwanda n’ibindi bihugu bitandukanye byo ku isi"".
""Nzasubirayo, nzamwereka uburyo iyi mishinga ifasha abaturage kwivana mu bukene kuko baravurwa, abana bariga,... aha ni ho kubaho bihera"".
Abahinzi b’urutoki muri aka karere ka Kayonza bavuga ko guhabwa uruganda bizabatera imbaraga zo kwagura ubuhinzi no guhindura imibereho yabo.
Uwitwa Habumukiza Jean Bosco avuga ko hegitare eshanu z’urutoki asanzwe afite ngo zamuheshaga amafaranga atarenze ibihumbi 100 ku kwezi, ariko nyuma yo kubona uruganda agurishaho ibitoki, buri kwezi ngo abona arenga ibihumbi 250.
Mugenzi we Kayizere Dancille akomeza agira ati""Ubu twabonye isoko ry’ibitoki by’imbihire ku buryo bitadupfira ubusa, umuntu wese uzanye ibitoki hano n’iyo cyaba kimwe baramwakira"".
Abahinzi b’urutoki twaganiriye bakomeza bavuga ko banyuzwe n’igiciro cy’amafaranga 100 bagurisha ku kiro kimwe ku ruganda.
Umwanditsi wa Koperative Rugali Agro-Processing(RAC) ari yo nyir’uruganda rwenga urwagwa rw’ibitoki, Jean Bosco Mulisa avuga ko mu gihe kitarenze umwaka umwe bazaba bakora n’ibindi binyobwa bitari urwagwa gusa, nk’imitobe na kanyanga, kugira ngo bashobore kwakira umusaruro mwinshi ushoboka.
Mulisa agira ati""Kuri ubu twakira ibitoki bibarirwa hagati ya toni 15-20, ariko mu gihe kitarenze umwaka umwe tuzaba twakira ibitoki birenga toni 50 ku munsi"".
Avuga ko abanywi b’urwagwa bagenda biyongera ku buryo litiro ibihumbi 21 zikorwa ku munsi ngo zitabahagije, kandi uruganda rukaba rutarageza umusaruro warwo byibura mu ntara y’uburasirazuba yose.
Kuri ubu abantu bishyize hamwe bagashinga uruganda ruteza imbere ubuhinzi n’ubworozi ari nako ruvana benshi mu bukene, Leta ngo ibatera inkunga ku rugero rungana na 50% nk’uko bisobanurwa n’Umuyobozi w’Ikigo giteza imbere ubuhinzi n’ubworozi(RAB), Dr Karangwa Patrick.
By’umwihariko imishinga ijyanye no kugabanya umusaruro w’ubuhinzi n’ubworozi wangirika, ngo wahawe inkunga ya IFAD ingana na miliyoni 83.3 z’amadolari(ahwanye na miliyari zirenga 75 z’amanyarwanda) kuva muri 2014-2020.
Aya mafaranga yakoreshejwe mu kubaka amakusanyirizo, ubwanikiro n’ubuhunikiro bw’ibihingwa n’amata mu turere twa
Ruhango, Muhanga, Kamonyi, Nyanza
Ngoma, Kayonza, Kirehe, Gatsibo Nyagatare, Musanze, Nyabihu na Rubavu.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubucuruzi/article/ambasaderi-wa-amerika-yasogongeye-urwagwa-yiyemeza-kuvuganira-abahinzi-kwa-trump,Business
Umuterankunga agiye gufasha abaturage ibihumbi bine kubona amazi meza,"Umunyamabanga Nshingwabikorwa w’Umurenge wa Kigali, Emmanuel Rutubuka, tariki 01 Kanama 2019 yakiriye Mufti w’u Rwanda, Sheikh Salim Hitimana, ari kumwe n’umushyitsi wo muri Oman witwa Said Al Hadary, bakaba bari baje kubashyikiriza ku mugaragaro inkunga y’ibikoresho bizifashishwa mu kugeza amazi meza ku baturage.
Rutubuka avuga ko nyuma yo kubashyikiriza ibyo bikoresho bagiye gupanga gahunda y’uburyo bazakora umuganda wo gutangiza igikorwa nyirizina. Ni igikorwa kizakwirakwiza amazi meza mu Kagari ka Mwendo ahantu hareshya na kilometero imwe n’igice.
Rutubuka uyobora Umurenge wa Kigali avuga ko kugira ngo bemere kuza kubatera inkunga byaturutse mu bufatanye busanzwe hagati ya Islamu na Leta y’u Rwanda.
Rutubuka avuga ko nk’umuyobozi yashakishije abafatanyabikorwa bamufasha kugera ku ntego zo gufasha abaturage kugira ubuzima bwiza. Ngo yaganiriye n’uhagarariye Islamu muri uwo Murenge wa Kigali, baganira ku miturire n’amacumbi ku bantu bakennye, ndetse no kugeza amazi meza ku baturage kuko hari agace kanini k’abaturage badafite amazi, amubwira ko hari abantu ashobora kuzabaza.
Uhagarariye Islamu muri uwo murenge ngo yaje guhuza ubuyobozi bw’umurenge n’ubuyobozi bwa Islamu ku rwego rw’igihugu ndetse n’uwo muterankunga wo muri Oman, baraganira bemera kubafasha muri icyo gikorwa cyo kwegereza amazi meza abaturage batayafite bo mu Kagari ka Mwendo.
Rutubuka uyobora Umurenge wa Kigali ati “Umushinga wa mbere dutangiye gukorana ni uyu wo kwegereza abaturage amazi, ariko turizera ko n’indi mishinga yose izashoboka.”
Rutubuka avuga ko uyu mushinga uzasiga ukemuye ikibazo kinini kuko muri ako kagari konyine haboneka amavomero rusange abiri gusa, mu gihe abatuye akagari barenga ibihumbi umunani.
Ati “Rero ntibyari byoroshye kugira ngo bose bajye kuri ayo mavomero, ariko ubu ngubu tugiye gufata ikilometero cyose tucyegereze amazi. Muri icyo kilometero n’igice tuzashyiraho amavomero rusange abiri.”
Abaturage baturiye uwo muyoboro na bo ngo bazahabwa uburenganzira bwo gukurura amazi bayakuye kuri uwo muyoboro bayashyire mu ngo zabo.
Rutubuka ati “Birakemura ikibazo kinini kuko hejuru y’abaturage bagera ku bihumbi bine baraba babonye amazi.”
Rutubuka yashimiye uruhare rw’Idini ya Islamu n’umuterankunga babazaniye mu kubaka igihugu, no kwita ku bikorwa remezo bituma abaturage barushaho kuba mu buzima bwiza.
Ati “Icyo mbizeza ni uko ineza baba bagize, natwe tuzakomeza guharanira ko hari aho yakuye abantu n’aho yabagejeje.”
Umunyamabanga Nshingwabikorwa w’Umurenge wa Kigali, Emmanuel Rutubuka, yanasabye abaturage babihabwa kubifata neza, ntibumve ko uwabyigomwe yahaze ahubwo ko ari ukugira ngo na bo bazamure imibereho.
Said Al Hadary waje ahagarariye umuryango mpuzamahanga w’abagiraneza witwa Al- Istiqamat ufasha mu kuzamura abatishoboye bo mu Rwanda, mu Burundi na Congo, yabwiye Kigali Today ko ubusanzwe bakorera mu bihugu bitandukanye byo ku isi haba muri Aziya, muri Canada no mu bindi bihugu bya Afurika, ariko baherutse no gufungura ishami rizakorera mu Rwanda, mu Burundi no muri Repubulika ya Demokarasi ya Congo.
Yavuze ko kuri iyi nshuro yishimiye ko bagiye gufasha abaturage bo mu Karere ka Nyarugenge mu Murenge wa Kigali mu Kagari ka Mwendo kubona amazi meza.
Said Al Hadary yavuze ko batanze ibikoresho bizakenerwa mu kubaka uwo muyoboro w’amazi n’amavomo rusange, asobanura ko inkunga batanze yaguzwemo ibyo bikoresho ibarirwa muri miliyoni icumi z’Amafaranga y’u Rwanda.
Yatanze ubutumwa, asaba abantu kwitabira ibikorwa byo gufashanya, ibyo abantu bafite bakishimira kubisangira n’abandi.
Yanashimiye n’ubuyobozi bwa Perezida Paul Kagame ku bw’umutekano urangwa mu Rwanda kuko ari wo utanga icyizere ko ibikorwa nk’ibyo by’iterambere bizaramba.
Ati “Twishimiye kuba turi hano mu Rwanda, dufatanya mu bikorwa by’iterambere nk’abagize umuryango umwe.”
Umuyobozi w’Idini ya Islamu mu Rwanda (Mufti), Sheikh Salim Hitimana, yavuze ko ibikorwa nk’ibyo babikora mu rwego rwo gutanga umusanzu wabo mu guha Abanyarwanda imibereho myiza.
Yashimiye inzego bwite za Leta bakorana muri iyo gahunda, ashimira abafatanyabikorwa n’Abanyarwanda bose muri rusange.
Yavuze ko badafasha abantu mu kuyoboka Imana gusa ahubwo ko bagira n’uruhare mu bikorwa by’iterambere kuko Roho nziza itura mu mubiri mwiza kandi ukomeye ufite imbaraga.
Sheikh Salim Hitimana yavuze ko bemeranyijwe n’ubuyobozi bw’umurenge wa Kigali ko bazategura igikorwa cy’umuganda udasanzwe kugira ngo ibyo bikorwa bitangire gukorwa ariko n’abaturage babigizemo uruhare, ndetse babimenye, bityo bazagire uruhare mu kubibungabunga no kubifata neza.
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/iterambere/article/nyarugenge-umuterankunga-agiye-gufasha-abaturage-ibihumbi-bine-kubona-amazi-meza,Business
Gukora mu ruganda rw’inzoga igihe kirekire byatumye ashinga urwe,"Uyu mugabo w’imyaka 71, yarangije kaminuza mu 1974 aho yize ubutabire, nyuma gato abona akazi mu bijyanye no kubyaza umusaruro ibitoki, noneho mu 1978 hatangira uruganda rwitwaga OVIBAR (Office de Valorisation Industrielle de la Banane au Rwanda) rwengaga ibitoki rukabikuramo inzoga n’ibindi bitandukanye, arubonamo kazi.
Kuva icyo gihe yakoze muri urwo ruganda rwari urwa Leta, aho yari ashinzwe umusaruro, bigeze mu 2000 rweguriwe abikorera bahita barwita COVIBAR (Compagnie de Valorisation Industrielle de la Banane au Rwanda), gusa na bwo Mutaganda yakomeje gukorera urwo ruganda rwari rubonye ba nyirarwo bashya.
Muri 2010 ni bwo Mutaganda yasezeye ku kazi kugira ngo ajye mu kiruhuko cy’izabukuru, gusa ngo ntiyarekeye aho umwuga yari amazemo imyaka myinshi, yagize igitekerezo cyo kwikorera.
Agira ati “Nyuma yo gusezera, nigeze kwenga urwagwa iwanjye kuko hari umunsi mukuru twari dufite mu rugo, iyo nzoga mbona abantu bayikunze cyane. Nahise ngira igitekerezo cyo kureba uko twabigira umushinga, cyane ko n’umugore wanjye na we yari atangiye pansiyo, dutangira uko”.


Ati “Twatangiye twengera mu muvure bisanzwe tukabona bigenda, muri 2014 twiyandikishije mu Kigo cy’igihugu cy’iterambere (RDB) ariko dukomeza gukora muri ubwo buryo busanzwe. Nyuma Ikigo cy’igihugu cy’ubuziranenge (RSB) cyaradusuye, gishima inzoga twenga ariko kidusaba kuva ku mivure tugakoresha imashini zabugenewe”.
Nyuma yaho ngo yaguze imashini ziciriritse, azishyira n’ubundi aho yakoreraga mu rugo iwe muri Kicukiro, ngo akaba yarahawe icyangombwa cy’ubuziranenge mu mwaka ushize, ari bwo yatangiye kwenga divayi yitwa ‘Ishimwe’ ishyirwa mu macupa apfundikiye, atangira kuyimenyekanisha ndetse n’ubu ikaba iri muri Expo 2019.
Kuva icyo gihe cyose yamaze akora, Mutaganda avuga ko yengaga ibitoki bike, atarumva ko byaba umushinga munini, ariko ubu ngo arimo gutekereza uko yakongera umusaruro.
Ati “Icyangombwa tukibonye vuba, ubu ni bwo tugiye kureba uko twakwagura umushinga kuko hari n’izindi mashini tutarabasha kubona. Ubu ntidukora buri munsi, ugereranyije nko mu mwaka twenga litiro 1200 z’inzoga, gusa turateganya kuzamura umusaruro kuko twabonye ko iyo divayi ikunzwe”.
Akomeza avuga ko izo nzoga ziri ahantu hazwi nko muri ‘La Gallette’ n’ahandi, ngo abazinywa bakemeza ko bazishimiye, ibyo ngo bikamuha imbaraga zo gushaka ubushobozi bityo akagura ibikorwa bye ku buryo ngo ateganya no gukora imitobe na yo izashyirwa mu macupa apfundikiye.
Mutaganda ngo yibuka aho divayi ye yanyowe n’abanyamahanga kakahava bikamushimisha “Yigeze gukoreshwa ahantu mu bukwe bwari burimo abazungu bo muri Amerika na Canada, bayisomyeho maze banga izindi nzoga, barayinywa karahava abantu barumirwa, byanteye imbaraga zo kongeramo ingufu”.
Divayi yenga iri mu macupa manini n’amato, iyo mu rinini igura 5000Frw na aho iyo mu icupa rito ikagura 3000Frw.
Uwo mugabo avuga ko kuba yari agitunganya inzoga nke, yari ataratangira gukoresha abakozi bo hanze, ahubwo afashwa n’abo mu muryango we, bivuze ko iby’imishahara ngo yari atarabishyira muri gahunda ndetse ko na we ubwe atarabasha kwibarira icyo yakwihemba, gusa ngo bimutungiye umuryango.
Imbogamizi afite kugeza ubu ngo ni iz’igishoro kidahagije kugira ngo abe yagura izindi mashini zirimo izishyira inzoga mu macupa zikanapfundikira ndetse akaba yanabona aho gukorera hagutse gusa ngo arimo kubishakira igisubizo, ibyo afite ubu ngo yabiha agaciro ka miliyoni 25Frw.
Uruganda Mutaganda yakoreye rwa OVIBAR rukaza guhinduka COVIBAR, ngo rwakoraga ibintu bitandukanye birimo divayi, likeri yitwaga Mbanza, inzoga yamamaye yitwaga Tarama, imigati n’ibisuguti byavaga mu ifu y’ibitoki n’ibindi, gusa ubu ntirugikora.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/gukora-mu-ruganda-rw-inzoga-igihe-kirekire-byatumye-ashinga-urwe,Business
Musanze: Abaturage barashimira Spark MicroGrants yabafashije kwishakamo ibisubizo ,"Uwo muryango ukorana n’abaturage mu kwiteza imbere ubigisha gukora imishinga no kuyicunga, nyuma y’uko utanze inkunga y’amafaranga angana na miliyoni esheshatu n’ibihumbi Magana atatu na mirongo itandatu mu Mudugudu wa Gakoro. Imiryango 105 yitabiriye iyo gahunda mu miryango 125 igize uwo mudugudu, yishyira hamwe ishinga itsinda ryiswe “Icyerekezo Spark Gakoro”.
Mu rwego rwo kurushaho kuzamura iterambere ryabo, bifashishije iyo nkunga bahawe na Spark MicroGrants, abagize iryo tsinda bakora umushinga w’ubucuruzi bwo gutwara abantu, aho baguze moto eshatu, inyungu babonye bazifashisha mu kugeza umuriro uva ku mirasire y’izuba mu miryango 105 igize itsinda icyerekezo Spark MicroGrants, borozwa n’amatungo magufi nk’uko bivugwa na Uwiragiye Eugène uhagarariye iryo tsinda.
Agira ati “Umushinga SPARK waduhaye miliyoni esheshatu n’ibihumbi magana atatu na mirongo itandatu. Twaguzemo moto eshatu andi mafaranga tuyakoresha mu kugurizanya. Twabonye ko kugurizanya bitazatugeza ku ntego vuba, duhitamo korozanya aho twaguze intama 105 tworoza buri muryango, aho ubu zamaze kubyara izigera kuri 60”.
Akomeza agira ati “Ntibyatinze moto zakomeje kubyara amafaranga y’inyungu dutangira kugeza umuriro ukomoka ku mirasire y’izuba mu ngo, aho ingo 105 zose zamaze kugezwamo umuriro. Iyo ubaze agaciro kose k’amafaranga kuva SPARK yaza, tumaze kwinjiza amafaranga miliyoni 10 n’ibihumbi 280.
Gukomeza kwishakamo ibisubizo bagana iterambere, ni na yo ntego abo baturage bafite aho bamaze kwiga umushinga wo kubaka ishuri ry’incuke mu mudugudu wabo mu rwego rwo gufasha abana kwiga bakiri bato.
Bamwe mu baturage baganiriye na Kigali Today bavuga ko kuva umushinga SPARK MicroGrants wabegera, ngo bageze ku iterambere bava mu bukene bwari bubugarije.
Maniriho Emmanuel washinze Salon yo kogosha aho yifashisha umuriro uturuka ku mirasire y’izuba, avuga ko umushinga SPARK MicroGrants wamufashije kubona inguzanyo, yubaka inzu aho yashinze salon imaze kugera ku rwego rw’agaciro k’ibihumbi bisaga 200.
Agira ati “Narahingaga ngatahira aho, ariko SPARK yaraje iduha imfashanyo nsaba inguzanyo ngana ubuhinzi bwa kijyambere, ndeza nubakamo inzu, nshingamo salon. Byafashije abaturage kuko bakoraga ingendo bajya kwiyogoshesha epfo iyo za Kanombe, ariko ubu baraza iwanjye nkabogosha bakagira isuku nanjye nkunguka. Ubu iyi salon yanjye igeze ku gaciro gasaga ibihumbi 200”.
Mutamuriza Marie Rose, ukora umwuga w’ububoshyi bw’uduseke, na we avuga ko atunze umuryango we wabagaho mu bukene bukabije aho babagaho bategereje ko umugabo ataha akabahahira.
Ngo bitewe n’amahugurwa n’inguzanyo akesha umushinga wa SPARK MicroGrants, ngo yaratinyutse arakora yishakamo ibisubizo.
Agira ati “Nari aho narize umwuga umpfira ubusa kubera kubura amikoro. Nari umugore wugarijwe n’ubukene ntagira agatenge ko kwambara, nari narazahaye nta sabune nta mavuta, ubwo SPARK iraza intera inkunga. Ubu buri kwezi nsagura ibihumbi 30 kandi nakemuye ibibazo byose byo mu rugo”.
Akomeza agira ati “Umugabo yaransuzuguraga cyane yanyiciraga ku rwara nk’inda kubera ko namusabaga byose, ariko araza agasanga nakaranze, natetse akanyama ati sheri, mbaye sheri nshaje”.
Mu muhango wabaye ku itariki 31 Nyakanga 2019, wateguwe n’umushinga SPARK MicroGrants wo gucutsa Umudugudu wa Gakoro nyuma y’imyaka itatu uwo muryango ukorana n’abatuye uwo mudugudu, abaturage bashimiwe uburyo babyaje umusaruro inkunga bahawe n’uwo mushinga, basabwa kwerera imbuto indi midugudu ibegereye baharanira kuyizamura mu iterambere nk’iryo bagezeho nk’uko byavuzwe na Mugwaneza Rachel, umuhuzabikorwa muri SPARK MicroGrants.
Agira ati “Tubashimiye uburyo mwabonyemo inkunga ntimuyipfushe ubusa, uburyo mwagiye muyikoreshamo buragaragarira buri wese kandi burimo umucyo. Natunguwe no kubona mukoze umushinga wagutse mugahitamo imirasire, ni icyerekana ko imyumvire yanyu yateye imbere.
Akomeza agira ati “Twizeye ko hari imidugudu mugiye gufasha namwe mukaba SPARK yaho, nubwo tugiye kubacutsa tugiye tudafite impungenge, turabona ko mwakuze kandi muzakomeza iterambere mugera ku bikorwa binyuranye”.
Habinshuti Anaclet, Umuhuzabikorwa wa JADF mu Karere ka Musanze, yashimiye abaturage bishatsemo ibisubizo bunganira Leta kugeza umuriro w’amashanyarazi muri ako gace, aho igice kinini cy’Umurenge wa Kimonyi kitagira umuriro.
Yababwiye kandi ko akarere gakomeje kwiga uburyo kabagezaho ibikorwa remezo binyuranye bibafasha kurushaho kuzamura iterambere ryabo.
Umushinga SPARK MicroGrants watangiriye mu Karere ka Musanze mu mwaka wa 2010, ubu ukaba ukorera mu Karere ka Gisagara, Rulindo, Musanze, Gakenke na Burera aho ukomeje gufasha abaturage ubatera inkunga, unabahugurira gukora imishinga inyuranye ibaganisha ku iterambere.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubukungu/iterambere/article/musanze-abaturage-barashimira-spark-microgrants-yabafashije-kwishakamo-ibisubizo,Business
"Urugomero rw’amashanyarazi ruhuriweho n’u Rwanda, u Burundi na Congo ruzatanga Megawati 230","

Urwo rugomero rwahawe izina rya Rusizi ya gatatu (RusiziIII) rwitezweho gutanga umuriro w’amashanyarazi ungana na Megawati 230, rukazuzura rutwaye Miliyoni z’amadolari ziri hagati ya 644 na 700, nk’uko bitangazwa na Minisiteri y’Ibikorwa remezo.
Ku ikubitiro, urwo rugomero rwari rufite ubushobozi bwo gutanga Megawati 147 ariko inyigo yindi yakozwe yagaragaje ko rushobora kwagurwa rukazatanga Megawati 230.
Umushinga wo kubaka urugomero rw’amashanyarazi rwa Rusizi III uhuriweho na kompanyi ebyiri ari zo IPS ( ya Aga Khan) na Sithe Global yasimbuwe na SN Power y’Abanya- Norvège.
Umuhango wo gushyira umukono kuri ayo masezerano wabereye i Kinshasa muri Repubulika Iharanira Demokarasi ya Congo ku wa mbere tariki 29 Nyakanga 2019.
Minisitiri w’Ibikorwa Remezo, Amb. Claver Gatete wari uhagarariye u Rwanda muri uwo muhango wo gushyira umukono kuri ayo masezerano, abinyujije kuri Twitter, yavuze ko urwo rugomero ruzongera ingano y’umuriro w’amashanyarazi utaragera ku rwego rushimishije muri ibyo bihugu by’u Rwanda, u Burundi na Repubulika ya Demokarasi ya Congo, ndetse n’ubukungu bwabyo bukiyongera.
Biteganyijwe ko ibikorwa byo kubaka urugomero rwa Rusizi III bizarangira muri 2024.
Abanyamakuru ba Kigali Today
@ kigalitoday
",https://www.kigalitoday.com/ubukungu/iterambere/article/urugomero-rw-amashanyarazi-ruhuriweho-n-u-rwanda-u-burundi-na-congo-ruzatanga-megawati-230,Business
Kirehe: Abaturage biyubakiye urugomero rw’amashanyarazi rwa KW 13,"Ni umuriro ubonetse ku mbaraga z’abaturage 144 bibumbiye muri kompanyi Ducane Kabrud kugira ngo bigezeho umuriro w’amashanyarazi bave mu icuraburindi.
Habimana Israel ni we watangije uyu mushinga mu mwaka wa 2011 ariko abigeraho bwa mbere mu mpera za 2012.
 Ngo mu gihe cy’amezi 4 abaturage bacye bacanaga umuriro we, ibikoresho byabo byatangiye gushya.
Avuga ko yiyambaje EWASA, REG y’ubu imuha amahugurwa inamuhuza n’abaterankunga.
Ati “Nabonye kubikora jyenyine bisaba ubushobozi bwinshi bitashoboka igitekerezo cyanjye nkigeza ku bandi duhuje ikibazo dushinga koperative yabyaye kompanyi none inzozi zacu zigezweho.”
Ku wa 24 Nyakanga 2019 nibwo abaturage b’imidugudu ya Kabuga na Rudandi akagari ka Nyakabungo batangiye gucana umuriro w’amashanyarazi ukomoka ku rugomero rwa Nyankorogoma.
Nyirasengimana Donatille wadodeshaga imashini idoda anyonga akoresheje amaguru yahise azana izikoresha umuriro w’amashanyarazi.
Avuga ko agereranyije na mbere, ngo agiye gutera imbere kubera ko amasaha y’akazi yiyongereye kandi akazi kihuta cyane.
Agira ati “Mbere nkidodera mu nzu itabamo umuriro nkoresheje imashini nyongesha amaguru, nadodaga imyenda itatu ku munsi kandi nkafunga nka saa kumi z’igicamunsi kubera umwijima ariko ubu na saa sita z’ijoro nakora.”
Nsengiyumva Jean Damscene, Umuyobozi w’Akarere ka Kirehe wungirije ushinzwe iterambere ry’ubukungu asaba abaturage kuzafata neza ibikorwa bigejejeho kugira ngo birambe.
Avuga ko uyu muriro w’amashanyarazi uzafasha mu kugabanya ubushomeri binyuze mu ihangwa ry’imirimo itandukanye.
Ati “Ahari umuriro w’amashanyarazi hose imirimo iriyongera, aba baturage na bo murabona ko batangiye gukora, abogosha bahageze, ejo abasudira bazaza n’abandi, bizagabanya ubukene cyane mu rubyiruko.”
Akarere ka Kirehe umuturage wako wa mbere yacanye umuriro w’amashanyarazi mu mwaka wa 2010.
Ubu abaturage 47% ni bo bagerwaho n’umuriro w’amashanyarazi habariwemo abakoresha ukomoka ku mirasire y’izuba.
Urugomero rw’amashanyarazi rwa Nyankorogoma rwuzuye rutwaye amadorari ya Amerika 101,500 USD, Energy for Impact ikaba yatanze 70% naho Kompanyi ya Ducane Kabrud yishakamo 30%.
Umuturage ukeneye umuriro azajya yishyura amafaranga ibihumbi bibiri ku kwezi hatitawe ku ngano y’uwo akoresha kuko nta mubazi ziriho.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/kirehe-abaturage-biyubakiye-urugomero-rw-amashanyarazi-rwa-kw-13,Business
Expo 2019: Haramurikwa ‘kandagirukarabe’ ivuguruye,"Ni igikoresho cya kijyambere gikoze muri pulasitiki ikomeye kandi cyimukanwa, kikaba kirimo kumurikwa mu imurikagurisha mpuzamahanga rya 2019 ribera i Gikondo, ndetse hakanamurikwa na toilette igendanwa, byose bicuruzwa na sosiyete ya Ecomem.
Uwitwa Patrick wari waje kwihera ijisho utwo dushya, avuga ko iyo kandagirukarabe ari insirimu, cyane ko yashyirwa ahantu aho ari ho hose.
Agira ati “Iyi kandagirukarabe ni insirimu, ikoze mu bikoresho byiza kandi ifite isuku kuko amazi mabi umuntu amaze gukara ahita agenda nta byo guterura akabase buri kanya ujya kumena nk’ibyo tumenyereye. Kuba kandi wayishyira aho ushatse hose ni ingenzi, ni agashya rero nkumva nanjye nzayigura”.
Iyo kandagirukarabe ngo igura ibihumbi 60Frw muri Expo ariko ngo ubusanzwe ikaba igurishwa ibihumbi 75Frw.
Iyo sosiyete kandi irimo kumurika ubwiherero (toilette) bugendanwa, bwakwifashishwa ahantu hatandukanye, bufite n’agahema gakingiriza urimo kubukoresha.
Iyo toilette ifite ahajya amazi afasha gusunikira imyanda mu gace yagenewe kagahita gafungwa ku buryo bitazana umwuka mubi, ngo ikaba yashyirwa mu modoka abari ku rugendo bakayifashisha cyangwa igashyirwa mu cyumba kirimo umuntu udafite intege zo kujya ahari ubwiherero busanzwe uko abishatse, imyanda ikaza kumenwa ahabugenewe nyuma.
Umusaza wabonye iyo toilette yavuze ko ari igikoresho cyiza kuko gikoresha amazi make ugereranyije n’izisanzwe za kizungu.
Ati “Ibi biranshimishije, ni agashya ko muri iyi Expo. Iyi toilette mbonye ihendutse kandi icyiza yo ni uko ikoresha amazi make cyane ugereranyijwe n’izisanzwe, ikintu rero kigufasha kuzigama amazi muri kino gihe ni ingenzi. Ikindi ni uko ikoze mu bikoresho bitaremereye ku buryo kuyigendana byoroshye”.
“Ufite nk’umurwayi ukayimushyirira iruhande rw’igitanda mu cyumba, byatuma adahaguruka buri kanya. Ubona ifasha cyane nko ku rugendo uyifite mu modoka, aho guhagarara ngo ujye mu gisambu cyangwa ngo ujye gutira ubwiherero, nimbona ubushobozi nanjye nzayigura”.
Iyo toilette nto igura ibihumbi 60Frw hakaba n’izigura ibihumbi 70Frw, ibiciro bigatandukanywa n’ingano y’ahajya amazi kuko ngo hari ijyamo litiro 15 n’ijyamo litiro 22, ayo mazi ngo agakoreshwa inshuro nyinshi, kuko ngo iyo ukanze rimwe hagenda igice cya litiro.
Uretse iyo toilette ntoya yakoreshwa n’abantu bake, hari n’inini iri mu kazu kayo yakoreshwa nko mu birori birimo abantu benshi cyangwa na yo ikaba yashyirwa mu nzu, iyo ngo igura miliyoni n’ibihumbi 200Frw.
Sekanyambo Aimable ushinzwe ubucuruzi muri iyo sosiyete, avuga ko ibyo bikoresho biramba kandi ko ubiguze babimugereza iwe.
Ati “Ni ibikoresho bikomeye kandi bitwara umwanya muto aho wabishyira hose. Ugize icyo agura tukimugereza iwe, aho ari ho hose mu gihugu, cyane ko bitagoye gutwara kuko ibice byinshi bitandukanywa bigashyirwa mu makarito bigateranywa bigeze aho bijya”.
Ubusanzwe iyo sosiyete ngo ikorera mu kiriro ka Gisozi, ikaba ifite n’ibindi bikoresho by’isuku bitandukanye.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/expo-2019-haramurikwa-kandagirukarabe-ivuguruye,Business
Televiziyo za Startimes zababereye ishuri n’ubwidagaduriro,"Ni inzu ikikijwe n’imirima y’urutoki, hafi aho hari ibiraro by’inka, ndetse ku irembo aho akatira yerekeza mu rugo rwe ahafite iduka ricururizwamo ibintu bitandukanye.
N’ubwo atuye mu gace kibasirwa n’amapfa, Munyeragwe avuga ko nta kimuteye impungenge kuko ngo azi kubika amazi y’imvura, akaba amenyereye i Kiyogoma kuko yahashakiye umugore ndetse ahabyarira abana n’abuzukuru.
""Ubu se mwana wa! N’ubwo umuntu yampenda ate, imirima n’amatungo ubwabyo biri aha nshatse kubigurisha naburamo amafaranga byibura miliyoni 30!""
Namusabye kumbwira umubare w’amashuri yize agira ati"" ku mashuri abanza nongeyeho indi myaka nk’ibiri yonyine"".
Yahise antungira urutoki hejuru y’inzu ye, mpabona umunara umeze nk’isahane bariraho, ukaba uzwi mu cyongereza nka ’satellite dish"" wanditseho ijambo ""StarTimes, China Aid"".
Munyeragwe yakomeje anjyana mu nzu iwe, anyereka televiziyo nini( yitwa Flat screen) igaragaza amashusho akeye n’amajwi ayunguruye adacikagurika.
Ati""mbere y’uko ’StarTimes’ impa iyi dekoderi(akuma gakorana na wa munara kajyana amajwi n’amashusho muri televiziyo), nta televiziyo narebaga, nta makuru namenyaga"".
Munyeragwe akomeza agaragaza itandukaniro ryo kumenya amakuru no kutayamenya, aho atanga urugero rw’umuturanyi we utagira televiziyo(afite urutoki rwuzuyemo ibihuru), ngo nta musaruro w’ibitoki uwo yabona kuko ntaho amenyera amakuru y’uburyo barwitaho.
Akomeza agira ati""Nanjye ni uko nari meze, ariko umusaruro wose niteze hano ndawukesha ibiganiro bijyanye n’ubuhinzi mbona kandi numva kuri televiziyo. Iyi, humm, yatubereye ishuri!""
Yabivugaga ari kumwe na bucura bwe, Nyiramahirwe Rebecca w’imyaka 18, uvuga ko mu biruhuko ntaho yatarabukira ngo azerere n’ubwo atahabuze.


Ati"" nirebera televiziyo, ntabwo nazerera nyisiga hano, ndayireba nkumva inama batugira cyane cyane izo kwirinda ibiyobyabwenge n’inda mu bangavu, 
ntabwo nshaka kubyara ngana ntya!""
Umusaza Mulindahabi Augustin ndetse n’umwe mu bahungu be, Nkurunziza Jean Claude batuye mu mujyi wa Nyamata, nabo bavuga nk’ibyo Munyeragwe na Nyiramahirwe basobanura.
Nkurunziza akomeza avuga ko televiziyo yamwigishije kubyaza umusaruro amasomo yamenyeye mu ishuri, aho ikiganiro bita ’inspire me cya Televiziyo y’u Rwanda’ ngo cyamutoje kwihangira umushinga n’ubwo hataragera ko awugaragaza.
Mu mpera z’umwaka w’2015 Perezida w’u Bushinwa, Xi Jinping yatangije umushinga wo gufasha abatuye imidugudu ibihumbi 10 yo muri Afurika, kumenya amakuru y’ibibera mu bihugu byabo no hanze yabyo hirya no hino ku isi, hakoreshejwe kureba televiziyo.


Ni muri urwo rwego akarere ka Bugesera kaje guhabwa dekoderi 30 ziri kumwe na televiziyo n’iminara byazo, ibyuma bimurika amashusho(projectors), ndetse na dekoderi gusa n’iminara yazo bigera kuri 200, hamwe n’ibyuma bitanga amashanyarazi y’imirasire.
Ikigo StarTimes cy’Abashinwa gicuruza ifatabuguzi rya televiziyo, kivuga ko ibyo bikoresho hamwe n’imishinga yo kwigisha imyuga n’ubumenyingiro, byose ngo byatwaye amadolari ya Amerika miliyoni esheshatu(ni miliyari zirenga eshanu z’amanyarwanda).
Umukozi ushinzwe ikoranabuhanga mu karere ka Bugesera, Mbonyumuvunyi Sixbert avuga ko ibyo bikoreshesho byose ngo bigikora neza kandi bifasha ubuyobozi kwigisha abaturage no kubona ibyo bahugiraho.
Televiziyo ngo zafashije abaturage gushyira mu bikorwa gahunda za Leta zirimo iyo kongera umusaruro w’ubuhinzi n’ubworozi, kuboneza urubyaro no kwirinda indwara, ndetse no kwidagadura, nk’uko Umuyobozi w’akarere ka Bugesera wungirije ushinzwe ubukungu, Angelique Umwari akomeza abishimangira.
Umwari agira ati"" Dufite ibiyaga icyenda muri aka karere, ariko ntabwo abaturage bari bazi ko bashobora gukoresha ayo mazi bakuhira imirima ku misozi"".
""Ubu nakubwira ko, bitewe no kumenyera amakuru kuri televiziyo na dekoderi za StarTimes, dufite abahinzi bohereza imiteja mu mahanga, abaturage babonye uko isuku ikorwa n’imyubakire igezweho,...natwe turasatira kuba akarere k’umujyi"".
Ikigo cy’ibarurishamibare cy’u Rwanda (NISR) kigaragaza ko ingo zitunze televiziyo zingana na 8% by’ingo zose mu gihugu.
Mu rwego rwo gufasha benshi kumenya amakuru yiganjemo gahunda za Leta no kwidagadura, inzego z’ibanze mu Rwanda zahisemo gushyira za televiziyo aho zikorera ku biro by’utugari, imirenge n’uturere.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/televiziyo-za-startimes-zababereye-ishuri-n-ubwidagaduriro,Business
Expo 2019: Ntibavuga rumwe ku kugura itike kuri telefone,"

Ngo ni mu rwego rwo kwirinda ko abantu bajya bagendana amafaranga mu ntoki zabo noneho kwishyura mu ntoki bigatwara igihe.
Ku nshuro ya 22, urugaga rw’abikorera (PSF) rwateguye imurikagurisha rihuza Abanyarwanda ndetse n’abanyamahanga baba baje kumurika ibyo bakora, bikaba kandi ari n’uburyo bwo gufasha abantu kuza kwihahira ibyo bakeneye bikorerwa mu Rwanda cyangwa mu mahanga.
Kwinjira muri iri murikagurisha bisaba ko ugomba kwishyura amafaranga. Hanze y’ahabera imurikgurisha haba hari abantu bambaye imyenda ifite ikirango cy’isosiyete ya MTN icuruza serivisi z’itumanaho.


Baba bagurisha amatike yo kwinjiriraho ariko bakoresheje uburyo bwa Mobile Money aho wishyura bakaguha ubutumwa bwerekana ko wabonye itike.
Uwitwa Manishimwe Rachel ni umwe mu binjiye ahabera imurikagurisha abanje kwishyura itike akoresheje ubwo buryo bwa Mobile Money.
Yagize ati “Nageze hano nzi ko ntanga amafaranga mu ntoki cyangwa ngakoresha za karita za Tap&Go, nyuma abantu nasanze hariya hanze bambwiye ko ngomba gukoresha Mobile Money. Namuhaye amafaranga ayohereza kuri telefone yanjye maze anyereka ibyo nkora, mbona haje ubutumwa bugufi. Naje mbwereka bariya bakozi bari hariya hanze barambwira ngo injira warangije kwishyura”.
Abantu batandukanye bishimiye ubu buryo bwo kwishyura itike kuri telefoni, nk’uko Mukashyaka Diane abisobanura.
Aragira ati : “Yewe nkimenya ko ari ukwinjira wishyuye ukoresheje Mobile Money nabigerageje ndi mu rugo mbona rwose birashobotse. Nabonye nta mwanya bitwara kandi ntunatinda ku murongo nka mbere”.


Twumvirimana Eric na we waje muri iri murikagurisha, we wabonaga atishimye kuko yagaragaje ibibazo yahuye na byo igihe yajyaga kugura itike yo kwinjira.
Twumvirimana yagize ati “Njyewe naguze ubwa mbere itike bambwira ko amafaranga yanjye yoherejwe ku mu agent(ucuruza serivisi z’itumanaho), ariko nategereje ubutumwa bunyereka ko nshobora kwijira ndabubura, nyuma njya kubaza uko bigenze. Byantwaye igihe bagenzura koko niba nishyuye, hanyuma sinzi ibyo bakoze mbona barambwiye ngo ninjire. Ubu buryo ni bwiza ariko bunozwe kuko nta yandi mafaranga ufite waseba rwose”.
Ku ruhande rw’Urugaga rw’Abikorera(PSF) rwakoranye n’ikigo cya MTN mu gutanga iyi seivise, ngo udukosa tuboneka bahita bakora ibishoboka byose bakadushakira igisubizo kugira ngo abagana iri murikagurisha ku muryango bahabwe ibyiza.


Ni byo Eric Kabera, umuvugizi wa PSF yagarutseho ati “Twazanye ubu buryo bwo kwishyura ukoresheje Mobile Money bwaje busimbura ubwo gukoresha ikarita ya Tap&Go. Iyo rero hajemo ikibazo tuba turi kumwe n’abakozi ba MTN duhita twihutira kugikemura. Uburyo bukoreshwa n’ushaka kugura itike busaba kwandika muri telefoni *779# agakurikiza amabwiriza.
Umuntu uguze itike yo kwinjira akoresheje Mobile Money ahita abona ubutumwa bumwemerera kwinjira agahita abwereka umukozi ubishinzwe uri aho hafi na we ufite telefoni igenzura koko niba ari byo(scanner) hanyuma akemerera umuntu kwinjira cyangwa akamwangira. Ubwo butumwa bukora rimwe gusa.


Reba Video isobanura uko kugura itike kuri telefone bikorwa
Umunyamakuru wa Kigali Today/KT Radio
@ niwejambo
",https://www.kigalitoday.com/ubukungu/ubucuruzi/article/expo-2019-ntibavuga-rumwe-ku-kugura-itike-kuri-telefone,Business
Miliyari hafi 290 zimaze gukoreshwa muri VUP ,"Iyi gahunda igamije kuvana abaturage mu bukene, igizwe na gahunda y’inkunga y’ingoboka (Direct Support), aho abaturage batishoboye cyane cyane ababarizwa mu cyiciro cya mbere cy’ubudehe bahabwa amafaranga abafasha kubaho.
Hari gahunda yo gutanga imirimo rusange ku baturage bakennye ariko bashoboye gukora (Public Works), nyuma abaturage bagahembwa amafaranga abafasha kwibeshaho.
Hari na gahunda yo gutera inkunga imishinga mito (Financial Services), aho abaturage bakora imishinga mito, bagahabwa inguzanyo zo kuyishyira mu bikorwa, nyuma bakagenda bayishyura.
Ubuyobozi bw’ikigo gishinzwe gutera inkunga ibikorwa by’iterambere mu nzego z’ibanze (LODA), buvuga ko gahunda ya VUP yatekerejwe na Perezida wa Repubulika Paul Kagame, nyuma yo kubona ko abaturage bagera kuri 36,9% bari mu bukene bukabije kubera amateka u Rwanda rwanyuzemo.
Gatsinzi Justin, umuyobozi ushinzwe ibikorwa (Division Manager) muri LODA avuga ko iyi gahunda yafashije Abanyarwanda benshi, by’umwihariko abari bagowe n’imibereho, no kubona ibyangombwa by’ibanze mu buzima.
N’ubwo nta mibare igaragara y’abaturage bavuye mu cyiciro runaka bakajya mu kindi babikesha iyi gahunda, Gatsinzi avuga ko hari umubare utari muto w’abaturage batabashaga kubona ibyo kurya, aho kuba, n’ibindi, VUP ikaba yarabafashije kubibona.
Ati “Abenshi ntibabashaga kubona ibyo kwambara, ibyo kurya, mbese ibikenerwa by’ibanze mu buzima. Ubu tubona hari benshi babashije kwitunganyiriza inzu zo kubamo, abenshi bagiye mu buhinzi, abenshi biguriye amatungo yaba amagufi, yaba inka, kandi nanone abenshi bafashe ifaranga, bajya mu matsinda hamwe n’abaturage, kandi bose bafite konti muri banki”.
Umukecuru witwa Nyirakamana Annonciatta wo mu murenge wa Kinyinya mu karere ka Gasabo, yatangiye guhabwa inkunga y’ingoboka mu mwaka wa 2013.
Yabwiye Kigali Today ko amafaranga ahabwa yamufashije kubaho, ndetse ko yatangiye kwiteza imbere.
Ati ""Amafaranga ibihumbi 11 bampa nyahahisha ibintunga, naba nkeneye umukozi umfasha mu mirimo y’ubuhinzi nkamubona. Nahoze ntuye mu nzu mbi cyane yari isakaje amategura, ariko ubu ndi mu nzu y’ibati""
Munyakayanza Emmanuel wo mu karere ka Nyaruguru, we yatangiye gukora imirimo y’amaboko muri VUP guhera mu mwaka wa 2011.
Avuga ko amafaranga yagiye ahembwa yamufashije kuzamura imibereho y’umuryango we, bakaba batakibarizwa mu bakene.
Ati “Nahoze mu bwigunge mbona nta terambere nageraho, ariko nagiye mu bandi turakora, duca amaterasi, dukora imihanda, bakaduhemba. Amafaranga narayikenuje, ngura amatungo, ubu nanjye ndoroye, kandi sinkibarirwa mu bakene aho ntuye”.
Mu ntangiriro zayo mu mwaka wa 2008-2009, Gahunda ya VUP yatangiriye ku bagenerwabikorwa 18,304 bo mu mirenge 30 yo mu turere twose tugize igihugu yari ikennye kurusha iyindi.
Icyo gihe Leta yakoresheje ingengo y’imari ingana na miliyari enye z’amafaranga y’u Rwanda, mu nkingi zayo zose.
Mu mwaka wa 2009-2010 gahunda ya VUP mu nkingi zayo eshatu yageze ku baturage 124,437 bo mu mirenge 60, hakoreshwa ingengo y’imari ingana na miliyari 14,8 z’amafaranga y’u Rwanda.
Mu mwaka wa 2010-2011, VUP yageze ku baturage 175,677 bo mu mirenge 90, icyo gihe hakoreshwa ingengo y’imari ya miliyari 17,6 z’amafaranga y’u Rwanda.
Mu mwaka wa 2011-2012, VUP yageze mu mirenge 120, ikaba yari imaze kugera ku bagenerwabikorwa 177,354, hakoreshwa ingengo y’imari ya miliyari 22,4 z’amafaranga y’u Rwanda.
Muri 2012-2013, VUP yageze mu mirenge 180, icyo gihe ikaba yari imaze kugira abagenerwabikorwa 187,894, bahawe miliyari 30,4 z’amafaranga y’u Rwanda.
Mu mwaka wa 2013-2014, VUP yageze ku baturage 217,433 bo mu mirenge 240, hakoreshejwe ingengo y’imari ingana n’amafaranga y’u Rwanda miliyari 24,5.
Muri 2014-2015, VUP yageze ku baturage 213,319 bo mu mirenge 330, hakoreshwa ingengo y’imari ya miliyari 28,4 z’amafaranga y’u Rwanda.
Mu mwaka wa 2015-2016, VUP yageze ku baturage 270,671 bo mu mirenge yose y’igihugu uko ari 416, hakoreshwa ingengo y’imari ingana na miliyari 32 z’amafaranga y’u Rwanda.
Mu mwaka wa 2016-2017, gahunda ya VUP yageze kubaturage 264,661 bo mu mirenge 416, hakoreshwa amafanga y’u Rwanda miliyari 34,3.
Mu mwaka wa 2017-2018, gahunda ya VUP yageze ku bagenerwabikorwa 283,990 bo mu mirenge 416, hakoreshejwe ingengo y’imari ya miliyari 35,4 z’amafaranga y’u Rwanda.
Mu mwaka ushize wa 2018-2019, gahunda ya VUP yageze ku bagenerwabikorwa 293,314, hakoreshejwe ingengo y’imari ingana na miliyari 45,3 z’amafaranga y’u Rwanda.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/iterambere/article/miliyari-hafi-290-zimaze-gukoreshwa-muri-vup,Business
Hatangiye gukoreshwa gaze igurwa bitewe n’uko umuntu yifite,"Ubwo buryo bugiye guhera i Kigali, ngo iyo sosiyete iha ibikoresho umuntu ubyifuza, bigizwe n’icupa rya gaze, ishyiga n’icyuma (regulator) cyerekana gaze umuntu yaguze, iyakoreshejwe n’isigayemo, hanyuma agatanga amafaranga y’ifatabuguzi noneho akajya agura gaze uko abishoboye yifashishije telefone agakoresha Mobile Money.
Kugira ngo umuntu akoreshe ubwo buryo ngo avugana n’iyo sosiyete, iyo adafite ishyiga ngo yishyura 22.500Frw y’ifatabuguzi, na ho urifite akishyura 13.500Frw y’ifatabuguzi, hanyuma ababishinzwe bakabibashyirira mu nzu, umuntu akajya agura gaze kuri rya cupa bitewe n’amafaranga afite, ahereye ku kilo kimwe kigura 500Frw.
Umunyamabanga uhoraho muri MININFRA, Patricie Uwase, yavuze ko ubwo buryo buje bukenewe kuko ari ukunganira Leta muri gahunda yo kugabanya abacana ibikomoka ku biti.
Yagize ati “Ni igikorwa twakiriye neza kuko cyunganira Leta mu kugabanya abantu bakoresha ibikomoka ku biti mu gucana. Kugeza ubu abacana ibikomoka ku biti baracyari benshi cyane kuko ari 79.9%, Leta ikaba ifite intego y’uko uwo mubare waba wagabanutseho ½ kugeza muri 2024”.
Ati “Tumaze iminsi dushyira ikoreshwa rya gaze mu bigo binini nk’ibya Polisi n’ibya gisirikare bikazagabanya gucana ibiti. Biroroshye rero kubyumvisha abaturage na bo bakabyitabira, cyane ko bidahenze kandi tukanarengera ibidukikije, nkaba mbona bizatanga umusaruro mwiza”.
Iyo umuntu bamaze kumushyirira mu rugo ibyo bikoresho, agenda yishyura ibihumbi icyenda ku kwezi mu gihe cy’amezi atanu akegukana rya shyiga, kuko ibindi bikomeza kuba ibya sosiyete, ikazajya ibihindura bibaye ngombwa.
Umwe mu basobanuje ikoreshwa ry’ubwo buryo, Christian Mayaka, avuga ko yabonye ari byiza kuko bimugaragariza gaze iri mu icupa kandi bidahenze.
Ati “Nsanzwe nkoresha gaze ariko ibi bifite akarusho kubera kiriya cyuma kigaragara gaze umuntu yaguze, iyakoreshejwe n’isigaye, bigatuma itashirana umuntu atiteguye. Ikindi ni uko binahendutse ndatse bakanemerera umuntu kwishyura mu byiciro, ndabona nzabikoresha nanjye”.
Umuyobozi mukuru wa Bboxx mu Rwanda, Justus Mucyo, yavuze ko ubwo buryo bushya burimo ikoranabuhanga rigezweho kuko ikigo kiba kireba uko abakiriya bakoresha gaze.
Ati “Mu buryo bw’umutekano w’abakiriya, twebwe tuba tureba niba gaze yawe irimo kumeneka ari byo biteza impanuka tugahita tubikubwira. Iyo igiye gushiramo na bwo tuba tubireba tugahita tukuzanira indi hato itagushirana utibutse kubireba, kuyigura ni ugukoresha Mobile Money bikihuta”.
Ubwo buryo bwatangijwe mu mujyi wa Kigali kuri uyuwa gatanu, ngo bikaba biteganyijwe ko umwaka utaha buzagezwa mu gihugu hose.


Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/hatangiye-gukoreshwa-gaze-igurwa-bitewe-n-uko-umuntu-yifite,Business
Abakoze umuhanda Huye - Kitabi bakuyeho parikingi y’amakamyo mu Gahenerezo ,"Ibi kandi biterwa n’uko uruhande rundi umuhanda wagombaga kwagurirwaho atari rwo wajyanywemo, ahubwo abawukoze bagasatira ahari hasanzwe parikingi z’amaduka bakoreramo.
Nyamara mbere y’uko uyu muhanda utangira kuvugururwa, hashyirwamo kaburimbo bundi bushya, hari abari bafite amazu mu ruhande rwa ruguru (urutariho amaduka y’abinubira kuba batakigira parikingi), bishyuwe, kuko aho amazu yabo yari ari ngo ari ho hagombaga kwagurirwa umuhanda.
Kanani ucururiza ahatarasizwe parikingi na mba agira ati “aho Leta yaguze ntihakozweho, Abashinwa baguriye umuhanda ahatari ho. Sinatinya kuvuga ko byatewe n’inyungu z’abayobozi.”
Akomeza agira ati “Nta kamyo icyemera kunzanira ibicuruzwa hano, kuko abapolisi bayisanze ipakururira mu muhanda bayica ibihumbi 50. Babingereza mu mujyi nkashakisha ukundi mbizana. Amafaranga yagombye kudutunga no gusorera Leta ashirira mu kubizana.”
Hari n’igice cyashyizweho parikingi ntoya, idakwirwamo amakamyo, ku buryo iyo ahahagaze hari igice kiba kiri mu muhanda.
Abacururiza muri aka gace bahamaze igihe bavuga ko urebye parikingi y’imodoka bari basanganywe yakuweho metero ebyiri z’ubugari.
Uretse parikingi y’imodoka, n’aho moto zahagararaga zitegereje abagenzi habaye mu muhanda, ku buryo urebye na zo nta bwisanzuriro.
Ahahagarara imodoka zizanye abagenzi muri iki gice cy’umujyi wa Butare na ho ntaho, n’aho zajyaga zihengeka ubu ntibigishoboka.
Impamvu ni ukubera ko mu rwego rwo kurinda amazi kumanukira mu mazu, biturutse ku kuba umuhanda utaracuramishirijwe mu ruhande ruriho umuferege uyobora amazi, ubu hashyizwe amabuye atangira amazi ku buryo imodoka zitabasha kuyurira.
Mu gice cy’ahagana ruguru y’aka gasantere, ugana i Nyamagabe, hari amazu y’ubucuruzi yahubatswe mu bihe byashize, nyamara mu gutunganya umuhanda ntiyashyiriweho ibiraro byatuma imodoka zibasha kuhazana ibicuruzwa.
Ba nyir’amazu ngo basabye ubuyobozi bw’Akarere kubavuganira kugira ngo iki kibazo gikemuke, bwo bubabwira kubaza ubishinzwe mu kigo gishinzwe imihanda (RTDA), ariko kugeza ubu ngo baramuhamagara ntiyitabe, banamwandikira ubutumwa bugufiya ntasubize.
Umuyobozi w’Akarere ka Huye, Ange Sebutege, avuga ko abari gukora umuhanda bazasiga batunganyije parikingi z’aho imodoka zihagarika abagenzi, naho iz’inzu z’ubucuruzi zo ngo zizashakwa na ba nyir’amazu.
Agira ati “ahasigwa abagenzi ho hazakorwa, ariko parikingi z’inzu z’ubucuruzi zo ba nyir’amazu ni bo bazazishaka.”
Icyakora, ku bacururiza mu Gasantere k’Agahenerezo iki gisubizo cy’uko ba nyir’amazu ari bo bagomba kuyashakira parikingi ngo ntigikwiye kuko abaguriye umuhanda ahatari ho ari bo bagiteye, bityo Leta ikaba ari yo igomba kugikemura.
Umwe muri bo utarashatse ko amazina ye atangazwa ati “Ntabwo bidushimishije. Kandi ibikorwa remezo byakagombye kutuzanira ibisubizo, ntabwo byakagombye kutubangamira.”
Abacururiza mu Gasantere k’Agahenerezo bari kwinubira kutagira parikingi, mu gihe hari n’abaturiye uyu muhanda bagiye bagaragaza ko imashini zawukoze zabatigishirije amazu agasenyuka, kugeza n’ubu bakaba nta gisubizo ku kwishyurwa ibyabo byangiritse barahabwa.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/abakoze-umuhanda-huye-kitabi-bakuyeho-parikingi-y-amakamyo-mu-gahenerezo,Business
Dore impamvu bamwe bafata nk’izirimo gutuma ibiribwa bihenda ku isoko,"

Iyi ni imwe mu mpamvu ngo zatumye habaho izamuka ry’ibiciro by’ibiribwa ku isoko, nk’uko bamwe mu bacuruzi bo mu Mujyi wa Kigali babyemeza.
Mu isoko rya Kigali (Kigali City Market) haba hari urujya n’uruza rw’abantu baje guhaha ibiribwa bitandukanye nk’imbuto ndetse n’ibindi.
Umucuruzi witwa Karegeya avuga ko mu byo acuruza ubu byahenze kubera ko nta musaruro mwinshi wabonetse.
Karegeya ati: “Yego urebye nkanjye hano ku bishyimbo hiyongereyeho amafaranga agera ku ijana ku kilo. Nk’ibishyimbo bya mutiki mu kwezi kwa mbere uyu mwaka byaguraga amafaranga 500 ku kilo naho ubu ni amafaranga 650 ku kilo, ibishyimbo bya shyushya byari 400fr naho ubu ni amafaranga 500 ku kilo, ibishyimbo bita Colta byo ikilo ni amafaranga 700”.
Karegeya akomeza kandi avuga ko uko kuzamura ibiciro na bo babiterwa n’uko baranguye. Ngo ubu ntabwo byagenze neza, kuko nta musaruro wabonetse uhagije mu mirima ngo ugezwe ku masoko.
Umuhinzi w’ibirayi wo mu Karere ka Rubavu witwa Maniraguha Aimable bakunze kwita ‘Boringo’ avuga ko mu gihembwe cy’ihinga A umusaruro utabonetse ari mwinshi nk’umwaka ushize, akomeza agira ati : “Aha iwacu ubu rwose imvura yatwangirije imyaka, yego twarasaruye ariko ibyo kujyana ku isoko ni bikeya kuko natwe kwihaza ntibikunda”.
Ku bijyanye n’imbuto, mu isoko rya Kimironko hari umucuruzi wazo witwa Mama Muhoza uvuga ko imbuto na zo zabuze. Ngo byatumye iziboneka zihenda, ahanini bigaterwa n’uko hari imbuto zitera mu Rwanda zaturukaga mu mahanga.
Si imihindagurikire y’ikirere gusa yazamuye ibiciro by’ibiribwa, kuko abacuruzi bavuga ko uko ifaranga ry’u Rwanda rigenda rita agaciro ugereranyije n’idolari rya Amerika na byo bigira uruhare mu gutuma ibiciro bizamuka.
Uwamungu ucuruza ibintu bitandukanye birimo ibiribwa, amavuta ndetse n’ibirungo bikoreshwa mu gikoni avuga ko bazamura ibiciro bagendeye ku buryo agaciro k’ifaranga ry’u Rwanda gahagaze.
Agira ati : “Urebye natwe nk’iyo tugiye kurangura abo tugurira bazamura ibiciro bakatubwira ko idolari na ryo ryazamutse. Ubwo natwe rero ntitwacuruza duhomba. Biba ngombwa ko tuzamura igiciro, bivuze ko igiciro ku byo ducuruza tukigena bijyanye n’uko idolari rihagaze”.
Mu Ntangiriro z’uyu mwaka wa 2019, Banki Nkuru y’Igihugu (BNR) yabwiye abanyamakuru ko muri uyu mwaka wa 2019 ibiciro by’ibicuruzwa bizazamuka ku kigero cya 3% bikava ku rugero rwa 1.4% byari bigezeho mu mwaka ushize wa 2018.
Abacuruzi bagaragaza ko ihindagurika ry’agaciro k’ifaranga ry’u Rwanda ari imbogamizi ikomeye, aho kuva mu kwezi kwa Mutarama kugera muri Nyakanga 2019, idolari rimwe rimaze kwiyongeraho amafaranga y’ u Rwanda 18, ibi bigatuma na bo bazamura ibiciro.
Umunyamakuru wa Kigali Today/KT Radio
@ niwejambo
",https://www.kigalitoday.com/ubukungu/ubucuruzi/article/dore-impamvu-bamwe-bafata-nk-izirimo-gutuma-ibiribwa-bihenda-ku-isoko,Business
Nyaruguru: Polisi yatanze amashanyarazi ku ngo 143,"Ubundi polisi y’igihugu yari yateganyije kuhatanga amashanyarazi mu ngo 100, ariko yasanze uyu mudugudu utuwe n’ingo 143, yiyemeza kutagira n’umuntu n’umwe uhatuye usigara.
Ibi byashimishije abatuye muri uyu mudugudu wa Bitare kuko ngo bamurikishaga amatoroshi cyangwa telefone, na zo bajyaga gushyirishamo umuriro mu birometero bibiri uturutse aho batuye.
Ngo hari n’abari bagerageje kwigurira amashanyarazi y’imirasire y’izuba, ariko bakabura amafaranga yo kwishyura ngo barangize (bishyura buke buke), bakayabatwara.
Josepha Mukandinda ufite imyaka 73, bakimara kumushyirira mu nzu aya mashanyarazi, yagize ati “Najyaga murikisha itoroshi, amabuye yashiramo nkananirwa gushyiramo andi kuko ntazi uko babigenza. Iyo najyaga gusuka amazi nijoro nayimurikishaga nyifatiye mu kanwa cyangwa nkareba aho nyegeka, hakaba igihe itemba, bikangora. Ibi byose ntibizongera kumbaho.”
Patrice Rukeratabaro, umukuru w’umudugudu wa Bitare, ngo yishimiye ko noneho n’iwabo haza kubona.
Agira ati “Mu Mudugudu wa Sheke duturanye na wo wo mu Kagari ka Sheke, ho babahaye amashanyarazi atari ay’imirasire y’izuba. Twatembereraga yo nimugoroba tukumva tudashaka gutaha kuko kwari ukuva mu rumuri ujya mu mwijima.”
Ikimushimishije kurushaho ni uko amashanyarazi bahawe azamubashisha gushyira umuriro muri terefone. Kujya kuwushyirishamo kure byatumaga hari igihe abamukuriye bamushaka bakamubura, hanyuma yaba yayihaye umwana ngo ajye kuwushyirishamo akaba ari we umwitabira.
Ati “Nari naramubwiye ko igihe yagiye kuyisharija bampamagaye yitaba, akababaza icyo banshakira akaza kukimbwira.”
Komiseri wa Polisi, Dr. Daniel Nyamwasa, watangije ibikorwa by’ukwezi kwahariwe ibikorwa bya Polisi i Nyaruguru, yavuze ko muri rusange mu Rwanda hose bazatanga amashanyarazi y’imirasire y’izuba mu ngo ibihumbi bitatu na mituweri ibihumbi bitatu, ni ukuvuga 100 muri buri karere.


Bazubaka inzu 30 z’abakene basemberaga, ni ukuvuga inzu imwe muri buri karere, ndetse n’ibiro bitandatu by’imidugudu itarangwamo ibyaha. I Bitare na ho hari uwasemberaga bazubakira ariko umudugudu bazubakira ibiro muri Nyaruguru ni uwa Kaduha mu Kagari ka Nkakwa mu Murenge wa Nyagisozi.
Bazakora n’ubukangurambaga bushishikariza abantu gutanga amaraso banabahe urugero, bashishikarize abantu kurwanya ibiyobyabwenge cyane cyane bagaragaza ababikora n’ababicuruza.
Yagize ati “Buri wese agerageze, uwo amenye amugaragaze. N’iyo umutunze urutoki uba umufashije, kuko uba umukiza ikizamuhemukira.”
Ingo 143 z’abatuye i Bitare zihawe amashanyarazi y’imirasire nyuma y’uko mu minsi yashize muri aka karere abaturage bakabakaba ibihumbi 25 n’ubundi bari bayahawe. Byari byatumye imibare y’abamaze kugezwaho amashanyarazi igera kuri 81% i Nyaruguru.
Umuyobozi w’aka karere, François Habitegeko, avuga ko kuba abaturage baragiye bagezwaho amashanyarazi y’imirasire y’izuba bitazakuraho ko bagezwaho n’asanzwe aca mu nsinga.
Ati “amashanyarazi akomoka ku mirasire y’izuba ni ayo kwifashisha kugira ngo babone nijoro, basharije na telefone. Ibindi bikorwa by’iterambere nko gusudira n’ibindi bazabibashishwa n’ayandi bazagezwaho nyuma.”
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/nyaruguru-polisi-yatanze-amashanyarazi-ku-ngo-143,Business
Ikofi igiye gukemura ikibazo cy’abanyerezaga ifumbire,"Byatangajwe kuri uyu wa 15 Nyakanga 2019, ubwo abacuruza inyongeramusaruro ndetse n’abashinzwe ubuhinzi mu mirenge n’uturere bahugurwaga ku mikoreshereze y’Ikofi, kugira ngo ibigenewe abahinzi bizajye bibageraho ku gihe kandi ntihagire ibinyuzwa ku ruhande.
Umukozi w’Ikigo cy’igihugu cyita ku buhinzi (RAB) ushinzwe kugeza ku bahinzi inyongeramusaruro zunganiwe na Leta, Gatari Egide, avuga ko gahunda ya ‘Smart nkunganire’ ifatanyije n’Ikofi bizaca inyerezwa ry’inyongeramusaruro.
Ati “Smart nkunganire ni ikoranabuhanga ridufasha gukusanya amakuru y’abahinzi, ni ukuvuga ubuso bahinga, inyongeramusaruro bakenera ndetse no kumenya ububiko bwazo ku bazicuruza banini n’abato. Ikofi na yo ya BK ituma umuhinzi yishyura izo nyongeramusaruro akoresheje telefone ye iyo yiyandikishije bityo ntibimuvune”.
Arongera ati “Ubu buryo rero buzahagarika inyereza iryo ari ryo ryose ry’ifumbire cyangwa izindi nyongeramusaruro nk’uko byabagaho. Izo gahunda zihuzwa n’indangamuntu y’umuhinzi, izo nyongeramusaruro iyo zigeze ku mucuruzi munini, muri RAB tuba tubireba, izo aranguje tukazibona ndetse n’izijya ku muhinzi kubera ikoranabuhanga, nta zizongera kunyerezwa rero”.
Yongeraho ko mbere byari bigoye hakoreshwa impapuro, kuko bamenyaga ko hari ibyanyerejwe nyuma y’amezi nk’atandatu hakozwe igenzura.
Mosi Kagabo ukorera ikigo gicuruza inyongeramusaruro cya YARA wari witabiriye ayo mahugurwa, yemeza ko iryo koranabuhanga rizatuma abacuruzi bato b’inyongeramusaruro barangura ibikenewe gusa.
Ati “Abahinzi bose mu murenge bandika kuri telefone zabo ibyo bakeneye, bikanyura kuri goronome w’umurenge, na we akabigeza k’ucuruza inyongeramusaruro muri uwo murenge. Icyo gihe na we aza kurangura agahabwa ibihwanye n’ibyo abahinzi basabye kandi bishyuye”.
“Bitandukanye na mbere aho umucuruzi yaranguraga ibyo ashaka akanabijyana aho ashaka ari ho havaga kubinyereza bakabigurisha no hanze y’igihugu. Ubu buryo ni bwiza kuko natwe butworohereza akazi kuko byose bikorerwa kuri telefone”.
Nshuti Thierry ushinzwe ibikorwa byo kwamamaza muri BK, avuga ko iryo koranabuhanga ritanga amakuru ku kintu cyose kijyanye n’inyongeramusaruro.
Ati “Hari uburyo bwashyizweho na none bw’ikoranabuhanga bwo gucunga ububiko bw’abacuruza inyongeramusaruro ku buryo batazigurisha aho zitagombye kujya. Izigurishwa zose hifashishwa Ikofi, bityo zigasohoka hari inzego zibishinzwe zibikurikirana, ibyo ni byo bizatuma umusaruro wiyongera, cyane ko no kuguriza umuhinzi bitazajya bitinda”.
Nshuti akomeza agira inama abahinzi batariyandikisha mu ikofi yo kwiyandikisha vuba kuko barimo kwibuza amahirwe yo kugurizwa nta ngwate ndetse n’ayo kuba batombora amamiliyoni BK yashyiriyeho abahinzi, aho buri cyumwe hagira umuntu utombora miliyoni imwe, bikazamara ibyumweru 30, ubu hakaba hamaze gutombora abantu umunani.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/ikofi-igiye-gukemura-ikibazo-cy-abanyerezaga-ifumbire,Business
Gisagara: Miliyoni 39 zashowe mu iterambere ry’urubyiruko,"Jean Paul Hanganimana, umuyobozi w’aka karere wungirije ushinzwe ubukungu, avuga ko haremewe urubyiruko 130 ruturuka mu mirenge 13 igize Gisagara, muri gahunda bise “Kuremera Programme” baterwamo inkunga n’Ikigo cya Leta gishinzwe iterambere mu nzego z’ibanze (LODA). Buri wese yahawe ibihumbi 300 by’Amafaranga y’u Rwanda.
Muri buri murenge haremewe abantu 10 b’urubyiruko bagaragaje imishinga myiza kurusha abandi, batoranyijwe muri 30 bari bahuguwe ku gukora imishinga no kuyikurikirana, muri buri murenge.
Abaremewe bavuga ko batangiye urugendo rugana iterambere. Jeannette Mukasekuru utuye mu Murenge wa Gishubi, yarangije amashuri yisumbuye, abonye atazapfa kubona akazi ajya kwiga imyuga kuri Yego Center ya Gisagara.
Yize kuboha ibikapu n’imipira, hanyuma yaka inguzanyo muri Sacco agura imashini yo kudoda imipira, ariko iza kumupfana.
Yaje gushumbushwa imashini na Yego Center, hanyuma amenye gahunda ya “Kuremera programme” akora umushinga wo kwagura ibikorwa bye, ibihumbi 300 arabihabwa.
Icyakora yahise abyifashisha mu gushinga kantine. Agira ati “Nabonye kwirirwa nicaye ndindiriye uza gukoresha umupira atari byo, mpita nshinga kantine. Igihe nta mukiriya wo kubohera, nzajya mba ndimo ntanga icyayi, igikoma n’ibiryo.”
Ubu afite kantine ebyiri hafi y’umurenge wa Gishubi. Amaze ibyumweru bibiri abitangiye kandi ngo yizeye ko bizagenda, dore ko umugambi afite ari uwo gutera imbere. Afite abakozi batatu. Umwe umwe muri buri kantine, n’uwo bafatanya kuboha imipira.
Steven Nzamwita na we yabonye iyi nkunga. Na we yarangije amashuri yisumbuye abona atazabona akazi, maze ibihumbi 18 yari yarasaguye ku yo ababyeyi bamuhaga akiga ayashora mu buhinzi bw’inyanya.
Yari asigaye ahinga inyanya, ubutunguru n’amashu kuri ½ cya hegitari, agakuramo amafaranga agera ku bihumbi 500 amaze guhemba abakozi. Yiteguye kugura imashini yuhira kugira ngo azajye ahinga igihe cyose, kandi azongera n’ubuso bwo guhingaho.
Ati “Ndateganya kwagura nkazajya ngemurira n’amasoko ya kure.”
Yakoreshaga abakozi batandatu bahoraho, ariko arateganya ko na bo baziyongera namara kwagura ubuso bwo gukoreraho.
Akarere ka Gisagara karateganya kuremera urundi rubyiruko 130 muri uyu mwaka ndetse n’izakurikiraho, kuzageza mu mwaka wa 2024. Ariko noneho bazashishikarizwa gukorera hamwe.
Hitezwe ko urubyiruko ruzaremerwa ruzagira uruhare mu kugabanya ubushomeri kuko ubwarwo ruzaba rufite akazi, rukanagatanga kuri bagenzi babo.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/gisagara-miliyoni-39-zashowe-mu-iterambere-ry-urubyiruko,Business
Hagiye kurebwa niba urubyiruko rwo mu Kabagari rutadindiza imihigo,"Ahereye ku makuru atangazwa na rumwe mu rubyiruko rwo muri uwo Murenge, Umuyobozi w’Akarere ka Ruhango Habarurema Valens, avuga ko hagiye koherezwa itsinda rishinzwe gusuzuma niba imikorere yarwo ataba ari yo ituma Akarere kataza imbere mu mihigi y’urubyiruko.
Hari urubyiruko rwo mu Murenge wa Kabagari rwumvikana rugaya imikorere y’inzego zarwo ku Murenge kuko ngo zitarugezaho amakuru y’uko bakora bakiteza imbere bagendeye kuri gahunda za Leta ziruha amahirwe yo kwihangira imirimo.
Urwo rubyiruko ruvuga ko rumenya amakuru ikintu cyabaye, bityo ko abaruhagarariye bakwiye kubazwa iby’inshingano biyemeje zidatanga umusaruro, dore ko ngo ibyo rubona mu yindi Mirenge mu kugurizwa amafaranga y’inkunga mi mishinga iwabo bitahaba.
Umuyobozi w’Inama y’igihugu ishinzwe urubyiruko mu Murenge wa Kabagari Hakizayezu Emmanuel we avuga ko ibivugwa n’urwo rubyiruko atari ryo kuko gahunda zose ruzimenyeshwa, yemwe ngo banagirana ibiganiro bitari bikeya.
Agira ati, “Ibyo urwo rubyiruko ruvuga sibyo kuko urubyiruko rwa hano turakorana kandi tukagerageza ibikorwa byo kwiteza imbere, tugirana ibiganiro ku buryo mbona ntaho rwahera ruvuga ko inzego zarwo zidakora”.
Nyuma yo kumva impande zombi zitana ba mwana ku bibazo byugarije urubyiruko rwa Kabagari mu iterambere, rushingiraho ruvuga ko ubuyobozi rwatoye butabagerera ku byifuzo, Umuyobozi w’Akarere ka Ruhango Habarurema Valens avuga ko bitumvikana uko Kabagari yasigara inyuma.
Ashingiye ku kuba ngo Akarere ka Ruhango katajya karenza umwanya wa gatandatu mu mihigo y’urubyiruko, Habarurema avuga ko hagiye kurebwa niba Kabagari itaba imwe mu mpamvu zo kutaba aba mbere.
Agira ati, “urubyiruko rw’Akarere ka Ruhango ntabwo twavuga ko rwitwara nabi kuko ntabwo tujya turenza umwanya wa karindwi, turaza kureba niba kabagari haba hari umwihariko bikanatuma yenda ari nayo mpamvu urubyiruko rwomu Karere ka Ruhango rutaba aba mbere turaza kohereza abarufasha barebe ikibazo gihari tugikemure”.
Mu biganiro biheruka Umukuru w’igihugu Paul kagame yagejeje ku rubyiruko, hitegurwa kwizihiza isabukuru ya 25 u Rwanda rwibohoye, yongeye gusaba urubyiruko kudahora ruteze akimuhana.
Perezida Kagame ahubwo akarusaba ko ubwarwo rukwiye guhaguruka rukareba kure rukagerageza ibyo rushoboye, aho rufite imbaraga nke akaba ari ho Leta yunganira ariko ihereye ku byo ubwarwo rushoboye kwikorera kandi rubona byaruteza imbere koko.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/iterambere/article/hagiye-kurebwa-niba-urubyiruko-rwo-mu-kabagari-rutadindiza-imihigo,Business
"Abari abazunguzayi 3,200 ntibakozwa ibyo gucutswa","Ubuyobozi bw’akarere ka Nyarugenge bubasaba gusohoka mu masoko y’ubuntu bari barubakiwe mu myaka itatu ishize, bagasanga abandi bacuruzi kandi bakishyura imisoro n’ubukode bw’aho bakorera.
Umuyobozi w’akarere ka Nyarugenge, Kayisime Nzaramba wabaganirije kuri uyu wa gatanu agira ati""Ni byiza ko mutekereza mu buryo bwihuse kugira isoko ryanyu, mwifunge umukanda kugira ngo mubashe kubona igishoro cyabafasha kurigeraho"".
""Murasaba gusonerwa imisoro ariko iki ni igihe cyo gutangira kugira uruhare mu kubaka igihugu, dore imyaka itatu irashize, kwa Mutangana(isoko ribegereye) n’ahandi hose bishyura imisoro, ntabwo umuntu yahora asaba iby’ubusa"".
Ibi Mayor Nzaramba abimenyesha abahoze mu buzunguzayi nyuma y’icyifuzo bari bamugejejeho basaba kongererwa ikindi gihe kibarirwa mu myaka, kugira ngo bakusanye amafaranga yo kwiyubakira isoko ryabo.
Mukandahiro Alphonsine uyobora Koperative “Ejo heza” y’abahoze ari abazunguzayi, asaba ko bakongererwa imyaka itatu byibura kugira ngo babe bavuye mu masoko y’agateganyo bari bubakiwe muri Nyabugogo.
Mugenzi we utashatse ko amazina ye atangazwa asaba ko bakongera kumara byibura indi myaka irindwi muri ayo masoko badasora batanishyura ubukode bw’ibibanza bakoreramo.
Uyu mucuruzi w’imyenda agira ati “Kugeza ubu ntituramenya uko basora, ntabwo tuzi ngo kwishyura ipantante bigenda gute! Nta nimero yo gusora (TIN number) dufite”.
”Ni ukuvuga ngo baramutse badusabye gusohoka muri ayo masoko, ibyambangukira ni ugusubira mu muhanda”.
Ubuyobozi bw’akarere ka Nyarugenge buvuga ko bwatanze igihe gito kuri aba bacuruzi cyo kuba bagumye mu masoko y’ubuntu bari barahawe, ariko buririnda kuvuga uko kingana.
Abanyamuryango ba Koperative “Ejo Heza” bavuga ko muri iyi myaka itatu bamaze bavuye mu bucuruzi bwitwa ubw’akajagari, bageze ku musanzu wa miliyoni icyenda mu rugendo rwo gushaka kwiyubakira isoko rigezweho.
Ubuyobozi bw’akarere ka Nyarugenge buvuga ko amasoko bari barubakiwe yari ay’agateganyo, ku buryo igihe icyo ari cyo cyose ashobora gusenywa kugira ngo hashyirwe inyubako zijyanye n’igishushanyombonera cy’umujyi wa Kigali.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubucuruzi/article/abari-abazunguzayi-3-200-ntibakozwa-ibyo-gucutswa,Business
Ibibazo bya politiki muri EAC ntibyahungabanyije imisoro yinjira - RRA,"Yabitangaje nyuma yo kugaragaza ko icyo kigo cyarengeje intego cyari cyihaye mu kwinjiza imisoro mu mwaka wa 2018-2019, kuko cyarengejeho miliyari 29 na miliyoni 600 z’amafaranga y’u Rwanda, bivuze ko RRA yageze ku ntego yayo ku kigero cya 102.1%.
Ibyo byatangajwe na Komiseri mukuru wa Rwanda Revenue Authority, Ruganintwari Bizimana Pascal, mu kiganiro yagiranye n’abanyamakuru kuri uyu wa 12 Nyakanga 2019.
Muri uyu mwaka w’ingengo y’imari ushojwe, Rwanda Revenue Authority yinjije miliyari 1421 na miliyoni 700 Frw, mu gihe yari ifite intego yo kwinjiza miliyari 1392 na miliyoni 100 Frw.
Komiseri Ruganintwari yavuze ko ubucuruzi muri rusange butahungabanye, ikaba ari yo mpamvu imisoro yiyongereye.
Ati ""Nubwo habaye ibibazo bya politiki muri EAC, ubucuruzi bwarakomeje kuko imipaka itigeze ifungwa. Ikindi ni uko twabonye ko abacuruzi bongereye imbaraga mu kurangura hanze, cyane cyane mu Bushinwa"".
""Twogereye kandi ingufu mu kunoza serivisi no kwishyuza abafite ibirarane by’imisoro. Hari kandi n’abakora bizinesi bashya bagiye baboneka bityo imisoro iriyongera ku yari iteganyijwe"".
Ikigo cy’igihugu cy’imisoro n’amahoro (RRA) ngo gifite intego yo gukusanya imisoro ingana na miliyari 1535 na miliyoni 800 Frw mu mwaka wa 2019-2020.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ubucuruzi/article/ibibazo-bya-politiki-muri-eac-ntibyahungabanyije-imisoro-yinjira-rra,Business
Kicukiro: Hatashywe inzu za miliyoni 800Frw zubakiwe abatishoboye,"Izo nzu zamuritswe kuri uyu wa 11 Nyakanga 2019, ni inzu zatujwemo imiryango 63, zikaba zirimo izubatswe mu buryo busanzwe ndetse n’izubatswe zigeretse (étage), zose zikaba zifite ibyangombwa bikenerwa n’abazituyemo kugira ngo bagire ubuzima bwiza.
Muri izo nzu harimo izifite ibyumba bibiri n’uruganiriro ndetse n’izifite ibyumba bitatu n’uruganiriro, ariko zose zikanagira igikoni, ubwiherero n’ubwiyuhagiriro. Zirimo kandi intebe, ibitanda, matera n’ibindi bikenerwa mu nzu, bakaba banahawe ibyo kurya binyuranye bizababeshaho mu gihe bacyishakishiriza.
Abahawe izo nzu bashimiye cyane ubuyobozi kuko bubitaho buri gihe, ariko ngo kubaha inzu zabo bigengaho ni agahebuzo, nk’uko bivugwa na Collette Mukandutiye w’imyaka 77 utagiraga aho aba.
Agira ati “Nagiraga inzu zanjye ebyiri ariko ziri mu manegeka hanyuma imvura yo mu kwa kane umwaka ushize izisenya zombi. Gusa umurenge waradufashije udukodeshereza aho kuba kugeza aho bampereye iyi nzu, ndishimye cyane kuko nongeye kubona inzu yanjye ngashimira Parezida wacu utwitaho”.
Uyu mukecuru yatujwe mu nzu iri mu mudugudu wa Karembure mu murenge wa Gahanga, uwo mudugudu ukaba urimo imiryango 28, ikaba yanahawe igishanga kiri hafi yawo ngo bazagihinge babone ibibatunga.
Uwanyirigira Madeleine na we w’imyaka 90 watujwe mu mudugudu w’Ayabaraya, yavuze ko ashimye cyane abamukuye mu gusembera akaba abonye inzu y’amasaziro.
Ati “Ndashimira Imana na Perezida Kagame, kuba ankuye mu bucumbitsi bw’ubusembere. Sinagiraga ubwinyagamburiro aho bankodesherezaga, nyirinzu iyo yabaga atarabona amafaranga yazindukaga ambwira ngo mvemo, ubundi ati nyongera amafaranga, ubu se azongera! Ndishimye cyane”.
Uwo mukecuru ariko yagize icyo yisabira “Muntumikire kuri uwo mubyeyi udukunda twese, ndashaka gusaza nanjye nywa amata. Ibintu byose bimeze neza hano, gusa icyo ndwaye ni ubworo, muntumikire rero”.
Umuyobozi w’akarere ka Kicukiro, Dr Nyirahabimana Jeanne, yavuze ko gahunda yo gutuza abaturage batishoboye ikomeje ariko bagateganya ko umwaka utaha yaba irangiye.
Ati “Iyi gahunda irakomeje. Ubu turacyafite imiryango 216 idafite aho kuba tugishakishiriza ndetse n’abo mu byiciro byihariye nk’abacitse ku icumu bafashwa na FARG. Buri mwaka tugira abo dukuramo nk’uko byagenze uyu munsi, ariko twiyemeje ko umwaka utaha bizaba byarangiye”.
Yakomeje avuga ko gutuza bo bantu biba bihenze, kuko muri buri mudugudu hagomba kubanza kugezwa umuriro, amazi, imihanda ndetse n’imishinga ifasha abahatuye kubaho neza, irimo iy’ubworozi bw’inkoko, ubuhinzi bw’ibihumyo, imboga, ubucuruzi buciriritse n’ibindi.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/kicukiro-hatashywe-inzu-za-miliyoni-800frw-zubakiwe-abatishoboye,Business
Guteza imbere imibereho y’abaturage bizatwara igice kinini cy’ingengo y’imari 2019/2020,"Tariki ya 13 Kamena 2019, nibwo Minisiteri y’Imari n’Igenamigambi (MINECOFIN), yamurikiye inteko ishinga amategeko imitwe yombi, ingengo y’imari y’umwaka wa 2019/2020.
Ingengo y’imari y’igihugu cyose muri uyu mwaka wa 2019/20 ingana na miliyari 2,876.9 z’amafaranga y’u Rwanda, ikaba yariyongereyeho miliyari 291.8, ugereranyije n’ingengo y’imari y’umwaka ushize wa 2018/19.
MINECOFIN ivuga ko intego y’uyu mwaka ari “Guteza imbere inganda hagamijwe guhanga imirimo mishya no guteza imbere ubukungu”.
Minisitiri w’Imari n’Igenamigambi Dr. Uzziel Ndagijimana avuga ko ingengo y’imari ya 2019/20 izibanda ku bikorwa byo guteza imbere inkingi eshatu z’iterambere (NST1), hakazibandwa cyane ku guhanga imirimo mishya.
Agira ati “Mu ngengo y’imari ya 2019/20, turateganya kuzamura umusaruro muri gahunda zitandukanye, ndetse no gushyiraho gahunda zihamye zo guhanga imirimo mishya”.
Ingengo y’imari y’uyu mwaka kandi ikazanibanda ku bikorwa by’uburezi, ubuzima, ibikorwa remezo ndetse n’imibereho y’abaturage.
Kigali Today yazengurutse tumwe mu turere tw’igihugu, ireba uko twagiye tugabanya ingengo y’imari yemejwe n’inama njyanama, mu bikorwa binyuranye, by’umwihariko mu nkingi enye: ubuzima, uburezi, ibikorwa remezo n’imibereho y’abaturage.
Nk’uko gahunda y’igihugu ibiteganya, no mu turere twose igice kinini cy’ingengo y’imari cyizakoreshwa muri izo nkingi enye, ariko cyane cyane bigaragara ko imibereho y’abaturage ari yo izatwara igice kinini cy’ingengo y’imari ya 2019/2020.
Kicukiro
Mu karere ka Kicukiro, ingengo y’imari yemejwe n’inama njyanama muri uyu mwaka wa 2019/2020 ni miliyari 18,709,966,665Frw.
Mu burezi hazakoreshwa miliyari 3,545,745,844Frw, mu buzima miliyari 1,450,303,246Frw, imibereho y’abaturage hazakoreshwa miliyoni 997,105,295Frw, naho mu bikorwa remezo hakazakoreshwa miliyari 4,570,767,153Frw.
Bugesera
Mu karere ka Bugesera, ingengo y’imari y’uyu mwaka wa 2019/2020 ni miliyari 19,053,085,701 z’amafaranga y’u Rwanda.
Mu burezi hazakoreshwa miliyari 5,476,766,345Frw, mu buzima hazakoreshwa miliyari 1,634,210,891Frw, mu mibereho y’abaturage ho hazakoreshwa miliyari 2,912,102,891Frw, naho mu bikorwa remezo ho hakazakoreshwa miliyari 2,541,477,015Frw.
Ruhango  
Ingengo y’imari y’Akarere ka Ruhango mu mwaka wa 2019-2020 ingana na miliyari 16,247,113,554Frw.
59% by’ingengo y’imari y’aka karere bizakoreshwa mu bikorwa byo guteza imbere imibereho y’abaturage, naho ibikorwa by’iterambere ry’ubukungu bikazatwara ingengo y’imari ingana na 23%, mu gihe ibikorwa byo guteza imbere imiyoborere bizatwara 18%.
Nyamasheke 
Inama Njyanama y’Akarere ka Nyamasheke yasuzumye inemeza ingengo y’ imari y’akarere y’umwaka wa 2019-2020 ingana na miliyari 24,702,250,588Frw.
Muri iyi ngengo y’imari y’Akarere ka Nyamasheke, ibikorwa by’iterambere (ibikorwa remezo n’ibindi) byagenewe ingengo y’imari ingana na miliyari 11,813,745,144Frw ingana na 48% by’ingengo y’imari yose y’akarere.
Ibikorwa bindi bisigaye harimo n’ibyo guteza imbere imibereho y’abaturage, byagenewe ingengo y’imari ingana na miliyari 12,888,505,444Frw, ingana na 52%.
Rubavu  
Ingengo y’imari izakoreshwa muri aka karere mu mwaka wa 2019-2020, ingana na miliyari 21,563,268,312.
Amakuru agaragara ku rubuga rwa twitter rw’akarere ka Rubavu, agaragaza ko mu bikorwa remezo, hazakoreshwamo ingengo y’imari ya miliyari zirenga 7,000,000,000Frw.
Nyagatare  
Ingengo y’imari y’umwaka wa 2019/2020 mu karere ka Nyagatare, ingana na miliyari 25,569,417,140 FRW. 
Muri uyu mwaka, 43% by’iyi ngengo y’imari azakoreshwa mu bikorwa by’iterambere ry’ubukungu, 41% akoreshwe mu kuzamura imibereho myiza, naho 16% akoreshwe mu kuzamura imiyoborere myiza.
Rulindo
Ingengo y’imari y’Akarere ka Rulindo mu mwaka wa 2019/20 ingana na miliyari 16,031,837,144Frw. Kimwe no mu tundi turere, ibikorwa byo guteza imbere imibereho y’abaturage bizatwara ingengo y’imari ingana na miliyari 8,546,884,112Frw ingana na 53.31%, ibikorwa by’iterambere bizatwara miliyari 3,979,459,591Frw ingana na 24.82%, naho ibikorwa byo guteza imbere imiyoborere bikazatwara miliyari 3,505,493,441Frw, ingana na 21.87%.
Nyabihu
Mu karere ka Nyabihu, inama njyanama yemeje ingengo y’imari izakoreshwa muri uyu mwaka wa 2019/2020, ingana na miliyari 15,000,319,227Frw.
Ibikorwa bigamije guhindura imibereho y’abaturage bizakoreshwamo ingengo y’imari ingana na miliyari 7,962,736,707, angana na 53%. Ibikorwa byo guteza imbere ubukungu bizatwara ingengo y’imari ingana na miliyari 3,826,128,311, angana na 26%, naho ibikorwa byo guteza imbere imiyoborere bizatwara ingengo y’imari ingana na miliyari 3,211,454,209, ingana na 21% by’ingengo y’imari yose.
Nyanza
Akarere ka Nyanza muri uyu mwaka wa 2019/2020 kazakoresha ingeno y’imari ingana na miliyari 15,965,335,23Frw. Ingengo y’imari izakoreshwa mu guteza imbere imibereho y’abaturage ingana na miliyari 1,684,320,343Frw, mu burezi ho hakazakoreshwa miliyari 5,090,533,548Frw, mu gihe mu buzima hazakoreshwa miliyari 1,433,524,416Frw.
Burera
Ingengo y’imari izakoreshwa mu karere ka Burera muri uyu mwaka wa 2019/20 ingana na miliyari 17,906,971,148Frw.
Ibikorwa bigamije guteza imbere imibereho y’abaturage bizatwara miliyari 3,491,023,137Frw, ibyo guteza imbere ubukungu bizatwara miliyari 1,301,616,306Frw naho ibikorwa byo guteza imbere imiyoborere byo bikazatwara ingengo y’imari ingana na miliyoni 105,600,000Frw.
Nyaruguru
Mu karere ka Nyaruguru, inama njyanama yemeje ingengo y’imari izakoreshwa muri uyu mwaka wa 2019/20, ingana na miliyari 18,502,588,934Frw.
Ibikorwa bijyanye n’imibereho y’abaturage bizatwara ingengo y’imari ingana na miliyari 2,530,316,010Frw, ibikorwa by’uburezi bizatwara miliyari 5,135,597,112Frw, mu buzima hazakoreshwa miliyari 1,272,140,557Frw, ibikorwa remezo bizatwara miliyoni 670,616,781Frw, mu buhinzi hazakoreshwa miliyari 2,323,628,814Frw, naho imiyoborere n’ubutabera byo bikazatwara miliyoni 791,632,753Frw.
Ugendeye ku ngengo y’imari y’uturere 11 Kigali Today yabashije kureba, bigaragara ko ibikorwa byo guteza imbere imibereho y’abaturage ari byo biziharira igice kinini cy’ingengo y’imari ya 2019/2020.
Ahenshi mu turere bazibanda ku bikorwa byo guteza imbere uburezi, ubuzima, gufasha ndetse no kubakira abatishoboye.
Inkingi y’ibikorwa remezo kandi na yo, bigaragara ko izatwara igice kitari gito cy’ingengo y’imari, ahenshi mu turere bakazibanda ku kubaka imihanda mishya no gusana iyangiritse, kubaka ibiraro (amateme), n’ibindi.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubukungu/iterambere/article/guteza-imbere-imibereho-y-abaturage-bizatwara-igice-kinini-cy-ingengo-y-imari-2019-2020,Business
Yatangiye akorera abandi none ubu na we atanga akazi,"Yumvuyisaba asobanura ko yari amaranye igihe intego yo kuba igisubizo ku bikenerwa n’abantu iwabo mu ngo no gutanga akazi ku bandi.
Clementine Yumvuyisaba ni umwe mu bagore bafashe iya mbere bagakura amaboko mu mifuka bagakora. Ibi byaje ari uko agize inzozi zo kumva ko ashobora kwikorera akagira icyo ageraho.
Mu gihe cy’imyaka itatu yamaze akorera abandi, umushahara yahabwaga ngo ntiwatumaga abasha gukemura ibibazo byo mu rugo, kuri we guhora ateze amaboko asaba umufasha we ngo amuhe amafaranga bikamutera ipfunwe.
Muri uko gushaka uko yakwiteza imbere, Yumvuyisaba yabashije kugera ku ruganda rukora ibikoresho byo mu rugo nk’imyeyo, uburoso ndetse n’ibindi. Kigali Today yamusanze aho akorera asobanura urugendo yanyuzemo kugira ngo abigereho.


Mu Murenge wa Jali, Akagari ka Gateko, ni ho usanga abagore ndetse n’abagabo bateraniye bashishikajwe no gukora akazi. Bamwe baba babaza inkoni, abandi bateranya uburoso, hakaba n’abari mu yindi mirimo yo guteranya ibyo byose. Yumviyasaba aba ari kumwe na bo.
Yumvuyisaba ati “Uku mureba hano aho tugeze, twatangiye turi bane. Njye ku bwanjye nakoreraga ahantu bampemba amafaranga ibihumbi 80. Narakuburaga ngafasha no mu gutanga ibikoresho bikoreshwa mu isuku muri KIAKA. Narebaga uko bikenewe ibyo bikoresho ku isoko, mbona ko rwose undi muntu abikoze na we yagira icyo ageraho, mpitamo kwifatanya n’abandi ngo turebe icyo twakora”.
Bajya gutangira uyu mushinga ngo hari inzira banyuzemo kuko ntibyari byoroshye kubona amafaranga yo gutangiza dore ko batangije n’igishoro kigera kuri miliyoni 50 z’amafaranga y’u Rwanda.


Yumvuyisaba yongeyeho ati “Mu gihe nakoze kigera ku myaka itatu, narizigamiraga nkashyira amafaranga kuri banki, ku buryo mu myaka itatu hari icyo nari maze kubona. Nyuma nifatanyije na bagenzi banjye twagiye kwaka inguzanyo muri banki. Buri wese yazanye umugabane we, njye na mugenzi wanjye wundi ni twe twatse inguzanyo”.
Iraguha Jeannette, umubyeyi w’abana babiri, na we kuba yari amaze igihe mu bushomeri byatumye agira igitekerezo cyo gushaka uko yakora akiteza imbere, yegera Yumvuyisaba bishyira hamwe.
Iraguha agira ati “Nari umushomeri ndetse n’abandi, nyuma turaganira tureba ko turamutse dukoze bizinesi hari icyo byatugezaho. Twaterateranyije amafaranga tureba uko dutangira. Muri ibyo byose natse umugabo ku mafaranga kuko nashakaga gukora, aramfasha arayampa njya kwifatanya n’abandi. Mbere nategerezaga icyo umugabo azanye imuhira, ariko ubu nanjye ngira icyo nkora nk’ibikenewe mu rugo ngiramo uruhare”.
Bamaze kwishyira hamwe uko ari bane, byabaye ngombwa ko bashakisha umuntu ubafasha mu gushyira mu bikorwa uwo mushinga nyuma yo kubona inguzanyo ya banki, kuko ubumenyi bari bafite buke.
Yumvuyisaba agira ati “Tumaze kubona inguzanyo, twashatse umuntu ujya kutuzanira amamashini yo gukoresha no kuduhugura, hanyuma natwe dufata abaturage ba hano bakoraga imirimo nko kuzunguza, ndetse n’abigurishaga tubahuriza hamwe dutangira gukora. Twatangiranye amasoko ya hano mu Rwanda nko mu iduka rya 2000, dukorana na ba rwiyemezamirimo. Mbere ho twoherezaga hanze nko muri Uganda, Congo Kinshasa, Goma na Tanzania. Ibi byose twabikoze kubera kwigirira icyizere.
Kugira ngo babashe kubona inguzanyo muri banki, byabaye ngombwa ko abagabo babo bababera abinshingizi muri banki nk’uko Yumvuyisaba abivuga, ati “Birumvikana ko tutari guhita tubona ariya mafaranga yose. Umugabo wanjye yatubereye umwishingizi muri banki kugira ngo tubashe gutangiza uyu mushinga”.
Iyo utambuka aho mu ruganda rukora ibyo bikoresho uhasanga abari mu mirimo itandukanye. Bishimira ko ibyo bakoraga kera babiretse bakaba bari kwiteza imbere nk’uko Uwitonze Consolate abivuga. Aragira ati “Mbere nacuruzaga agataro. Buri munsi narafatwaga nkanafungwa, ariko ubwo nageze hano nigishijwe gukora ibi bikoresho. Ubu ndahembwa niyishyurira mituweli y’abana banjye batanu ndetse n’abuzukuru banjye, mbese nta kibazo mfite mu buzima”.
Mu yindi nguni y’uruganda uhasanga umubyeyi wicaye hasi kubera ko afite ubumuga,ariko ngo ibyo byose ntibimubuza kuba yaza gukora ngo na we abashe kubona uko abaho.
Nyiramajyambere Tatiana avuga ati “Mbere kubera ubumuga bwanjye ntawashakaga kumpa akazi kuko ntabashaga kugenda. Ariko ubu aha ndakora kuko nyuma yo kunyigisha ibi nanjye mbasha gukora bimwe mu bikoresho bakampemba amfaranga ibihumbi bibiri ku munsi”
Uru ruganda Top Bloom Brush rwatangiye bigisha abagore 80 n’abagabo 40 bakora akazi ka buri munsi. Ubu igishoro bafite kigeze kuri miliyoni magana atatu z’amafaranga y’u Rwanda ,bakaba banafite intego y’uko mu mwaka wa 2020 bazaba bahaza isoko ryo mu karere u Rwanda ruherereyemo, ndetse kandi abagore bagera kuri 300 bakazaba bafite akazi bazi gukora ibyabateza imbere binyuze mu bumenyi bakura muri uru ruganda.
Umunyamakuru wa Kigali Today/KT Radio
@ niwejambo
",https://www.kigalitoday.com/ubukungu/iterambere/article/yatangiye-akorera-abandi-none-ubu-na-we-atanga-akazi,Business
Uwanze kwishyura MoKash na we ari muri ba bihemu bambuye Banki,"Abacuruzi b’amafaranga ya MoKash batangarije Kigali Today ko kugeza ubu iyi serivisi imaze kwitabirwa n’Abanyarwanda barenga miliyoni imwe n’ibihumbi 300.
Umurerwa Marie Solange utuye ku Gisozi mu Mujyi wa Kigali, ni umwe bakunze gusaba inguzanyo ya MoKash, akaba avuga ko mbere y’umwaduko w’iyi serivisi yajyaga asaba abantu amafaranga hakabamo abamwumvira ubusa ntibayamuhe.
Ati “Ubu byaroroshye nkanda kuri telefone mu masegonda make amafaranga nkaba ndayabonye ngahita mpaha cyangwa nkayoherereza uwo nshaka niyicariye mu rugo, kandi ngomba kwihutira kwishyura iryo deni kugira ngo n’ubutaha bazangirire icyizere”.
“Ikibazo cyo gutinda k’umushahara ntacyo kikimbwiye kuko MoKash yaragikemuye, iyo ntarawubona nifashisha MoKash nkaba nigurije ayo kuba nishyuriye umwana amafaranga y’ishuri”.
Mu kwezi kwa kabiri(Gashyantare) k’umwaka wa 2017 nibwo banki y’Abanyakenya yitwa ‘Commercial Bank of Africa(CBA)’ yaje gukorera mu Rwanda idafungura amashami ahubwo yahise yisunga MTN maze ihinduka imwe muri serivisi zigize Mobile Money.
Ubusanzwe Mobile Money ifasha abaturage kubitsa amafaranga kuri telefone, kugura no kwishyura zimwe muri serivisi(nk’imisoro, amazi, umuriro w’amashanyarazi, ibyangombwa bitandukanye bitangwa n’inzego za Leta, kugura amayinite yo guhamagara, ndetse no koherereza umuntu amafaranga).
Umukozi wa CBA ushinzwe abakiriya, Maurice Akheem agira ati “Twaje twifuzaga ko abaturage babitsa amafaranga kuri Mobile Money mu buryo bwunguka, kuko usanga hari ababikijeho amafaranga menshi atababyarira inyungu”.
Ikinyuranyo kinini hagati y’inyungu ya Banki n’inyungu y’umukiriya
Iyi banki ivuga ko yungukira umuntu wabikije kuri MoKash amafaranga angana na 7% by’ayo afiteho buri mwaka, kandi buri mezi abiri igahora imuzamurira urugero rw’ayo uwo mukiriya wayo na we ashobora kwiguriza.
Ku rundi ruhande ariko, umuntu wafashe inguzanyo ya Mokash we asabwa kuyishyura mu gihe kitarenze iminsi 30 (ukwezi kumwe) yongeyeho inyungu ya 9%.
Umukozi wa CBA ushinzwe abakiriya, Maurice Akheem agira ati “N’ubwo waba wafashe iyo nguzanyo mu gitondo, nimugoroba urajya kuyishyura wongeyeho 9%, bivuze ngo niba wagurijwe amafaranga 10,000frw uraza kwishyura 10,900frw”.
Umuturage twahisemo kwita Semuhungu kuko yanze ko amazina ye ya nyayo atangazwa, avuga ko iyi nyungu ya CBA ikabije cyane agereranyije n’iyo abakiriya bunguka cyangwa amwe mu mabanki yo mu Rwanda.
CBA isaba umuntu wafashe inguzanyo ya Mokash adashoboye guhita yishyurira icyarimwe, kwishyura make make kugira ngo iminsi 30 izagere yayishyuye yose.
Uko bigendekera umuntu warengeje ukwezi atarishyura inguzanyo ya MoKash

Uwarengeje ukwezi akinjira mu kwa kabiri atarishyura, atangira kubarirwa inyungu ikubye kabiri amafaranga y’inguzanyo yafashe (bivuze ngo uwafashe 10,000frw azayishyura yongeyeho 1,800frw).
Iminsi 60 iyo irangiye umuntu atarishyura inguzanyo ya MoKash, abakozi ba CBA ngo baramuhamagara bakumva ikibazo yagize bakamugira inama.
Uwabashije kwishyura make make ku nguzanyo yafashe, umwenda asigaranye ni wo ukomeza kubarirwa.
Nyuma y’umunsi wa 90 (amezi atatu) atarishyura umwenda, icyizere umuntu yari afitiwe kiragabanuka, ku buryo n’iyo yakwishyura yose atakongera guhabwa inguzanyo ingana n’iyo yari amaze kugeraho.
Hagati aho amafaranga yose umuntu abikije kuri Mobile Money mu gihe afite umwenda wa Mokash, yose ahita ava kuri konti ye ako kanya kugeza ubwo umwenda wose azawishyura ukarangira.
CBA ikomeza isobanura ko umuntu uyifitiye umwenda urengeje amezi ane(iminsi 120) ahita atangwa mu kigo gishinzwe kugenzura umwenda abantu bafitiye amabanki mu Rwanda(CRB) agashyirwa ku rutonde rwa ba bihemu.
Akheem agira ati “Kuva icyo gihe tukubara nka bihemu n’ubwo uba ugifite amahirwe yo gukomeza kwishyura, ariko nta handi ushobora gusaba inguzanyo na hamwe ngo uyihabwe utarishyura MoKash, kabone n’ubwo waba usigaranye umwenda w’ifaranga rimwe”.
Avuga ko hari abantu CBA imaze gushyirisha ku rutonde rwa ba bihemu ariko akaba yirinze gutangaza umubare wabo n’amafaranga bafitiye iyi banki.
Kwimwa akazi n’izindi serivisi za Leta mu gihe wambuye banki
CBA ivuga ko idashobora guteza cyamunara imitungo y’umuntu wayiheraniye amafaranga, bitewe n’uko ntaho aba yarahuriye na yo ngo bumvikane ku masezerano y’inguzanyo yahawe.
Nyamara mu barenga 1,300,000 kugeza ubu bamaze kwitabira MoKash, ngo harimo n’abamaze kugera ku rwego rwo guhabwa inguzanyo y’amafaranga 186,000frw.
Akheem arahakana amakuru y’uko gufata inguzanyo ya Mokash byaba byarahombeje banki ya CBA, aho agira ati “Ibi ni ibihuha ndetse ni n’ubwa mbere mbyumvise, MoKash ntizigera ihagarika gukora”.
Avuga ko mu bihugu nka Kenya, Uganda, Tanzania na Côte d’Ivoire abamaze kwitabira gufata inguzanyo ya MoKash ari miliyoni zirenga 50 z’abaturage, nyamara CBA ngo ntiragera ku rwego rwo guhomba kubera kwamburwa.
Ati “Erega ahantu isi irimo kugana ntabwo wavuga ko bizakorohera guherana amafaranga ya banki, kuko bizagera ubwo ujya gusaba serivisi ku Irembo cyangwa mbere y’uko abantu baguha akazi bazajya babanza kureba ku rutonde rwa CRB niba nta mwenda ufitiye banki, muri Kenya ho birakorwa”.
Ibibazo bikunze kubaho mu gusaba cyangwa kwishyura inguzanyo ya MoKash
Umukozi wa CBA akomeza asobanura iby’ikibazo cy’uko hari igihe umuntu yishyura inguzanyo ya MoKash ariko agakomeza kwakira ubutumwa bumubwira ko agifite umwenda.
Akheem agira ati “Ibi ntabwo ari ibintu bibaho cyane ariko hari igihe umuntu yohereza amafaranga ayakura kuri Mobile Money yagera kuri Mokash agasanga izo serivisi zidakora biturutse wenda ku mpamvu z’itumanaho ryahagaze”.
“Buri munsi dukora igenzura twasanga hatariho guhura kw’amafaranga yavuye kuri Mobile Money n’ayageze kuri Mokash, turakwandikira tukagusaba kongera gusaba ya serivisi itashobotse”.
“Mu gihe waba utagifite ya mafaranga kuri Mobile Money nabwo uhamagara serivisi za MTN kuko turakorana, bahita bohereza kuri MoKash ya mafaranga yavuye kuri Mobile Money atatugezeho”.
Mu by’ingenzi CBA ivuga ko birebwa kugira ngo umuntu ahabwe inguzanyo ya MoKash harimo kuba akunda kohereza no kwakira amafaranga kuri Mobile Money, kuba hari serivisi yishyura hakoreshejwe mobile money, ingano y’amafaranga akoresha mu guhamagara abantu ndetse no kuba akoresha internet.
Inkuru bijyanye:
Ubu ushobora kuguza kugeza ku bihumbi 300RWf na Mobile Money
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubwiteganyirize/article/uwanze-kwishyura-mokash-na-we-ari-muri-ba-bihemu-bambuye-banki,Business
Nyagatare: Mu myaka itatu Girinka imuhaye ubutaka burengeje miliyoni,"Uwamahoro Alphonsine yahawe inka ya Girinka mu mwaka wa 2016 nk’utishoboye wo mu cyiciro cya kabiri cy’ubudehe.
Avuga ko iyo nka yamuhaye ifumbire n’amata aranywa anasagurira isoko, kuburyo yavuye mu cyiciro yarimo akaba ageze mu cya gatatu.
Ati “Mbere nezaga ibiro bitarenga 100 mu butaka bwa kimwe cya kabiri cya hegitari, ariko kubera ifumbire y’inka yanjye ubu nezamo toni, sinshobora kujya munsi y’imifuka umunani idoze neza, urumva ko na toni ishobora kurenga.”
Uwamahoro avuga ko ifumbire yatumye yongera kurya igitoki nyamara yari atangiye kugihaha kandi afite urutoki.
Inka yahawe iyo yabyaye ikamwa litiro 14 ku munsi, kuburyo anywa amata agasagurira n’isoko.
Agira ati “Inka yanjye irantunze cyane, reba uko nsa nari narashaje ariko ubu meze neza, abana batatu ndabishyurira ishuri ntacyo babura, banywa amata bakarya neza, ngurisha amata nkabona amafaranga urebye sinkiri umukene.”
Uwamahoro avuga ko kubera umusaruro yungutse kubera ifumbire iva ku nka ye ndetse n’amata agurisha ngo yabashije kongera ubutaka.
Ati “Amafaranga nakuye mu rutoki no mu bigori nongeyeho ay’amata ngura kimwe cya kabiri cya hegitari, aho hantu umpaye miliyoni n’igice sinayemera. Nikomeza kumpira ndateganya kuzagura ahandi kuko ku kwezi sinabura ibihumbi 50 mbika.”
Uwamahoro ashimira Perezida wa Repubulika watekereje girinka ku bakene kuko byatumye abantu biteza imbere kubera ifumbire n’amata.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubukungu/iterambere/article/nyagatare-mu-myaka-itatu-girinka-imuhaye-ubutaka-burengeje-miliyoni,Business
Rubavu: Dore bimwe mu bikorwa by’indashyikirwa akarere kagezeho mu myaka 25,"Ubuyobozi buvuga ko ibyinshi mu bikorwa by’iterambere byagezweho muri aka karere, byagizwemo uruhare n’ingabo z’igihugu, mu rwego rwo gufasha abaturage kwibohora ubukene n’imibereho mibi.
Habyarimana Gilbert, umuyobozi w’akarere ka Rubavu avuga ko mu byagezweho harimo nko kubakira abaturage batishoboye, kubaremera amatungo hamwe no kubaka ibikorwa remezo.
Agira ati “Ibikorwa rero nkibyo byo kubaka abanyarwanda byongera ubufatanye mu rugamba rwo kurwanya ubukene no kwihutisha iterambere, bitanga icyizere ko ibyo twagezeho ntacyabihungabanya.”
Habyarimana avuga ko akarere gafite gahunda yo kubakira abaturage 700 badafite aho kuba, hamwe no ku kuremera abaturage bakennye bakazamuka mu iterambere.
Ati “Duteganya kongera imihanda, ibikorwa remezo mu mavuriro, mu burezi n’imibereho myiza, gusa icy’ingezi ni ukubakira ku bumwe bwacu.”
Muhawenimana Jacqueline ukora umurimo wo gutunganya imisatsi mu karere ka Rubavu, avuga ko kimwe mubyo yishimira byagezweho ari umutekano.
Ati “Nishimira umutekano wo utuma nkora akazi kanjye ntekanye ngashobora kwiteza imbere ngatunga umuryango wanjye”.
Hagendewe ku mibare y’ibimaze kugerwaho mu myaka 25 u Rwanda rwibohoye, mu karere ka Rubavu hamaze kubakwa amasoko ya kijyambere umunani mu gihe mbere ya 1994 hariho amasoko abiri gusa.
Imihanda y’ibitaka yatunganyijwe ku birometero 137, imihanda ya kaburimbo hariho 33km ubu hubatswe 68.8km, imihanda y’amabuye 4.5km, imihanda icaniwe n’amashanyarazi 51km, mu gihe 60% by’abatuye akarere bagejejweho amashanyarazi.
Ni akarere katari gafite imidugudu y’ikitegererezo, ubu hakaba hamaze kubakwa ine, amazi meza yagejejwe ku baturage kugera kuri 98% bayabona batarenze metero 500, imipaka ibiri yubakiye neza, ibigonderabuzima byavuye kuri 6 biba 13, naho poste de santé hubatswe 22 mu gihe amavuriro yigenga yavuye kuri rimwe akaba 16.
Mu mashuri, amashuri y’inshuke yavuye kuri ane aba 164, amashuri abanza ava kuri 53 aba 90, amashuri yisumbuye ava ku icyenda aba 42, amashuri y’imyuga yari atatu ubu ni 14, naho Kaminuza ebyiri zariho zafunze imiryango haza izindi ebyiri.
Mu iterambere ry’abaturage habarurwa amakopetarive 227 harimo 54 akora ubucuruzi na 49 akora ubuhinzi, bose bafite intego yo kwiteza imbere.
Mu bukerarugendo, mu karere ka Rubavu habarurwa amahoteri 15, amazu 50 acumbikira abantu, naho utubari n’ama resitora ni 45, byose bifasha akarere kwakira abakagana.
Mu gihe mbere ya 1994 habagaho ikigo kimwe gitwara abantu, ubu mu karere ka Rubavu habarurwa ibigo umunani bitwara abagenzi.
Cyakora bimwe mubyo abaturage bavuga ko bifuza ko bitezwa imbere harimo ikibuga cy’indege no kongerera ubushobozi ibitaro bya Rubavu bikibonekamo inyubako zishaje.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/iterambere/article/rubavu-dore-bimwe-mu-bikorwa-by-indashyikirwa-akarere-kagezeho-mu-myaka-25,Business
Umujyi wa Musanze mu mijyi ya mbere ihenze mu Rwanda,"Buri karere mu Rwanda kagira umwihariko w’ibiciro by’icumbi n’ibiribwa, bikaba ari na byo byashingiweho mu kugena amabwiriza ya Minisitiri n°001/15/10/TC yo ku wa 20/07/2015, yerekeye amafaranga y’ubutumwa agenerwa abakozi ba Leta bari mu butumwa imbere mu Gihugu.
N’ubwo hari uwakeka ko Kigali nk’umurwa mukuru w’Igihugu ari ho hantu ha mbere hahenze ku muntu wifuza kuyiraramo ari mu rugendo cyangwa yayisuye, ngo si ko bimeze.
Umukozi w’Ikigo gitembereza ba mukerarugendo, ‘Safaris Heritage’, agira ati “Kigali bitewe n’uko ifite amahoteli n’amacumbi menshi, bituma umuntu ashobora kuyicumbikamo hagendewe ku mikoro afite ayo ari yo yose”.
“Navuga ko Musanze ari ho hambere hahenze mu gihugu bitewe n’ubukerarugendo buhakorerwa. Usanga amacumbi yaho yihagazeho cyane ku buryo kuva ku ryoroheje kugera ku riri ku rwego rw’ikirenga ari hagati y’amadolari 50$ - 2,000$ (ni amanyarwanda abarirwa hagati ya 40,000Frw - 1,700,000Frw gucumbikayo ijoro rimwe).
Undi muturage w’i Musanze witwa Mutuyimana avuga ko kubona ifunguro muri hoteli cyangwa mu icumbi ryaho, umuntu agomba kuba yitwaje hagati y’amafaranga y’u Rwanda 2,500 na 25,000.
Hari n’abandi baturage b’uyu mujyi bavuga ko umuntu ufite amafaranga make atazi aho amacumbi y’Abihayimana aherereye cyangwa ayo muri karitsiye z’abaturage, ngo adashobora kuwuraramo.
Ni mu gihe imijyi nka Burera na Gakenke yegereye Musanze, ho ngo bishoboka kubona icumbi guhera ku mafaranga 3,000 kugera kuri 20,000 ku ijoro rimwe, ndetse ugahabwa n’ifunguro ry’amafaranga hagati ya 1,500 - 2,500.
Amabwiriza ya Minisitiri yo muri 2015 ashyira imijyi ya Burera na Gakenke mu cyiciro kimwe n’indi nka Kirehe, Rutsiro, Ngororero, Gatsibo, Rulindo, Kamonyi, Gisagara, Ngoma, Ruhango na Nyaruguru, ikaba ibarizwa muri zone ya mbere y’ahantu hafite ubuzima buhendutse.
Zone ya kabiri y’ahantu hafite ubuzima budahendutse cyane nk’ubwo mu ya mbere, igizwe n’imijyi ya Rwamagana, Nyagatare, Kayonza, Gicumbi, Muhanga, Nyanza na Nyamagabe.
Muri iyi mijyi umuntu ufite amikoro aciriritse, ngo yabasha kuhabona icumbi ry’amafaranga 5,000frw ku munsi, mu gihe icyumba gihenze cyo muri hoteli yaho ngo kitarenza amafaranga 120,000frw/ijoro.
Zone ya gatatu y’ahantu hari ibiciro byihagazeho ikaba igizwe n’imijyi y’uturere twa Huye, Rusizi, Nyamasheke, Karongi na Bugesera.
Zone ya kane y’ahantu hari ubuzima buhenze ni mu mujyi wa Kigali (Gasabo, Nyarugenge na Kicukiro), hiyongereyeho Musanze, Nyabihu na Rubavu.
Umukozi wa ‘Safari Heritage’ akomeza agira ati “Usanga ahanini imijyi yegereye za pariki z’Igihugu yihagazeho ku biciro kuko ari ho ba mukerarugendo baruhukira iyo bavuye gusura ibyiza nyaburanga by’Igihugu”.
Umwe mu baturage b’Akarere ka Nyagatare avuga ko bitewe n’ibikorwa by’iterambere birimo kwiyongera, aka karere ngo kari gakwiye kuvanwa muri Zone ya 2 y’imijyi ikennye kandi ihendukiye abayicumbikamo.
Ati “Icumbi ry’amafaranga ibihumbi bitanu hano usanga rigayitse cyane, umuntu wa make agomba kuba yitwaje byibura nk’amafaranga ibihumbi 20 y’icumbi hamwe n’ay’ifunguro byibura nka 2,500Frw, kuko hari aho isahani y’ibyo kurya igurwa 25,000frw”.
Amabwiriza ya Minisitiri yo muri 2015 ashyiraho ikinyuranyo cy’amafaranga ahabwa abakozi bari mu butumwa imbere mu gihugu, hashingiwe ku rwego umukozi wa Leta arimo ndetse no kuba aho agiye haciriritse cyangwa hari ibiciro bihanitse.
Aya mabwiriza ateganyiriza Umudepite cyangwa Umusenateri, Umunyabanga wa Leta, Uhoraho muri Minisiteri, Umuyobozi w’Ikigo cya Leta n’undi wo kuri urwo rwego amafaranga y’ifunguro angana na 9,600Frw aho yaba agiye hose mu gihugu.
Uyu muyobozi iyo ari burare aho yagiye mu butumwa, yongererwaho amafaranga yo gucumbika atagaragazwa mu mabwiriza ya Minisitiri, kandi akaba agomba kwishyurirwa n’urwego rumwohereje.
Umuyobozi uri ku rwego rw’umukuru w’Ikigo n’uwo muri Minisiteri (DG), ahabwa amafaranga y’ubutumwa angana na 7,200Frw akongererwaho ay’icumbi 37,200frw buri joro mu turere tugize Zone ya mbere, 39,500frw muri zone ya kabiri, 44,200Frw muri Zone ya gatatu, hamwe na 49,700frw muri Zone ya kane.
Umuyobozi w’ishami mu kigo cyangwa urwego rwa Leta runaka, ahabwa amafaranga 7,200frw y’ubutumwa akongererwaho ay’icumbi 34,200Frw buri joro (mu gihe ari burare) muri Zone1, 37,200Frw muri Zone2, 42,200Frw muri Zone3 hamwe na 47,700Frw muri Zone4.
Umukozi uri munsi gato y’Umuyobozi w’ishami, agenerwa amafaranga 6,000frw y’ubutumwa, akongererwaho 28,000frw yo gucumbika buri joro muri Zone1, 31,000frw muri Zone2, 36,000frw muri Zone3 hamwe na 38,000frw muri Zone4.
Umukozi usanzwe w’ikigo ahabwa amafaranga y’ubutumwa (y’ifunguro) 4,800frw, akongererwaho 16,800frw yo kurarayo buri joro muri Zone1, 17,800frw muri Zone2, 17,800frw muri Zone3 hamwe na 18,050 muri Zone4.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/umujyi-wa-musanze-mu-mijyi-ya-mbere-ihenze-mu-rwanda,Business
Kigali: Miliyari zirenga 29Frw zigiye kwifashishwa mu gukora imihanda,"Byagarutsweho n’abagize Inama Njyanama y’uwo mujyi, ku mugoroba wo kuwa 28 Kamena 2019, hemezwa ingengo y’imari y’umujyi wa Kigali ya 2019-2020, aho bagaragaje ibikorwa bitandukanye bizakorwa ndetse n’ingengo y’imari bigendanye.
Ingengo y’imari y’Umujyi wa Kigali y’umwaka wa 2019-2020 ikaba ari 58,977,759,651Frw, igice kinini cyayo kingana na 78%, kikaba cyarashyizwe mu bikorwa by’iterambere ari na ho iyo mihanda ibarizwa.
Inama Njyanama y’umujyi wa Kigali ivuga ko iyo mihanda nikorwa bizagabanya ubucucike bw’imodoka mu mihanda isanzwe.
Imwe muri iyo mihanda izakorwa nk’uko byagaragajwe na Masozera Pierre, ukuriye komisiyo y’ubukungu mu nama Njyanama y’Umujyi wa Kigali, ni izagurwa ndetse n’izashyirwamo kaburimbo.
Yagize ati “Hari imihanda yatangiye kwagurwa umwaka ushize ya km 54.5, uyu mwaka hakaba hari ingana na km 18.4 izagurwa, muri iyo hakabamo Nyabugogo-Gatsata, Kagugu-Batsinda-Nyacyonga, Nyabugogo-Nyanza-Rebero n’indi, yose ikazatwara miliyari 29.7Frw”.
“Hari kandi umushinga wa km 105 z‘imihanda zizakorwa harimo Kabeza-Alpha Palace, Gasabo district-Kisimenti-Migina, Nyabisindu-Nyarutarama, ikazatwara miliyari 3.3Frw. Hari kandi Muhima Hospital-Nyabugogo, Kamutwa-Kinamba n’imihanda ya Gacuriro, bikazatwara miliyari 6.5Frw”.
Imihanda yagurwa ahanini ngo iri mu mushinga wo kwitegura kuzakira inama mpuzamahanga y’ibihugu bikoresha ururimi rw’Icyongereza (Commonwealth Summit 2020) izabera i Kigali mu mwaka utaha.
Ibiraro bibiri biri Nyabugogo bizagurwa
Muri iyo ngengo y’imari kandi hateganyijwemo miliyari 5.4Frw zizakoreshwa mu kwagura ibiraro bibiri biri muri Nyabugogo mu rwego rwo gukemura ikibazo cy’imyuzure ikunze kuhaba mu gihe cy’imvura ikangiza byinshi.
Kimwe ni icyo ku muhanda munini uva mu Mujyi rwagati werekeza mu Majyepfo kiri hafi y’ahakunze kwitwa ku Mashyirahamwe, n’ikiri hepfo yacyo ku muhanda wa Poids Lourd, bikaba binyurwamo n’amazi menshi aturuka mu misozi agakusanywa na ruhurura ya Mpazi.
Perezida w’inama Njyanama y’Umujyi wa Kigali, Rutabingwa Athanase, yavuze ko impamvu iyo ngengo y’imari ishyira imbere imihanda ari ukugira ngo ingendo zorohe mu mujyi.
Ati “Iyo twagura imihanda ni uguteganya ko hazagera igihe bisi zitwara abantu benshi zigira imihanda yazo bityo zikihuta mu rwego rwo gukuraho ya mirongo y’abantu bazitegereza igihe kinini. Ni icyerekezo dufite cyo korohereza abatuye umujyi kugenda, duteganya ko tuzabigeraho muri iyi gahunda y’imyaka irindwi”.
Ingengo y’imari y’Umujyi wa Kigali yagiye izamuka uko umwaka utashye, kuko mu mwaka wa 2015-2016 yari miliyari 17.7Frw, 2016-2017 iba miliyari 18.5Frw, 2017-2018 iba miliyari 19.1Frw, 2018-2019 yari miliyari 54.2Frw naho 2019-2020 ikaba ari miliyari 58.9Frw.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/iterambere/article/kigali-miliyari-zirenga-29frw-zigiye-kwifashishwa-mu-gukora-imihanda,Business
Rubavu: Minisitiri Shyaka ntiyanyuzwe n’imikorere y’isoko ry’ubucuruzi bwambukiranya umupaka,"Ni isoko ryubatswe ritwaye miliyoni eshatu z’amadolari ya Amerika, ni ukuvuga abarirwa muri miliyari ebyiri na miliyoni 730 uyabaze mu mafaranga y’u Rwanda. Ayo mafaranga yo kubaka isoko yatanzwe na Trade Mark East Africa.
Iryo soko rifite inshingano yo guteza imbere ubucuruzi buciriritse bwambukiranya imipaka, ariko abahawemo ibibanza ntibitabiriye gukoreramo mu gihe n’Abanyekongo bagombaga kurihahiramo batabyitabira ahubwo bakomeza guhahira aho baguriraga mbere.
Isoko rifite ibibanza 192 bicururizwamo imboga, imbuto, inyama n’amafi bikunze kujyanwa mu Mujyi wa Goma. Ryashyikirijwe Akarere ka Rubavu mu kwezi kwa Werurwe 2019 nyuma yo kuzura ndetse hari habaye gutanga ibibanza ariko ababihawe ntibigeze baza kurikoreramo, biba ngombwa ko akarere gashaka abandi barikoreramo batari biteguye.
Iryo soko rikorerwamo ku kigero cya 50%. Ahitabiriwe ni mu mboga n’imbuto, ariko na bo bavuga ko batagurirwa uko bikwiye.
Abacururiza muri iri soko batangarije Kigali Today ko abantu iri soko baritinya nk’irihenze, naho Abanyekongo bagombye kurihahiramo bararitinya kubera inyubako bagakeka ko n’ibiricururizwamo bihenze.
Kubwimana Samuel ukuriye abacuruza imboga avuga ko nta bibazo bindi byabonetsemo uretse Abakongomani bagombye kurihahiramo baritinya.
Ati “Iri soko barifata nk’irihenze bagatinya kuza kurihahiramo. Ibi byatumye n’abahawe ibibanza bataza kurikoreramo kuko nta baguzi barimo, abo akarere kazanye rero na bo nta bushobozi nta gishoro.”
Izindi mpamvu zivugwa zituma abaguzi bataboneka ni uko ku mpande z’isoko hari abacuruza nk’ibicurzwa mu isoko bigatuma abantu aho kuza mu isoko bagurira hanze.”
Umwe mu bacuruza amafi avuga ko amafi ajyanwa mu Mujyi wa Goma akurwa mu Mujyi wa Gisenyi. Nyamara abacururiza amafi muri iri soko rishya amafi ngo arababorana kuko abaguzi batabageraho.
Minisitiri w’Ubutegetsi bw’Igihugu, Prof Shyaka Anastase, wasuye iri soko aganira n’abarikoramo n’ubuyobozi bw’Akarere ka Rubavu avuga ko bihaye icyumweru kimwe kugira ngo ibibazo biboneka muri iri soko bibe byakemutse.
Yagize ati “Uyu ni umupaka nyabagendwa wa mbere muri Afurika, hari ubucuruzi bwambukiranya umupaka bugari kandi bushobora gutanga ibisubizo ku bukungu n’ababukora, ririya soko ryashyizwemo amafaranga menshi, abarikoreramo baracyari bake, icyo twifuza ni uko mu cyumweru iri soko rigomba kuba mucyerekezo cy’imikorere y’ibiri hano. Hano hari ubukungu n’ibiba bitanga umusaruro.”
Minisitiri Shyaka avuga ko urujya n’uruza ruboneka ku mupaka rwagombye kuba rutanga icyizere cy’imikorere myiza y’iryo soko ndetse hagatekerezwa irya kabiri. Naho kuba ridakora uko bikwiye, ubu ngo bigiye gukosorwa kandi ababona imyanya abe ari bo bayikwiye.
Isoko ry’ubucuruzi riri ku mupaka muto uhuza Goma na Gisenyi ryatangiye kubakwa muri 2016 kugira ngo ryoroshye ubuhahirane hagati y’abantu babarirwa mu bihumbi 60 bakoresha umupaka uhuza u Rwanda na Repuburika ya Demokarasi ya Congo by’umwihariko imijyi ya Gisenyi na Goma.
Umunyamakuru wa Kigali Today/KT Radio
@ sebuharara
",https://www.kigalitoday.com/ubukungu/ubucuruzi/article/rubavu-minisitiri-shyaka-ntiyanyuzwe-n-imikorere-y-isoko-ry-ubucuruzi-bwambukiranya-umupaka,Business
Abanyamahirwe bamaze gutombora miliyoni esheshatu mu ‘Ikofi’,"Abatomboye bemeza ko nta zindi mbaraga bakoresheje uretse kwiyandikisha mu Ikofi, bakibikira amafaranga bakanayabikuza bifashishije telefone zabo zigendanwa, udafite telefone hakaba hari icyo bise ‘agafunguzo’ kamufasha kwiyandikisha no gukoresha iyo gahunda.
BK ivuga ko iyo tombola ikomeje kuko biteganyijwe ko izamara ibyumweru 30, hatangwa miliyoni imwe buri cyumweru.
Abo batomboye bagaragaje ibyishimo byabo kuri uyu wa 24 Kamena 2019, ubwo baganiraga n’abanyamakuru.
Ndagijimana Steven wo mu karere ka Gatsibo watomboye miliyoni, avuga ko ubwo bamuhamagaraga bamubwira ayo makuru yabanje gukeka ko ari abatekamutwe.
Ati “Iwacu haje abantu bamamaza Ikofi, bavuga akamaro kayo, maze kumva ko harimo kubitsa, kubikuza no kugurizwa, nahise niyandikisha ntangira kwibikira no kubikuza. Nyuma y’ukwezi numvise bampamagara bambwira ko natomboye miliyoni, sinahita mbyemera ntekereza ko ari ba batekamutwe bateye”.
“Bongeye kumpamagara barabinyemeza ndetse mbona n’umu ‘agent’ wanyinjije mu Ikofi aje kubimbwira mbona kubyemera none amafaranga barayampaye. Ndashimira BK kuko ubu ngiye kwagura ubuhinzi bwanjye ndetse nayifunguzemo konti kuko ntayo nagiraga”.
Mugenzi we Ndikubwimana Emmanuel wo muri Ngoma na we watomboye miliyoni, avuga ko byamutunguye kuko hari hashize igihe gito yinjiye mu Ikofi.
Ati “Nkimara gufunguza konti y’Ikofi nabitseho amafaranga ibihumbi 24 gusa, nyuma gato nyakoresha ngura imiti y’amatungo. Hashize iminsi nk’ine numva bampamagaye ngo natomboye miliyoni. Nari nsanzwe ndi umuhinzi uciriritse none ngiye kugura indi imirima nongere ubuso nahingaga”.
Abatomboye bose bavuga ko ubu barimo gushishikariza abandi bahinzi kujya mu Ikofi, kugira ngo bizigamire bityo bizaborohere kwigurira imbuto n’izindi nyongeramusaruro.
Umuyobozi mukuru ushinzwe ikoranabuhanga muri BK, Regis Rugemanshuro, avuga ko hari serivizi zitari nke ziri mu Ikofi, kandi ko bitegura no kongeramo izindi.
Ati “Ibyiza by’Ikofi ni uko ubu kubitsa, kubikuza, kohereza no kwakira amafaranga ari ubuntu. Uyikoresha kandi mu kugura inyongeramusaruro bityo amakuru y’uko uyikoresha akaba ari yo duheraho tuguha inguzanyo, turakangurira rero abahinzi bose kuyijyamo, cyane igufasha no kwishyura mituweri”.
Arongera ati “Mu gihe kiri imbere muzaba mubasha kwishyura ama inite yo guhamagara, kwishyura ingendo, amashuri y’abana, amazi, umuriro, guhaha, n’ibindi”.
Rugemanshuro kandi ashishikariza abifuza gukorana na BK nk’aba ‘agents’, ni ukuvuga abazakora akazi ko kubika, kohereza, kubikuza amafaranga n’ibindi, ko bakwegera amashami yayo aho batuye bakababwira ibisabwa ubundi bagatangira bagakora kandi na bo ngo babibonamo inyungu.
Kugeza ubu BK ikorana n’abahinzi basaga miliyoni imwe n’ibihumbi 400, abagera ku bihumbi 100 bakaba ari bo bamaze kwiyandikisha mu Ikofi ndetse n’abacuruza inyongeramusaruro 1,200 bakaba bariyandikishije muri iyo gahunda.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubukungu/ishoramari/article/abanyamahirwe-bamaze-gutombora-miliyoni-esheshatu-mu-ikofi,Business
"Kuzigama 500Frw buri munsi byaguhesha arenga 180,000Frw ku mwaka ","CMA n’abafatanyabikorwa bayo bashyizeho Ikigega cy’iterambere cyakira amafaranga y’ubwizigame guhera ku 2,000Frw ku kwezi, aho uwayazigamye ayahabwa nyuma y’umwaka hiyongereyeho inyungu y’umunani cyangwa 10%.
Aya mafaranga iyo yaguzwe impapuro mpeshwamwenda (yagurijwe Leta) arenga ibihumbi 180, ariko ashobora kwikuba inshuro nyinshi mu gihe yaba aguzwe imigabane mu bigo bitandukanye biyicuruza.
Amafaranga ibihumbi 180 ashobora kugura mudasobwa, inka cyangwa inkoko zo korora, ndetse n’imashini zitandukanye zakoreshwa n’umuntu urangije kwiga imyuga n’ubumenyingiro, ku buryo byamurinda ubushomeri mu gihe yaba arangije ishuri.
Umuyobozi nshigwabikorwa wa CMA, Eric Bundugu avuga ko uwazigamye byibura ibihumbi 100 ku kwezi, ayahabwa yongereweho inyungu ya 12%, ni ukuvuga ko aramutse ari yo yazigamye yonyine yazahabwa 112,000Frw nyuma y’umwaka.
Ashobora no guhitamo kudakora kuri icyo gishoro akazajya ahabwa inyungu y’ibihumbi 12,000 yonyine buri mwaka, cyangwa yaba azigama ibihumbi 100 buri kwezi akamara umwaka abikora, undi mwaka ukurikiyeho atangira guhabwa inyungu yonyine irenga ibihumbi 140 buri mwaka.
Icyakora ngo biterwa n’ubwumvikane, kuko hari n’abasaba igice cy’inyungu y’ayo babonye buri mezi atandatu.
Bundugu akomeza agira ati “Isoko ry’Imari n’Imigabane ni iry’Abanyarwanda bose, waba umucuruzi, waba umukozi wa Leta, waba umunyeshuri, ubushobozi ufite bwose burabikwemerera”.
Mu bijyanye no kugura imigabane ho, umuntu ashobora kunguka amafaranga yikubye inshuro nyinshi, nk’uko Migisha Magnifique ukorera CMA akomeza abisobanura.
Migisha avuga ko acyiga muri Kaminuza yaguze imigabane muri Bralirwa atanze buruse y’amezi abiri yari ahawe y’ibihumbi 48, nyuma y’imyaka ibiri irenga ngo yagiye kuyabikuza yose ahabwa ibihumbi 320frw.
Ku rundi ruhande, ntabwo umuco wo kwihangana no kunguka make uba mu Banyarwanda nk’uko uwitwa Mugisha Fabrice abisobanura, agira ati “Gucuruza amafaranga tubikora muri bagenzi bacu aho umuguriza akazayaguha nyuma y’ukwezi yongeyeho nka 10%”.
“Nubwo abenshi batarasobanukirwa n’imikorere y’Isoko ry’Imari n’Imigabane, ntabwo umuntu yakubwira ngo ‘nguriza amafaranga ibihumbi 100 nzayaguha nongeyeho ibihumbi 12’ ngo uyamuhe kandi ushobora kuyazunguza muri icyo gihe cyose akakungukira arenga ibihumbi 40”.
Umuyobozi w’Isoko ry’Imigabane (RSE), Pierre Celestin Rwabukumba avuga ko umuntu wese ushaka kurya yicaye nta kintu akora na kimwe, yafata amafaranga ye akayashora mu isoko ry’imari n’imigabane ubundi akajya akoresha inyungu gusa mu gihe cy’ubuzima bwe bwose.
Leta ivuga ko ubucuruzi bw’imari n’imigabane butishyura imisoro ku nyungu. Kugeza ubu abaryitabiriye baragera ku bihumbi 16, bakaba bamaze kuzigama arenga miliyari 525.8 kuva mu mwaka wa 2011 kugera muri uku kwezi kwa Kamena 2019.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/isoko-ry-imigabane/article/kuzigama-500frw-buri-munsi-byaguhesha-arenga-180-000frw-ku-mwaka,Business
U Rwanda mu nzira zo kumenya niba peteroli rufite ishobora gucukurwa,"Umuyobozi wa RMB, Francis Gatare, avuga ko ubushakashatsi bwatangiye gukorwa mu myaka ine ishize bugaragaza ko mu Rwanda hari peteroli mu Kiyaga cya Kivu no mu duce dukikije Pariki y’Igihugu ya Nyungwe igisigaye akaba ari ukumenya ingano y’iyo peteroli.
Aganira na Kigali Today ku wa 19 Kamena 2019, Gatare yagize ati “Dukomeje gushakisha uduce twaba turimo peteroli mu Rwanda dushobora kwiyongera ku Kiyaga cya Kivu n’uduce dukikije Nyungwe kuko ho ubushakashatsi bwatangiye mu myaka ine ishize bwamaze kugaragara ko ihari.”
Gatare avuga ko bidasubirwaho bamaze kubona ko mu Kivu no mu duce dukikije Nyungwe bamaze kubona ko harimo peteroli, uyu mwaka ukaba uzarangira bamaze kumenya imiterere n’ingano bya peteroli ihari.
Agira ati “Nitumara kumenya ingano ya peteroli dufite ubwo hazaba hakurikiyeho igerageza ryo gucukura kugira ngo turebe ko twayigeraho hagamijwe kureba ko mu minsi iri imbere twatangira ubucukuzi bwa peteroli nyirizina.”
Mu gihe u Rwanda rukomeje kureba niba koko mu kiyaga cya Kivu no mu nkengero zacyo hari peteroli, nyuma yo kuvumbura peteroli muri Uganda umwaka ushize, abashakashatsi bahamya ko muri aka karere k’ibiyaga bigari hashobora kuba hari peteroli ibihugu bigatuyemo bishobora kuba bihuriyeho.
Raporo y’Umuryango w’Ibihugu bya Afurika y’Iburasirazuba (EAC) yashyizwe ahagaragara mu nama ya karindwi y’uyu muryango ivuga ku bushakashatsi bwa peteroli mu karere (EAPCO) yabereye mu Rwanda muri Gicurasi 2016, igaragaza ko mu bihugu bya EAC havumbuwe peteroli tubarirwa muri miliyari 2 na miliyoni 300 ishobora gucukurwa.
Muri Kamena 2016, u Rwanda rwasohoye itegeko rigenga ubushakashatsi kuri peteroli n’imicukurire yayo mu Rwanda hagamijwe guteganya igenzura ry’imirimo ijyana na peteroli igihe bazaba batangiye kuyicukura.
Iri tegeko riteganya ko ubushakashatsi kuri peteroli buzamara imyaka itatu naho kompanyi yakwifuza kuyicukura igahabwa icyangombwa kimara imyaka 25.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/iterambere/article/u-rwanda-mu-nzira-zo-kumenya-niba-peteroli-rufite-ishobora-gucukurwa,Business
Ibiryabarezi MINICOM yabihagurukiye,"

Itangazo rya MINICOM rivuga ko byagaragaye ko abantu basigaye bakorera imikino y’amahirwe ahantu hatemewe, bityo bigatera ingaruka zinyuranye zirimo amakimbirane, ubujura n’ibindi.
Ngo hari n’abandi bakora ibikorwa by’imikino y’amahirwe batabifitiye uburenganzira bwo kubikora butangwa na Minisiteri y’Ubucuruzi n’Inganda.
Ku bw’izo mpamvu, Minisiteri y’Ubucuruzi n’Inganda ivuga ko nta muntu wemerewe gutangiza ibijyanye n’imikino y’amahirwe iyo ari yo yose atabiherewe uburenganzira na Minisiteri y’Ubucuruzi n’Inganda.
Itangazo rya MINICOM ryashyizweho umukono na Soraya Hakuziyaremye, Minisitiri w’Ubucuruzi n’Inganda kandi rivuga ko nta muntu wemerewe gukorera imikino y’amahirwe ahantu hatemewe nko ku mihanda, muri butike, mu tubari duciriritse n’ahandi.
MINICOM ivuga ko nta n’umuntu wemerewe gukora ibikoresho bikinishwa mu mikino y’amahirwe atabiherewe uburenganzira na Minisiteri y’Ubucuruzi n’Inganda.
MINICOM ivuga ko nta mashini ikozwe cyangwa yasanishijwe ibiti yemerewe gukoreshwa mu mikino y’amahirwe.
Minisiteri y’Ubucuruzi n’Inganda isaba abafite ibikorwa by’amahirwe biri ahantu hatemewe kuba babikuyeho bitarenze tariki 17/06/2019, bitaba ibyo inzego zibifitiye ububasha zigafunga izo nyubako kandi imashini zigafatwa, ndetse n’ababikora bagacibwa amande hakurikijwe itegeko.
Minisiteri y’Ubucuruzi n’Inganda isaba inzego z’ibanze gufatanya na Polisi kugenzura niba nyuma y’itariki yavuzwe ya 17/06/2019, abakora imikino y’amahirwe bayikorera ahantu hemewe, no kureba niba bafite uruhushya rutangwa na Minisiteri y’Ubucuruzi n’Inganda, bityo abatubahirije ibisabwa bagahanwa hakurikijwe itegeko rigenga ibikorwa by’imikino y’amahirwe, n’andi mategeko agena ubucuruzi bw’imbere mu gihugu.
Inkuru bijyanye: 
“Kiriya gihanya (ikiryabarezi) kigiye kuzansenyera… nta faranga tugitunga!”
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/ubucuruzi/article/ibiryabarezi-minicom-yabihagurukiye,Business
Leta igiye kugura amateme abiri yimukanwa y’agaciro karenga miliyari enye,"

Ni kimwe mu bidasanzwe bizakorwa muri uyu mwaka uteganyijwe gutangira mu kwezi gutaha kwa Nyakanga, nk’uko Minisitiri w’Imari n’Igenamigambi, Dr Uzziel Ndagijimana yabitangarije Inteko ku wa kane tariki 13 Kamena 2019.
Dr Ndagijimana avuga ko ubwo ikiraro cya Nyabarongo cyarengerwaga n’imyuzure bikabuza imigenderanire y’intara y’Amajyepfo n’i Kigali, ngo byahaye Leta isomo ko igomba gufata ingamba.
Agira ati ""Ni ibiraro byimukanwa bishobora kujya aho iteme ryacitse cyangwa aharengewe n’amazi, byamara gushyirwaho urujya n’uruza rugakomeza mu gihe haba hategerejwe kongera kubakwa no gusanwa"".
Mu bindi Leta izatangaho amafaranga menshi harimo kongera ibyuma bifata amashusho ku mihanda(camera), bizagurwa amafaranga y’u Rwanda miliyari eshanu.
Minisitiri w’Imari n’Igenamigambi avuga ko muri rusange ubuhinzi n’ubworozi bwagenewe miliyari 155.8, uburezi bukaba bwahawe amafaranga miliyari 310.2.


Miliyari 230.9 ni zo Leta yageneye ibikorwa byose bijyanye n’ubuzima muri uyu mwaka w’ingengo y’imari wa 2019/2020, ndetse na miliyari 147.3 yagenewe kurwanya ubukene.
Ibikorwa na gahunda zijyanye n’imiyoborere myiza ndetse n’ubutabera bizatangwaho amafaranga miliyari 458.8, ibijyanye no gucunga umutekano w’abantu n’ibintu na byo bitangweho miliyari 147.6.
Depite Munyangeyo ni umwe mu bafashe ijambo, anenga ko amashuri y’incuke ntacyo yagenewe, nyamara ngo ari ho shingiro ry’iterambere ry’umuntu.
Ati ""Mu gihe duharanira kugira ubukungu bushingiye ku bumenyi, ndabona kudafasha amashuri y’incuke ugahugira ku makuru gusa, ari nko kubaka igisenge cy’inzu gikomeye ariko hasi bajenjetse"".
Minisitiri w’Imari n’Igenamigambi avuga ko amashuri y’incuke azafashwa ""uko ubushobozi buzagenda buboneka"" ariko ko ubu ntacyo yagenewe kuko amenshi ari ayigenga kandi yigwamo n’abana bake batarenga 20% by’abagakwiye kuba bayigamo bose.
Dr Ndagijimana avuga ko Leta izakoresha amafaranga y’imbere mu gihugu agera kuri 85% by’Ingengo y’Imari yose, aho amenshi ngo ari azaturuka ku misoro n’amahoro, ku byoherezwa mu mahanga ndetse n’ishoramari ry’imbere mu gihugu.
Avuga ko byitezwe ko ubukungu bw’u Rwanda buzazamuka ku rugero rungana na 7.8% muri 2019, 8.1% muri 2020 ndetse na 8.2% muri 2021.
Avuga ko icyatera impungenge Leta, ari uko ngo hashobora kubaho igabanuka ry’ibiciro n’ubushobozi bw’ibihugu bigura ibicuruzwa byinshi ku masoko mpuzamahanga, izamuka ry’ibiciro by’ibikomoka kuri peterori ndetse n’imihindagurikire y’ibihe ibangamira ubuhinzi.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/leta-igiye-kugura-amateme-abiri-yimukanwa-y-agaciro-karenga-miliyari-enye,Business
Ubuke bw’ibipfunyikwamo ibicuruzwa butuma hari abakoresha ibitujuje ubuziranenge,"I Nyarutarama ahitwa mu Rwimpyisi, ni hamwe mu hakorerwa ubucuruzi buto muri Kigali. Mu nzu z’ubucuruzi higanje ibiribwa birimo imigati, imineke, ibishyimbo bitetse, inyanya nibindi biribwa byo kurya abantu bakenera umusi ku musi.
Ni ahantu haba urujya n’uruza rw’abantu bahaha ibyo kurya, ariko bisanzwe bigurwa bike bike, bakoresha mungo.
Mu masaha ya saa tanu za mu gitondo, uwitwa Gad Niyibizi utuye mu mudugugu wa Cyibiraro ya mbere, aje guhaha ariko ntacyo gupfunyikamo yitwaje.
Mu kiganiro yagiranye na Kigali Today, yavuze ko ibyo abacuruzi babapfunyikiramo babitwaramo ari nko kubura uko bagira.
Agira ati” Ibibintu baduheramo ni ukubura uko ubigenza kuko uba ushaka ikintu, ntabwo wabitwara mu ntoki.”
Bamwe mu bacuruzi baganiriye na Kigali Today, bavuga ko bapfunyikira abakiriya mu mpapuro zakoreshejwe, izanditseho, n’ibindi bitujuje ubuziranenge, kuko impapuro za kaki zisanzwe zemewe gupfunyikwamo ari nkeya ku isoko.
Ati ”Urabona baciye amasashe, nifashisha ibi bipapuro nzi neza ko bitanafite isuku ihagije. Natumije impapuro zemewe ariko narazibuze’’.
Ku rundi ruhande ariko, hari abacuruzi bavuga ko nubwo impapuro zemewe gupfunyikiramo abakiriya ari nkeya ku isoko, badashobora gukora amakosa yo gupfunyikira abakiriya mu mpauro zakoreshejwe kuko baba bakurura indwara.
Hari kandi n’abacuruzi bavuga ko kuba impapuro zo gupfunyikamo zemewe ari nkeya ku isoko bituma zihenda, zikaba zabatera igihombo bigatuma bamwe bahitamo kwikoreshereza iza makeya.
Ubusanzwe urupapuro rumwe rwa kaki rwo gupfunyikamo, rugura amafaranga 100 y’u Rwanda. Kugira ngo umuguzi aruhabwe, bisaba ko yitwaza amafaranga 100 yiyongera ku giciro gisanzwe.
Bivuze ko umucuruzi agiye arupfunyikiramo buri wese uguze ku buntu, yaba amwongereyeho amafaranga 100 umukiriya atishyuye, ari nacyo abacuruzi benshi batinya.
Albert Iyahozeho, umucuruzi mu Rwimpyisi asaba ko Leta yabafasha igashakisha uko yabongerera inganda zikora ambaraje (za kaki) nyishyi zo kwifashisha.
Agira ati “Dore baciye amasashe none nibadushakire ambaraje nziza buri mucuruzi yashobora kugura, zidahenze kuburyo zaba zifite igiciro gito”.
Raymond Murenzi, umuyobozi mukuru w’ikigo cy’igihugu gishinzwe ubuziranenge (Rwanda Standards Board) RSB, ashimangira ko gupfunyika mu mpapuro zakoreshejwe bitemewe, kandi ko ubifatiwemo ahanwa bikomeye.
Ati “Dukora ubugenzuzi kandi ufashwe arahanwa, ndetse ashobora no gufatirwa n’ibicuruzwa.”
Murenzi kandi avuga ko hagikenewe ubukangurambaga ku bufatanye n’inzego z’ibanze, kugira ngo abacuruzi bose bakoreshe impapuro zemewe.
Ku bacuruzi bavuga ko impapuro zemewe zabaye nkeya ku isoko, uyu muyobozi avuga ko ubu mu Rwanda hari inganda 12 zikora impapuro za kaki zo gupfunyikamo, ku buryo nta kibazo cyazo gihari .
",https://www.kigalitoday.com/ubukungu/ubucuruzi/article/ubuke-bw-ibipfunyikwamo-ibicuruzwa-butuma-hari-abakoresha-ibitujuje-ubuziranenge,Business
Kigali yatangije ubukangurambaga bwo gushyira amatara ku bipangu ,"Ni ubukangurambaga bw’ukwezi kumwe kwa Kamena, aho abaturage basabwa kwitabira gushyira amatara ku bipangu byabo kugira ngo ubwiza abantu babona kubera indabo n’ibiti ku manywa bigatuma Kigali itangarirwa na ninjoro bukomeze bugaragare,kuko iyo nta rumuri bihinduka nk’igihuru bigasa nabi.
Mu kiganiro n’abanyamakuru, Umuyobozi w’Ungirije w’Umujyi wa Kigali ushinzwe iterambere ry’Ubukungu, Busabizwa Parfait, yavuze ko ubwo bukangurambaga butandukanye n’itara ry’umutekano risabwa kuri buri rugo rwose mu Mujyi wa Kigali hirindwa abajura bitwikira umwijima n’abandi bakora ibikorwa bibi mu mwijima.
Ikigenderewe ni ukurimbisha Umujyi ubwiza bwawo ugira ku manywa ukabugumana naninjoro.
Ati “icyo tugamije ni ugushyira amatara ku bikuta ,amatara y’amatube kuri buri metero eshanu ugashyiraho tube imwe, bituma hanze y’urukuta rwawe habona, ntawabizamukiraho ngo aze kukwiba ariko cyane cyane twebwe icyo tugamije ni ukugira ngo turimbishe umujyi kuko na bya biti byiza mugenda mubona kumanywa iyo uhaciye hatabona n’ubwiza bwabyo.”
Yakomeje avuga ko abantu bose kugira ngo babyumve bakwiye kureba uduce twamaze gukorwamo iyo gahunda aho abaturage batangiye gushyira ubu bukanguramvaga mu bikorwa.
Ati “Twamaze kubikora Kimuhurura, iyo uturutse kuri feux rouge zo ku Biro by’Umuvunyi uza Kimicanga, no ku gahanda kamanuka nkugiye ku ishuri rya La Colombiere,uhanyuze urabibona, harasa neza cyane.”
Busabizwa yavuze ko muri ubu bukangurambaga harimo inzego z’ibanze zigenda zikabikangurira abaturage ndetse zikabaha n’iminsi bizaba byashyizwe mu bikorwa kandi ko bisa neza iyo buri wese ari uko abikoze.
Ati “Ibihano birahari ku mabwiriza aba yatanzwe ariko ibyiza ni ukubisobanurira abaturage bakumva ubwiza bwabyo kuko iyo uzanyemo ibihano hazamo guhangana kandi ari ibintu byiza nabo bari bakeneye.”
Hitezwe ko uku kwezi ubu bukangurambaga buzaba bwashyizwe mu bikorwa kuko inzego z’ibanze zigenda urugo ku rundi, zijyanye n’amabaruwa abisobanura neza ndetse n’itangazamakuru rikifashishwa mu gukomeza kubisobanura.
Inkuru dukesha ishami rishinzwe itangazamakuru n’itumanaho mu mujyi wa Kigali
",https://www.kigalitoday.com/ubukungu/iterambere/article/kigali-yatangije-ubukangurambaga-bwo-gushyira-amatara-ku-bipangu,Business
Amateka ya Banki mu Rwanda: Banki y’Abaturage yatangiranye igishoro cy’ibihumbi 400FRW,"Mugesera avuga ko icyo gihe kugira ngo Leta ihembe umukozi yamuhaga igipapuro cyitwaga ‘accreditif’ (twagereranya na cheques z’ubu) akajya kukivunjisha mu mafaranga muri banki, banki na yo ikazagitwara muri Leta ikayiha amafaranga.
Agira ati “Cyari igipapuro wajyanaga muri banki ikaguha amafaranga, na yo ikazakijyana muri Leta kwiyishyuriza mu mafaranga.”
Mugesera avuga ko gufunguza konti no guhabwa inguzanyo nta kintu kidasanzwe bakaga umukiriya gitandukanye n’iby’ubu, cyakora ngo hari ubwo umuntu yashoboraga kubura uburenganzira ku nguzanyo bitewe n’amoko yabaga mu byangombwa.
Mugesera agira ati “Muri za 70 nagiye kwaka inguzanyo yo kubaka barayimpa, ariko nsubiyeyo kwaka iyo kugura imodoka barayinyima.”
Ati “Ntabwo bigeze bambwira ko bayinyimye kubera amoko ariko narabiketse ndabyihorera kuko nabonaga abandi duhuje ibisabwa bazibaha.”
Atugereranyiriza agaciro k’amafaranga y’iki gihe n’ayo mu gihe cya mbere ya 1990, Mugesera avuga ko yatangiye akazi mu 1970 ahembwa ibihumbi 11FRW akaba yarabyakiyeho inguzanyo yo kubaka inzu i Nyamirambo mu Mujyi wa Kigali.
Mu 1978 ageze ku mushahara w’ibihumbi 20FRW, yagiye kuwakiraho inguzanyo yo kugura imodoka ya kamyoneti yo mu bwoko bwa Pegeot 407 yagombaga kwishyura mu myaka ine ariko ntibayimuha.
Ati “Ibihumbi 11 byo muri za 70 yari amafaranga menshi cyane kuko minisitiri w’icyo gihe yahembwa ibihumbi 20FRW, kandi idorali ryavunjanga (agerageza kwibuka) 50FRW.”
Virginie Mukamugenza, watangiye gukorera Banki ya Kigali (BK) mu 1970 imaze imyaka itatu gusa itangiye, ahamya ko, n’ubwo amabanki nk’ibigo by’ubucuruzi atagenderaga mu bintu by’amoko, hari ubwo amoko yatumaga hari abimwa serivisi.
Agira ati “Nko ku bintu by’inguzanyo kubera ko umuntu yabaga yatanze numero y’indangamuntu mu mwirondoro we, hari ubwo barebagaho basanga uri Umututsi bakayikwima.”
Cyakora, Mukamugenza akavuga ko ubwoko bwagiraga ingaruka kuri iyo serivisi imwe yonyine y’inguzanyo, kandi nabwo bigakorwa na bamwe bari barokamwe n’ivangura rishingiye ku moko.
Hagati aho, mu gihe muri iki gihe, usanga hari amatangazo menshi ya cyamunara kubera abambuye amabanki, Mugesera avuga ko icyo gihe bitabagaho cyane, ariko akavuga ko ahanini bituruka ku kuba hari inyota yo gushaka gukira cyane n’ubunyamugayo buke bw’amabanki.
Atanga urugero rw’inzu “yari ifite agaciro ka miliyari ebyiri z’Amafaranga y’u Rwanda, banki ikayiteza cyamunara ku bihumbi 600FRW”, Mugesera agira ati “Icyo gihe banki zari zikiri nzima zidatesha ikintu agaciro, kandi zigakurikirana abo zahaye inguzanyo ngo zirebe ko bazibyaza umusaruro ariko ubu zirebera ingwate gusa.”
U Rwanda rwagize banki ya mbere rwihariye mu 1963
Mbere y’uko u Rwanda ruhabwa ubwigenge, rwakoreshaga banki imwe rwari ruhuriyeho na Repubulika Iharanira Demokarasi ya Kongo ndetse n’u Burundi yafatwaga nka Banki y’Igihugu y’ibyo bihugu byabumbatirwaga hamwe mu cyitwaga “Congo-Belge, Rwanda-Urundi”.
Antoine Mugesera, watangiye akazi mu 1970 ubwo yari arangije icyiciro cya kabiri cya Kaminuza i Kinshasa, avuga ko Kongo imaze kubona ubwigenge mu 1960 hagiyeho ikimeze nka banki ya Rwanda-Urundi bitaga ‘Union Economique et Monétaire du Rwanda-Urundi’ hanyuma muri Mata 1964 hatangira Banki y’Igihugu y’u Rwanda nyirizina.
Hagati aho ariko, mu 1963, Abanyarwanda bari bamaze gusa n’abahumuka bamaze kubona ko hari inyungu mu bucuruzi bw’amabanki bituma batangiza Banki y’u Rwanda y’Ubucuruzi yari izwi nka ‘Banque Commerciale du Rwanda (BCR),’ itangije igishoro cya miliyoni 15FRW. BCR ikaba yaraje gukuramo akayo karenge igurwa na I&M Bank muri 2012.
Byabaye nk’ibicira inzira andi mabanki kuko guhera icyo gihe mu Rwanda hatangiye kuvuka amabanki ubutitsa dore ko mu 1967 ari bwo Banki y’Igihugu Itsura Amajyambere (BRD) yahise ifungura imiryango n’ “igishoro cya miliyoni 50FRW” ndetse na Banki ya Kigali (BK) yatangiranye igishoro cya miliyoni 40FRW nk’uko Mugesera abisobanura.
BK ni imwe mu mabanki yateye imbere cyane kuko mu mpera z’umwaka w’ingengo y’imari wa 2017-2018 yari igeze ku mari mbumbe ya miliyari 731.8FRW ivuye kuri miliyoni 40FRW mu 1967.
Mugesera wanakoze muri Minisiteri y’Ubucuruzi n’Inganda hagati ya 1970-1980 ashinzwe gukurikirana ubucuruzi muri rusange n’amabuye y’agaciro by’umwihariko, avuga ko mu 1975, hahise haza icyitwaga “Caisse Hypotécaire”, iyi banki ikaba yari izwiho cyane gutanga inguzanyo z’ubwubatsi.
 Nyuma y’umwaka umwe (1976) hahita havuka Banki y’Abaturage (BPR), Mugesera avuga ko yatangiranye igishoro cy’ibihumbi 400FRW. Nyuma gato, mu 1984 hahise havuka indi banki yitwa BAKAR itaramaze igihe kuko itongeye kumvikana nyuma ya Jenoside yakorewe Abatutsi mu 1994.
N’ubwo nta makuru menshi Kigali Today yashoboye kubibonaho, mu gihe mu Rwanda hatari hakaje amabanki, Iposita y’u Rwanda yifashishwaga nka banki igatanga serivisi zose nk’iz’amabanki.
Mu myaka yo hambere ndetse kugeza mu 1994, wasangaga abantu bataritabira amabanki cyane kuko nka Virginie Mukamugenza, umwe mu bakozi bakoreye BK igitangira, avuga ko ubwo yayigeragamo mu 1970, yari ifite abakiriya ibihumbi 28 gusa.
Banki y’Abaturage yaje ari igisubizo muri rubanda
Mu gihe izindi banki twabonye hejuru zatangiye ari banki z’ubucuruzi zibonwamo n’abacuruzi n’abakozi ba Leta, Banki y’Abaturage (BPR) yaje ije gusubiza ikibazo cy’abahinzi n’abandi baturage bafite ubushobozi buke.
Vénuste Kayigamba, umwe mu bakoreye BPR mu mizo yayo kuko yatangiye gukoramo mu 1982, avuga ko BPR yatangiriye ahitwa i Ngamba mu cyari Perefegitura ya Kibungo, itangira yitwa “Union des Banques Populaires (UBP)” igizwe n’amashyirahamwe y’abaturage yo kubitsa no kugurizanya.
Kubera ko mu mizo yayo yatangiranye amafaranga make dore ko Antoine Mugesera avuga ko yatangiranye igishoro cy’ibihumbi 400FRW, UBP ngo yatangiye ifashwa n’u Busuwisi mu gihe cy’imyaka itanu mbere y’uko icutswa igatangira kwirwanaho nk’andi mabanki.


Kayigamba avuga ko umwaka wa mbere bayihaye 100% by’amafaranga yari yarakoresheje mu guhemba abakozi, kugura ibikoresho n’indi mirimo yose yari yakoze muri uwo mwaka, uwa kabiri bayiha 80%, uwa gatatu 60%, uwa kane 40%, naho uwa gatanu ari na wo wa nyuma ihabwa 20%.
Kugira ngo umuntu abe umunyamuryango wa UBPR ngo byamusabaga umugabane we, wanganaga na 200FRW ariko ngo uko zagendaga zikura umugabane ugenda uzamuka.
Nta mugore wari wemerewe kugira konti
Bernadette Mwamini, umukecuru wo mu kigero cy’imyaka nka 72, yafunguje bwa mbere konti muri banki mu 1985 nabwo bigoranye kuko kugira ngo umugore atunge konti byasabaga ko umugabo we abanza kubimuhera uburenganzira imbere ya banki agiye kubera umukiriya.
Agira ati “Ntabwo byari byoroshye kuko wabanzaga gusaba uburenganzira uwo mwashakanye, ntabwo umugore yari yemerewe kugira konti ya banki.”
Mwamini avuga ko n’ubwo gufunguza konti byari bigoranye kuko byasabaga uburenganzira bw’umugabo, Banki y’Abaturage ni yo ya mbere yafunguriye imiryango abagore.
Ati “Maze kuyifunguza numvise nishimye kuko nari ngiye kugira akantu kanjye nigengaho. Mbere yaho (mbere y’uko Banki y’Abaturage itangira) nta n’ubwo byari byemewe na gato ko umugore atunga konti.”
Mwamini ariko avuga ko n’ubusanzwe umugore nta mutungo yagiraga cyane ko nta n’akazi bagiraga, ndetse akishimira ko kuri ubu umugore usanga yarahawe uburenganzira ku buryo agira imitungo ye ntawe umubangamiye.
 Ikoranabuhanga mu mabanki
Virginie Mukamugenza watangiye gukorera BK imaze imyaka itatu gusa itangiye, avuga ko iyo banki kugeza ubu ifatwa nk’imwe muri banki zifite udushya twinshi mu ikoranabuhanga mu Rwanda, dore ko isa n’iyatangiye gukoresha ikoranabuhanga mu 1998.
Agira ati “Mu 1998 nibwo twatangiye gukoresha mudasobwa twese, (aseka) ubundi habaga mudasobwa imwe ishyirwamo amakuru yose ya banki y’ibyo twakoze tubikoze n’intoki hanyuma yo ikabika ku ma “disques”.
Mukamugenza avuga ko wasangaga ku ishami rya banki hari mudasobwa imwe noneho buri mugoroba uko barangije akazi bakinjizamo ibyo biriwe bakora byose n’intoki noneho bigahurizwa muri mudasobwa imwe ku rwego rw’igihugu, ari na ho bakuriragamo ayo makuru bakayabika kuri “disque”.
Avuga ko icyo gihe umuntu wajyaga gufunguza konti muri BK bamuhaga ikarita iriho umwirondoro we ndetse azajya yifashisha agiye kubitsa ndetse n’agakarine (carnet de chèques) azajya yifashisha agiye kubikuza.
Nubwo atibuka neza umubare w’amafaranga umuntu yagombaga kuba afite kugira ngo afunguze konti, Mukamugenza avuga ko hari amafaranga bategekaga umuntu gushyira kuri konti kuko habaga hagomba kuvamo 1,500FRW ya “carnet de cheque” ndetse n’ayo kumukorera ifishi.
Mukamugenza avuga ko mu 1980, ubwo serivisi za banki zose zatangiraga gukorwa hifashishijwe ikoranabuhaga, muri BK bahuye n’akazi katoroshye ko gufata amadosiye yose y’abanyamuryango bakayandika muri mudasobwa.
Agira ati “Bashyizeho itsinda rifata amakonti y’abanyamuryango n’amakuru yayo ikagenda iyashyira muri mudasobwa. Akazi kabaye kenshi ariko nyine ni uko byakozwe.”
Impinduka zazanywe n’ikoranabuhanga mu mabanki
Mukamugenza yibuka ko mbere y’uko banki zitangira gukoresha mudasobwa, kugira ngo umukiliya umwe abitse cyangwa abikuze amafaranga ye byasabaga ko ahabwa serivisi n’abantu batatu batandukanye.
Agira ati “Ikoranabuhanga ryihutishije akazi cyane kuko niba ushyize izina ry’umukiliya muri mudasobwa ugahita ubona umwirondoro we ntabwo wabaga ugikeneye kujya kugenzura andi makuru amwerekeyeho.”
Avuga ko bagikoresha intoki byose nko kugira ngo uhe umuntu amafaranga, ukora kuri guichet yagombaga kubanza kujya kureba ukora muri serivisi ishinzwe “carnet de cheque” kugenzura koko ko iyo chèque ari iye no kureba ko ari we koko wayifashe.
Agira ati “Kugenzura amakuru y’umukiliya umwe gusa wasangaga bishobora gufata nk’iminota 10 ariko tumaze kwinjira mu ikoranabuhanga wapfaga kwandikamo izina rye gusa byose bigahita biza.”
Mu rwego rwo gutuma abakiliya batinubira serivisi, Mukamugenza avuga ko abakiliya banini nka za Utexrwa, Sulfo n’abandi babaga barashyiriweho umukozi ubasanga iwabo akabaha serivi bifuza zose batiriwe bajya guta umwanya kuri banki. Uretse ibyo kandi, ngo ahantu hahurira abantu benshi babonaga hari abakiliya benshi (urugero nko kuri Hotel Milles Collines) bahitaga bahashyira agashami.
Uyu mukecuru wo mu kigero cy’imyaka nka 70 akomeza avuga ko igihe bari bagikoresha intoki, mu mpera z’ukwezi babaga bafite akazi kenshi cyane kuko abenshi mu bakozi ba Leta bahemberwaga muri BK.
Ati “Guhera nko mu 1984-1985 abakozi ba Leta hafi ya bose bategetswe guhemberwa muri BK. Mu mpera z’ukwezi wasangaga dufite akazi gakomeye kuko boherezaga lisite y’imishahara ukaba ugomba kugenda ubara ayo mafaranga uyashyira kuri konti ya buri mukozi.”
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/ubwiteganyirize/article/amateka-ya-banki-mu-rwanda-banki-y-abaturage-yatangiranye-igishoro-cy-ibihumbi-400frw,Business
 Perezida Kagame aratanga ikiganiro muri Nigeria ku kurwanya ruswa ,"Ni ikiganiro gifite insanganyamatsiko igira iti “Kugabanya ingengo y’imari ikoreshwa mu matora. Igisubizo ku guhangana na ruswa yamunze inzego za Leta” cyateguwe na Komisiyo ishinzwe kurwanya ibyaha byo mu rwego rw’ubukungu muri Nigeria, ku bufatanye na Komite yateguye irahira rya Perezida Buhari.
Muri icyo kiganiro, Perezida Kagame akaba ategerejweho kubasobanurira ku nzira y’u Rwanda mu guhangana na ruswa n’uburyo byaje kurugeza ku mwanya wa kabiri mu bihugu birangwamo ruswa nkeya muri Afurika mu myaka ibiri ishize.
Mu rwego rwo kurushaho kugabanya ibyaha bya ruswa mu nzego za Leta, muri 2016 kandi, u Rwanda rwabaye urwa mbere muri Afurika mu gutangiza itangwa ry’amasoko binyuze mu ikoranabuhanga, “e-procurement”.


Ni mu gihe, ku munsi w’ejo ari na wo wa nyuma w’uruzinduko rwe, Perezida Kagame azitabira ibirori by’irahira rya Perezida Buhari watowe ku nshuro ya kabiri muri Gashyantare uyu mwaka, kongora kuyobora Nigeria.
Ikiganiro ku kurwanya ruswa muri Nigeria cyahujwe n’umuhango w’irahira rya Perezida Buhari mu gihe umwaka ushize Buhari yahize abandi mu Muryango w’Afurika Yunze Ubumwe (AU) ku nsanganyamatsiko yagiraga iti “Gutsinda urugamba rwo kurwanya ruswa: Inzira irambye y’iterambere rya Afurika.”
Perezida Buhari kandi yashyize kurwanya ruswa mu bukangurambaga azibandaho muri uyu mwaka wa 2019 ndetse anasezeranya abanya-Nigeria ko kurwanya ruswa no guhangana n’abakoresha umutongo wa Leta mu buryo bunyuranyije n’amategeko biri mu byo azibandaho muri iyi manda ye ya kabiri.




Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/iterambere/article/perezida-kagame-aratanga-ikiganiro-muri-nigeria-ku-kurwanya-ruswa,Business
Miliyoni zisaga eshanu z’Amadorali zigiye gushorwa mu bucuruzi bwambukiranya imipaka,"Ni mugihe abagore bakora ubucuruzi bwambukiranya imipaka bakunze kumvikana bavuga ko n’ubwo ubu bucuruzi bubatunze ariko bagihuriramo n’inzitizi cyane cyane gusoreshwa kenshi iyo bageze muri Congo.
Nyiranzabamwita Agnes avuga ko bahura n’ikibazo cyo gusoreshwa kenshi,abandi bagasabwa icyitwa ‘echantillon’ (icyo kumviraho) uburyohe bw’ibicuruzwa byabo baba bajyanye muri Congo.
Ati “Upfa kwambuka umupaka buri wese akagenda agusoresha, cyangwa akubwira ngo muhe ku byo uje gucuruza, ukamuha nk’inyanya eshanu cyangwa ebyiri ugakomeza no kubandi”.
Aba bagore kandi bavuga ko bamaze igihe bakora ubu bucuruzi ariko bakaba babona badatera imbere bakurikije imbaraga bakoresha ngo kubera ubumenyi buke mu gukora imishinga myiza ibyara inyungu yatuma ibigo by’imari bibaha amafaranga bakongera igishoro.
Ntabugi Odette ati “Ntituzi gukora imishinga kandi ari yo twakabaye tujyana mu bigo by’imari bikaduha amafaranga yo kongera igishoro.”
Ibi bibazo byose kimwe n’ibindi aba bagore bahura na byo ngo ni byo ubu bihagurukije umuryango uharanira amahoro Alert International ukaba ugiye gufatanya na bo mu kubikemura binyuze mu mushinga Mupaka shamba letu (umupaka, imibereho yacu).
Mutesi Betty uhagarariye Alert international mu Rwanda agira ati “Tugomba gukorana na bagenzi bacu bo muri Congo mu gukemura ibyo bibazo,naho abatazi gukora imishinga,icyo ni cyo tuzaheraho tubahugure mbere yo gutangira gukora.”
Uyu mushinga uzakorana n’abagore bo mu bihugu by’u Rwanda,Congo n’u Burundi,ukazamara imyaka ine.Mu karere ka Rusizi uzakorana n’abagore 300 bakoresha imipaka itatu uwa Rusizi ya mbere,Rusizi ya Kabiri n’uwa Kamanyola unyuze mu kibaya cya Bugarama ,ukazarangira utwaye Miliyoni eshanu n’ibihumbi ijana na mirongo itatu na bitatu by’amadolari ya Amerika.
Umunyamakuru wa Kigali Today/KT Radio
@ EuphremMusabwa
",https://www.kigalitoday.com/ubukungu/ubucuruzi/article/miliyoni-zisaga-eshanu-z-amadorali-zigiye-gushorwa-mu-bucuruzi-bwambukiranya-imipaka,Business
Umupaka wa Gatuna wafunguwe by’agateganyo,"

Ikigo cy’Igihugu cy’Imisoro n’amahoro (RRA) cyatangaje ibi, gishingiye ku ibaruwa yo ku wa 07 Kamena 2019 yanditswe n’ikigo cy’igihugu gishinzwe guteza imbere imihanda n’ubwikorezi (RTDA).
Iyo baruwa ivuga ko ubu noneho ku mupaka wa Gatuna amakamyo aremereye yakwemererwa gutambuka mu gihe cy’ibyumweru bibiri, mu rwego rwo gusuzuma niba imirimo yo kuvugurura uwo mupaka yaragenze neza.
Iryo suzuma rirakorwa mbere y’uko inzego zibishinzwe zakira uwo mupaka, kugira ngo kandi zemeze niba imirimo yagombaga kuhakorwa yararangiye kandi ikagenda neza.
Ayo makamyo aratangira kunyura ku mupaka wa Gatuna guhera kuri uyu wa mbere tariki 10 Kamena 2019 kugeza ku ya 22 Kamena 2019, nk’uko bigaragara mu itangazo Ikigo cy’Igihugu cy’Imisoro n’amahoro (RRA) cyashyize ahagaragara.


Mu kwezi kwa gatatu uyu mwaka, Igihugu cya Uganda yareze u Rwanda gufunga umupaka warwo na Uganda, icyo gihugu kivuga ko byatumye imodoka nini zitemererwa kwinjira mu Rwanda.
Guverinoma y’u Rwanda yakomeje gusobanura ko icyabaye ari uko harimo gusanwa.
Icyo gihe kandi u Rwanda rwashyize hanze itangazo rigaragaza indi mihanda n’imipaka yakoreshwa, mu gihe imirimo ku mupaka wa Gatuna yari itararangira.
Icyo gihe amakamyo yose yari yasabwe kunyura ku mupaka wa Kagitumba na Mirama.
Abanyamakuru ba Kigali Today, mu mpera z’ukwezi gushize kwa gatanu bageze kuri uyu mupaka wa Gatuna, bareba aho imirimo yo kuwuvugurura yari igeze nk’uko bigaragara mu mashusho akurikira.
Umunyamakuru wa Kigali Today/KT Radio
@ h_malachie
",https://www.kigalitoday.com/ubukungu/ubucuruzi/article/ikigo-cy-igihugu-cy-imisoro-n-amahoro-rra,Business
Politiki y’ubukungu budahererekanya amafaranga mu ntoki igeze he?,"Iyo politiki iri muri gahunda ya Leta y’ u Rwanda yo guteza imbere ikoranabuhanga, aho biteganyijwe ko mu gihe kigera ku myaka itanu iri imbere, (ni ukuvuga muri 2024), Abanyarwanda bazaba bagenda nta mafaranga mu ntoki, ahubwo ko bazajya bakoresha ikoranabuhanga rya Cashless.
Leta yatangiye gushyira ingufu muri iyo gahunda kuva muri 2018. Ni gahunda iteganya ko nta muntu uzongera kugendana amafaranga mu ntoki, ndetse ko ibikorwa byose byo kwishyura no kwishyurwa amafaranga bizajya bikoreshwa ikoranabuhanga. 
Hari bamwe babona ko ubwo buryo buzaba ari bwiza ariko ngo imbogamizi ziracyari nyinshi.
Abakunda guhaha bagaragaza ko bikiri imbogamizi kubona aho bashobora kwishyura badatanze amafaranga mu ntoki, dore ko haba hari abakoresha telefoni cyangwa amakarita mu kwishyura ariko abo bagannye nta buryo bwabugenewe bafite. Ibi birasaba ko abacuruzi na bo babisobanukirwa kuko hari abatarabyumva.
Umuturage witwa Muzindo waganiriye na Kigali Today yagize ati “Urebye hari ubwo uba ushaka kugura nk’isabune, isukari se, agatabi, cyangwa utundi tuntu, wagana muri butike umucuruzi akakubwira ko ashaka amafaranga mu ntoki, wamubwira ko ukoresha telefoni mu kwishyura, akagusubiza ko bimugora mu kujya kubikuza”.
Hari n’abagaragaza ko bigoranye kuri bamwe gukoresha ubwo buryo bwo guhererekanya amafaranga hakoreshejwe ikoranabuhanga, harimo abatazi gusoma no kwandika.
Uwitwa Ruvaga Anastase asanga kuba hari benshi batazi gusoma no kwandika, kandi uburyo bwa Cashless busaba ko umuntu aba abisobanukiwe, ari imbogamizi.
Ati “Iyi gahunda isaba kwishyura amafaranga ukoresheje ikoranabuhanga irashoboka pe ko yagerwaho mu Rwanda, ariko inzira iracyari ndende kuko urebye hari bamwe batazi gusoma no kwandika, hakaba n’abataramenya akamaro ko kubitsa muri banki”.
Ubukungu bw’igihugu bwaba bwiza kurushaho mu gihe abantu bishyuranye hakoreshejwe ikoranabuhanga, aho gukoresha amafaranga nk’uko biteganywa muri gahunda ya Leta y’imyaka itanu (2018-2024) ko kwishyurana bizaba bikorwa muri ubwo buryo.
Minisiteri y’Ikoranabuhanga igaragaza ko mu rwego rwo gushyira mu bikorwa iyi gahunda hari byinshi byakozwe nko gukwirakwiza umuyoboro wa interineti uca munsi y’ubutaka (fibre optique) umaze gushyirwa ku burebure bwa kilometero ibihumbi birindwi (7000km). 
Ikindi kigaragaza ko iyi gahunda izashoboka ni uko kuri ubu abakoresha telefoni zigendanwa bagera kuri 99% barimo abakoresha interineti yo ku rwego rwa 3G na 4G bari kuri 95% byabakoresha interineti. Ni mu gihe abakoresha serivise zo kwishyura no kubitsa amafaranga hakoreshejwe telefoni bageze ku kigero cya 65% by’abatunze telefoni.
Remy Habimana u shinzwe ubucuruzi bukoresha murandasi( Postal & e-commerce specialist) muri Minisiteri y’Ikoranabuhanga agaragaza ko hakiri imbogamizi kugira ngo iyi gahunda igerweho neza.
Agira ati “Ikibazo gihari ni uko abacuruza batumva uburyo bwiza bwo gukoresha cashless, kuko baracyifuza gukomeza gufata amafaranga mu ntoki, kandi n’abaguzi ntibari bumva icyiza cyabyo.”
“Ikindi kibazo ni kuri ariya mafaranga baca ukoresheje ikarita, nko kuri mobile POS turi kureba uko yajya nibura kuri 1% y’amafaranga yakoreshejwe”.
Kuva iyi gahunda y’imyaka itanu (2018-2024) yo gukangurira Abanyarwanda kuba bazajya bakoresha ikoranabuhanga mu byo bakora byose birebana n’amafaranga (E-Transaction) haba kwishyura no kwishyurwa, Minisiteri y’Ikoranabuhanga mu itumanaho na inovasiyo igaragaza ko mu mwaka 2018 abakoreshaga telefoni zigendanwa mu kwishyura amafaranga biyongereyeho 18.3%, naho abahererekanya amafaranga bakoresheje telefoni biyongereyeho 16,89%.
Ni mu gihe abiyandikishije kujya babitsa amafaranga kuri telefoni bakorana n’amabanki biyongereyeho 53,7%, naho abohererezanyije amafaranga hagati ya telefoni na banki biyongeraho 11,03%. Abakoresha amakarita yo kubitsa no kubikuza biyongereyeho 56,6%. Amabanki yinjiye muri ubu buryo bwa e - transaction ni cumi n’imwe mu Rwanda.
Umunyamakuru wa Kigali Today/KT Radio
@ niwejambo
",https://www.kigalitoday.com/ubukungu/iterambere/article/politiki-y-ubukungu-budahererekanya-amafaranga-mu-ntoki-igeze-he,Business
Nyaruguru: Imiryango ibihumbi 25 yahawe amashanyarazi y’imirasire y’izuba,"Umuyobozi w’Akarere ka Nyaruguru, François Habitegeko, avuga ko aya mashanyarazi bayahawe na Perezida Kagame.
Agira ati “Ni inkunga Nyakubahwa umukuru w’igihugu cyacu yahaye abaturage batuye ahantu bigaragara ko amashanyarazi asanzwe atapfa kugera, haherewe ku begereye ishyamba rya Nyungwe.”
Buri muturage yagiye ahabwa akuma kabyaza imirasire y’izuba amashanyarazi, hamwe n’amatara atatu. Abiri yifashishwa imbere mu nzu, irindi rigashyirwa ku muryango, bityo rikabonesha imbere y’inzu nijoro.
Ibi bituma iyo ugeze nijoro mu mirenge yahawe aya mashanyarazi ugenda ubona utuzinga tw’imuri zigaragara nk’inyenyeri ku misozi.
Abahawe aya mashanyarazi bashimira Perezida Kagame kuko ngo yatumye batakimurikisha igishirira, abandi bakishimira ko abana basigaye babasha gusubira mu masomo, abandi na bo bakaba basigaye batarama mbere yo kuryama.
Verediyana Musabyimana utuye mu Murenge wa Kivu agira ati “Njyewe najyaga kuryama nzunguza igishirira kugira ngo mbone. Ariko ubungubu ndacana, nkarira ahabona, no hanze hakabona ku buryo uwaza naba muruzi.”
Venant Ngendahayo na we wo mu Murenge wa Kivu ati “Ubwenge bw’abana buraza kwiyongera kuko abana basigaye babasha gusubira mu masomo. Natwe ntitukiryama kare, dusigaye dutarama.”
Aba baturage bahawe amashanyarazi bavuga ko icyo basigaje kubona ari amazi meza.
Icyakora Umuyobozi w’Akarere ka Nyaruguru avuga ko muri Kivu amazi ahari, igisigaye kikaba ari ukuyageza mu midugudu batuyemo.
Ati “Amazi ntaragezwa mu midugudu yose, ariko byibura muri buri kagari arahari. Igisigaye ni imiyoboro mitoya ijyana ku midugudu.”
Mu Karere ka Nyaruguru muri rusange bamaze kugezwaho amazi meza ku rugero rwa 72%. Naho amashanyarazi yo yamaze kubageraho ku rugero rwa 81% kuko ariya y’imirasire y’izuba ubwayo yagejejwe ku baturage bangana na 56%.
Biteganyijwe ko umwaka wa 2021 uzarangira amashanyarazi yaragejejwe ku batuye i Nyaruguru bose, kuko hari umushinga wo gukwirakwiza amashanyarazi muri Nyaruguru na Nyamagabe uri mu nzira, uzifashisha miliyoni 20 z’amadolari.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/nyaruguru-imiryango-ibihumbi-25-yahawe-amashanyarazi-y-imirasire-y-izuba,Business
Umuntu ukodesha inzu y’ibihumbi 100 ku kwezi ubu yagura iye,"Rugarama Park Estate cyatangije umushinga wo kubaka inzu 2,000 muri uwo Murenge wa Nyamirambo mu Karere ka Nyarugenge kuri uyu wa mbere tariki 03 Kamena 2019.
Umuyobozi w’Ikigo Rugarama Park Estate, Injeniyeri Mbanza Philbert avuga ko hari abantu ibihumbi birindwi bamaze kugaragaza ko bakeneye izo nzu, ariko n’undi wese ubyifuza wujuje ibisabwa ngo yemerewe kwiyandikisha.
Agira ati “Buri nzu izaba ifite agaciro ka miliyoni hagati ya 12 na 35, umuntu uhembwa umushahara ku kwezi ubarirwa hagati y’ibihumbi 200 na 900 yahabona inzu aturamo.”
Avuga ko uwafashe inzu muri uwo mudugudu wa Rugarama ngo ashobora kwishyura mu myaka myinshi igera mu 10 yongereyeho inyungu ya 11%.
Bivuze ko umuntu wafashe inzu ya miliyoni 12 ashobora kujya yishyura byibura ibihumbi 100 buri kwezi.
Eng. Mbanza avuga ko ku ikubitiro bagiye kubaka inzu 500, nibabona abantu bitabiriye kuzifata ngo bazahita bihutisha umushinga ku buryo imyaka ibiri ngo izashira bamaze kuzuza inzu 2,000.
Avuga ko inzu y’amafaranga miliyoni 12-18 izaba ifite ibyumba bibiri, ariko itandukaniro rikaba ubunini bw’ibyumba biyigize ndetse no kugira cyangwa kutagira umwanya w’ubusitani wo kwidagaduriramo hanze.
Icyakora izi nzu ngo zizaba zifite imyanya yo guparikamo imodoka, zikaba ziri mu mudugudu ufite ibikorwa remezo by’ibanze ari byo amazi, amashanyarazi n’imihanda.
Ni inzu zatewe inkunga na Banki y’u Rwanda ishinzwe Iterambere (BRD) hamwe n’umuryango nyafurika witwa Shelter Afrique.
Ku rundi ruhande, umwe mu Banyarwanda witwa Ahishakiye waganiriye na Kigali Today avuga ko abona umushahara w’amafaranga ibihumbi 200 ku kwezi, kandi ko yifuza izo nzu, ariko ngo akeneye ibisobanuro birushijeho by’ikigo ’Rugarama Park Estate’.
Ahishakiye agira ati “umuntu uhembwa ibihumbi 300-350 ni we watinyuka gufata iyo nzu aramutse azayishyura mu gihe kirekire, ubwo ndavuga nk’umuforomo, umukozi wa banki ucuriritse,..”
“Gusa nyine ikigo cyubaka izo nzu gikeneye gutinyura abantu kuko ziriya nzu za ‘Caisse Sociale’ hari abantu bamwe zateye ubwoba kuko bavugaga ko ari inzu ziciriritse, ariko ukumva ngo ni inzu igurwa amafaranga miliyoni 116”.
Minisiteri y’Ibikorwa Remezo (MININFRA) iteganya ko umushinga wo kubaka inzu mu mudugudu wa Rugarama uzatwara miliyoni 50 z’amadolari ya Amerika (arasaga miliyari 45 z’Amafaranga y’u Rwanda).
Leta y’u Rwanda hamwe n’abafatanyabikorwa bayo mu iterambere, iteganya ko hagati y’umwaka wa 2017 na 2034, mu Mujyi wa Kigali hazaba hubatswe inzu zo guturamo zigera ku bihumbi 310.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/iterambere/article/umuntu-ukodesha-inzu-y-ibihumbi-100-ku-kwezi-ubu-yagura-iye,Business
Minisitiri Shyaka aributsa ko ibicuruzwa by’i Burundi na Congo bihawe ikaze,"

Abayobozi b’inzego z’ibanze z’ibi bihugu bahuriye mu nama ibera i Kigali, bakaba biga ku buryo bakorohereza abaturage baturiye imipaka kugenderana bagiye gucuruza no kwiga (hari abanyeshuri biga mu bihugu by’ibituranyi).
Minisitiri Prof Shyaka witabiriye iyi nama ihuza ibihugu bitatu(Rwanda, Congo-Kinshasa n’u Burundi) bigize Umuryango w’Ubukungu w’ibiyaga bigari(CPGL), avuga ko igihe kigeze kugira ngo abaturage bagenderane nta nkomyi.
Avuga ko iyi nama ihuza abayobozi b’inzego z’ibanze igamije guharanira amahoro arambye yubakiye ku mijyi n’ubuyobozi bwayo, ndetse no ku baturage.
Ati""Abaturage bacu b’ibihugu byose bakeneye amahoro, umutekano, imibereho myiza ndetse no kwishyira ukizana ku buryo ushaka kwambuka umupaka azawambuka akajya gucuruza no kurangura"".
Minisitiri Prof Shyaka avuga ko ari ngombwa ko imiterere y’ubuyobozi n’imikoranire yabwo biha abaturage b’ibihugu bigize CPGL kugenderana.


Ku kibazo cyo kongera kubona ibicuruzwa by’i Burundi ari byinshi mu Rwanda cyane cyane inzoga za Amstel, amamesa n’indagara (z’indundi), Prof Shyaka agira ati ""Mwese mwese mugire ’Bon appetit"".
Icyakora hari imbogamizi igaragazwa na bamwe mu Barundikazi bitabiriye iyi nama, aho bavuga ko Leta yabo itabemerera kuzana ibicuruzwa mu Rwanda.
Nta muyobozi w’i Burundi twabashije kubona ngo adusobanurire iby’ikibazo cy’abacuruzi bambukiranya imipaka, ariko uwungirije Umunyamabanga Nshingwabikorwa wa CPGL, Epimaque Nsanzurwanda avuga ko bakomeje ubuvugizi.
Ihuriro ry’abayobozi b’inzego z’ibanze mu biyaga bigari, ni rimwe mu bigize Ishyirahamwe mpuzamahanga ry’abayobozi b’imijyi mu bihugu bivuga igifaransa(AIMF), ikaba iteraniye i Kigali kuva tariki 01-04/6/2019.
Umuyobozi w’Umujyi Mukuru w’u Rwanda (Kigali), Mme Rwakazina Marie Chantal avuga ko iri huriro rizasoza inama yaryo rifashe imyanzuro yo kubanisha neza abayobozi n’abaturage baturiye imipaka ya Rusizi na Rubavu, kugira ngo boroshye ubucuruzi.
Iri huriro ryitezweho kwitabirwa n’abayobozi b’imijyi itandukanye harimo n’uyobora umujyi wa Paris mu Bufaransa, Mme Anne Hidalgo.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubucuruzi/article/minisitiri-shyaka-aributsa-ko-ibicuruzwa-by-i-burundi-na-congo-bihawe-ikaze,Business
Minisiteri y’Ingabo irizeza abashoferi iterambere ry’imibereho nk’uko bimeze ku basirikare,"Iki kigo ""Jali Holdings"" cyatangije ikigo cy’imari (Jali Microfinance) hakoreshejwe igishoro cy’amafaranga miliyari eshatu, kikaba cyafunguwe na Minisitiri Maj Gen Murasira ku itariki ya 31 Gicurasi 2019.
Minisitiri w’Ingabo avuga ko impamvu biyemeje gufatanya n’iki kigo ari uko Minisiteri y’Ingabo (MINADEF), ngo idafite ishingano yo kurinda umutekano n’ubusugire bw’Igihugu gusa.
Avuga ko MINADEF inafite inshingano yo kubaka iterambere ry’Igihugu no kurwana ku mibereho myiza y’abaturage.
Maj Gen Murasira agira ati ""Abasirikare bakora bitanga ariko n’abashoferi ni uko, ibintu rero bigiye kumera kimwe kuko bazashobora kwiteza imbere bakoresheje umushahara muto bahembwa"".
Minisitiri w’Ingabo asaba Ikigo ""Jali Holdings"" gushyira imbaraga mu kwigisha abantu batandukanye cyane cyane abashoferi kumenya akamaro ko kwizigamira mbere yo gutekereza gushaka inguzanyo.
MINADEF igaragaza ko Ingabo z’Igihugu, Abapolisi n’Abacungagereza, n’ubwo bivugwa ko bahembwa umushahara utabasha kubatungana n’imiryango yabo buri kwezi, inguzanyo y’inyungu nto bahabwa n’ikigo Zigama CSS ngo yabahinduriye imibereho.


""Jali Holdings"" yashinzwe n’Umuyobozi w’Urugaga rw’abatwara abagenzi mu modoka rusange(RFTC), Col Twahirwa Dodo, ikaba ari ikigo cyiyemeje gutwara abagenzi, kubaka inzu ziciriritse zo guturamo ndetse no kuzigama no kugurizanya.
Col Twahirwa avuga ko Ikigo Jali Microfinance gitangiranye n’abantu 1,300 ariko ko abanyamuryango ba RFTC barenga ibihumbi 13 bose biteguye guhita bagifunguzamo konti yo kubitsa no kugurizwa.
Avuga ko n’ubwo icyicaro cya ""Jali Microfinance"" kiri i Kigali (Nyabugogo gusa), muri gare zose  mu gihugu aho RFTC ikorera ngo hagiye gushyirwa amashami y’iki kigo cy’imari.
Col Dodo avuga ko bazajya batanga inguzanyo y’inzu yo guturamo cyangwa amafaranga yishyurwa hiyongereho 15% umunyamuryango ashobora gukoresha akihangira umushinga w’iterambere.


Ku rundi ruhande bamwe mu bashoferi baganiriye na Kigali today basaba koroherezwa mu kazi kabo kugira ngo babone amafaranga yo kwizigamira.
Umwe muri bo agira ati ""Hari uburyo abasirikare n’abapolisi babayeho ariko natwe hari ibyatworohereza, nko kuba bajya baduhemba umushahara w’ukwezi aho gukora mu buryo bwa nyakabyizi"".
Undi mushoferi ati""Baramutse baduhaye imodoka yajya idutahana ikanatuvana mu rugo buri munsi byadufasha, kuko tubyuka saa cyenda z’ijoro tugataha saa tanu z’irindi joro"".
Abashoferi bakomeza basaba ubwishingizi bwo kwivuza kuko ngo mu gihe bakomeretse cyangwa barwaye ari bo bivuza ku giti cyabo.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubwiteganyirize/article/minisiteri-y-ingabo-irizeza-abashoferi-iterambere-ry-imibereho-nk-uko-bimeze-ku-basirikare,Business
"Ndibuka inka igura amafaranga 5,000 fanta igura 20 - Umusaza Furere","Bamwe mu bo twaganiriye baravuga ko ifaranga ry’u Rwanda rigenda rita agaciro uko imyaka igenda ishira bikabagiraho ingaruka z’ubukene.
Aba baturage ntibemeranywa na bamwe mu mpuguke mu by’ubukungu zo zivuga ko gutakaza agaciro kw’ifaranga ari ikimenyetso cy’izamuka ry’ubukungu.
Uwari Minisitiri w’Ubucuruzi n’Inganda ndetse akaba yarabaye Guverineri wa Banki Nkuru y’Igihugu (BNR), Francois Kanimba avuga ko mbere y’ishyirwaho ry’ifaranga ry’Igihugu muri 1964, u Rwanda n’u Burundi byakoreshaga ifaranga rya Congo mbiligi (Congo-Kinshasa).
Umusaza Furere w’imyaka 81 kuri ubu utuye mu karere ka Burera, avuga ko bahunze muri 1960 umuntu ashobora kugura inka y’amafaranga 6,000.
Ati “Icyo gihe ifaranga ryari rimwe mu Rwanda, i Burundi na Congo, inyana y’ishashi nziza rwose kuri ubu igurwa amafaranga ibihumbi 400, icyo gihe yagurwaga amafaranga ibihumbi 6,000”.
Furere akomeza avuga ko muri icyo gihe bahungiye muri Uganda idolari rya Amerika ryavunjwaga amashilingi 7.5, ndetse ko nyuma gato ya 1964 idolari ngo ryavunjwaga amafaranga y’u Rwanda 52.
Abaganiriye na Kigali today bavuga ko batibuka neza uko ibintu byagurwaga nyuma gato y’umwaka wa 1964, ariko ko ibiciro bya vuba bibuka ari iby’ahagana mu mpera z’imyaka ya 1980 n’intangiriro za 1990.
Uwitwa Hakizimana Jean Marie w’imyaka 40 y’ubukure agira ati “Hari ishashi nziza y’inka kuri ubu yagurwa nk’amafaranga ibihumbi 300, numvise iwacu bavuga ko yaguzwe amafaranga ibihumbi bitanu muri za 1980, hari n’igare Sogokuru yavugaga ko yariguze ibiceri 150 mu myaka nka za 1960”.
1991 ngo wabaye umwaka w’impinduka zikomeye ku gaciro k’ifaranga ry’u Rwanda
Hakizimana akomeza agira ati “Ibiciro nibuka neza ni ibyo muri 1990, aho inka nziza cyane yagurwaga amafaranga ibihumbi 15, icupa rya pirimusi ryagurwaga amafaranga 80, Fanta yari amafaranga 25-30 bitewe n’akabari”.
“Icyo gihe muri 1990 isabune ya Tembo (y’amafaranga 300 kuri ubu) yagurwaga amafaranga 10, igikombe kijyamo litiro y’ikigage ubu kigurwa amafaranga 300 cyagurwaga amafaranga 10”.
Impuguke mu by’ubukungu, Teddy Kaberuka akomeza avuga ko nawe yibuka ko mu mwaka w’1990, urugendo rwo muri bisi kuva i Remera kugera mu mujyi wa Kigali rwatangwagaho amafaranga 20.
Abaturage baganiriye na Kigali today bakomeza bavuga ko byinshi mu biribwa byabonekaga mu Rwanda nk’ibijumba, ibihaza, imboga-rwatsi, amata n’ibindi nk’ibyo byo ngo bitagurishwaga kugera mu myaka y’1995 ahubwo ngo babitangiraga ubuntu.
Uwari Guverineri wa BNR, Francois Kanimba avuga ko atibuka neza agaciro k’ifaranga ry’u Rwanda kuva muri 1964-1990, ariko ko muri uwo mwaka (1990), idolari ry’Amerika ryavunjwaga arenzeho gato 75.
Ati “Icyo gihe intambara yo kubohora Igihugu itangira ndibuka ko ibihugu byafashaga u Rwanda byaruregaga ko rutacunze neza ifaranga ngo rijyane n’ibihe, ku buryo hafashwe ingamba zo kurigabanyiriza agaciro ku rugero rwa 40%”.
Kanimba akomeza agira ati “Mbere gato no mu gihe cya Jenoside yakorewe Abatutsi, idolari ryavunjwaga amafaranga y’u Rwanda 125, ariko nyuma yaho nibwo guta agaciro byihuse cyane kuko nta madevize yari ahari”.
Avuga ko ifaranga ry’u Rwanda ryongeye kugabanya umuvuduko wo guta agaciro guhera muri 2004, aho idolari ngo ryavunjwaga amafaranga y’u Rwanda arenze 250.
Muri uwo mwaka, ku ruhande rw’abaturage ngo nibwo batangiye kubona impinduka zikomeye cyane cyane mu biciro by’ibiribwa, aho ikiro cy’ibirayi ngo cyavuye ku mafaranga 30 kigahita kigera kuri 50frw.
Hakizimana akomeza agira ati“Ubugari bw’imyumbati kuri ubu buri ku mafaranga 300, mbere ya 2004 bwagurwaga amafaranga 15-20 ariko buhita bushyirwa ku mafaranga 35”.
“Kugeza ubu udafite amafaranga byibura ibihumbi 120 buri kwezi yo kugura ibiribwa gusa, waba ufite ikibazo cy’imirire mibi.”
Impuguke Teddy Kaberuka akomeza avuga ko bidashoboka ko ibiciro byasubira kuba nk’ibyo mu myaka y’1990, ahubwo ikirebwa ari izamuka ry’ubukungu rihesha akazi abantu kugira ngo babone amafaranga yo guhahisha.
Gukenera ibicuruzwa byinshi bitumizwa mu mahanga kurusha ibyoherezwayo, ni kimwe mu by’ingenzi birimo gutera ifaranga ry’u Rwanda guta agaciro, aho kuri ubu (muri Gicurasi 2019) idolari rivunjwa arenga 900Frw.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ivunjisha/article/ndibuka-inka-igura-amafaranga-5-000-fanta-igura-20-umusaza-furere,Business
Barasaba ko igihe cy’imurika bikorwa i Ngororero cyakongerwa,"Abafatanya bikorwa mu buhinzi bagaragaza ko nk’imurika bikorwa riherutse kubera mu Murenge wa Gatumba, ryagenewe iminsi ibiri gusa bigatuma batabasha kwakira abaturage uko bikwiye.
Ibikorwa by’ubuhinzi n’ubukorikori ni byo bigaragara cyane abantu bazanye kumurika mu imurika bikorwa ry’Akarere ka Ngororero kandi ugasanga abaturage bashaka kumenya amakuru no kugura.
Kandama Beathe avuga ko nyuma yo gusobanuza, abahinzi bagaragaza ko baba bakeneye kumenya aya makuru kandi ntahandi bayakura usibye mu imurika bikorwa nk’iri.
Agira ati, “Nk’ubu hari ibigori batubwiye ko iyo byabaye umuhondo ku mababi tuba tugomba kugirandura, twarabibonye umwaka ushize ariko tugatinya kubirandura ngo bizera ariko bu tumenye ko kutabirandura byakwanduza ibindi”.
Abamurika ibikorwa byabo ariko bagaragaza ko hakomeza kugira ibinozwa by’umwihariko igihe imurikabikorwa ryagakwiye kumara kugira ngo batange amakuru arambuye kandi bagurishe.


Ndagijimana Narcisse umukozi wa Hinga weze avuga ko imurika bikorwa ry’iminsi ibiri rishirira mu mihango yo kurifungura no kurisoza mu gihe ubundi hakabonetse n’umwanya wo kugurisha no gusobanurira abaturage.
Agira ati, “Nk’ubu ejo twiriwe mu mirimo yo kwitegura no kuzana ibyo tumurika,haba n’umuhango wo gufungura,none ubu turi kwitegura kuzinga ibyo twazanye dusubirayo, baba twebwe baba abatugana ntabwo twabonye umwanya uhagije wo guhana amakuru”.
Ubuyobozi bw’Aka karere bwo buvuga ko ubusanzwe imurikabikorwa ry’abafatanyabikorwa ryabaga rimwe mu mwaka rikaza kugirwa inshuro ebyiri kubera ibyifuzo b’abafatanyabikorwa, ubu nab wo ngo hakaba hagiye kwigwa uko ryakongererwa iminsi.
Hakizimana Rwisebura Jacques Perezida w’ihuriro ry’abatanyabikorwa b’Akarere ka Ngororero JADF Isangano avuga ko hagiye gukorwa ubuvugizi iminsi ikaba yakwiyonera.
Agira ati, “twakiriye ibitekerezo by’uko iminsi yaba ine aho kuba ibiri, tugiye kwicarana n’ubuyobozi maze nka Komite ya JADF dufate umwanzuro kugira ngo abamurika babashe kubyungukira mo”.
Ubuyobozi kandi burateganya ko kugira ngo imurikabikorwa ry’abafatanya bikorwa ribashe kugera ku baturage benshi, hazarebwa uko ryabera mu Mirenge irenze ibiri nk’uko byari bimeze.
Umunyamakuru wa Kigali Today/KT Radio
@ murieph
",https://www.kigalitoday.com/ubukungu/ubucuruzi/article/barasaba-ko-igihe-cy-imurika-bikorwa-i-ngororero-cyakongerwa,Business
Uruganda CIMERWA rugiye kubona umukeba,"Biteganyijwe ko niba nta gihindutse, Prime Cement, urundi ruganda rukorera sima mu Rwanda, i Musanze mu Ntara y’Amajyaruguru, ruzafungura imiryango mu Ukuboza uyu mwaka rukazaba rufite ubushobozi bwo gukora metero kibe ibihumbi 600 za sima buri mwaka.
Augustin Ndebereye, Umuyobozi Wungirije w’Akarere ka Musanze ushinzwe Ubukungu, avugana na Kigali Today kuri uyu wa 29 Gicurasi, yagize ati “icyiciro cyarwo cya mbere biteganyijwe ko kizuzura mbere y’uku uyu mwaka urangira, kandi ibyinshi mu bikoresho rwifashisha biboneka muri aka karere kacu.”
Uru ruganda rwa sima ruzuzura rutwaye abarirwa muri miliyari 63 na miliyoni 630FRW, rwubatse mu Murenge wa Kimonyi, muri kilometero enye uvuye mu Mujyi wa Musanze, bikaba biteganyijwe ko ruzakora amoko ya sima atandukanye rwifashishe amabuye yaturutse ku iruka ry’ibirunga azwi nk’amakoro.
Ndebereye atangaza ibi mu gihe ku wa 24 Gicurasi 2019, Umunyamabanga wa Leta muri Minisiteri y’Ibikorwaremezo ushinzwe Ubwikorezi, Jean de Dieu Uwhinganye, yasuye uru ruganda ari kumwe na Jean Marie Vianney Gatabazi, Guverineri w’Intara y’Amajyaguru ubwo yari ari muri iyo ntara agenzura imirimo yo kubaka umuhanda uzaba ugera kuri urwo ruganda ruri mu gice cyahariwe inganda mu Karere ka Musanze.
Nubwo rwongeye ubushobozi bwarwo mu myaka ibiri ishize, uruganda rwa Cimerwa rwakunze kugaragaza intege nke mu guhaza isoko ndetse bituma Perezida Kagame, muri Werurwe 2019 ubwo yari mu Mwiherero w’Abayobozi bakuru b’igihugu, asaba ko imigabane Leta y’u Rwanda irufitemo yakurwamo rukegurirwa burundu abikorera byabananira rugafunga imiryango.
Kuva muri Werurwe kugeza Muri Kamena umwaka ushize, u Rwanda rwahuye n’ikibazo gikomeye cya sima ku buryo agafuka k’ibiro 50 ka sima kari gasanzwe kagura 8,500FRW kageze ku bihumbi 15FRW.
Iki kibazo cy’ibura rya sima cyavutse nyuma y’aho Cimerwa ifitwemo imigabane ingana na 51% na kompanyi y’Abanya-Afurika y’Epfo yitwa PPC Ltd itangarije ko ishoye miliyoni 170 z’amadolari (ni ukuvuga abarirwa muri miliyari 154 na miliyoni 530FRW) mu mirimo yo kwagura uru ruganda.
Iri vugurura ryari ryitezweho gutuma Cimerwa yongera umusaruro ikava kuri metero kibe ibihumbi 100 yakoraga kagera kuri metero kibe ibihumbi 600 mu rwego rwo guhaza isoko ry’u Rwanda.
Usibye iyo migabane ingana na 51% ifitwe na PPC Ltd muri Cimerwa, 49% isigaye n’iy’Abanyarwanda isangiwe na Goverinoma y’u Rwanda n’abashoramari b’Abanyarwanda barangajwe imbere n’Ikigo cy’Igihugu cy’Ubwiteganyirize (RSSB) ndetse na kompanyi y’ubucuruzi yitwa “Rwanda Investment Group”.
Ibi bikaba ari byo byateye Perezida Kagame kwibaza icyo u Rwanda rwungukira mu gukomeza gushyira amaranga muri uruganda rudashobora no gutanga nibura ¼ cya sima ikenerwa mu Rwanda.
Yagize ati “Kuki twakomeza kwibeshya ko dukora sima mu gihe ari sima yo kuduteza igihombo gusa,…ubwo ni bucuruzi ki twaba dukora.”
Perezida Kagame yabivugiraga ko Guverinoma ikuyemo imigabane yayo, abikorera bakongera imbaraga mu gukora neza kugira ngo babone inyungu, ariko byanabananira bagafunga aho gukomeza gukorera mu gihombo.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/ubucuruzi/article/uruganda-cimerwa-rugiye-kubona-umukeba,Business
Abakanishi b’Abanyarwanda bamaze gutwara isoko Abanyamahanga ,"Ramathan Hamoud, umukanishi winjiye muri uyu mwuga mu 1997 n’ubu akaba akiwukorera mu Gatsata mu Mujyi wa Kigali ndetse akaba anafite igaraji mu igorofa rya Koperative Icyerekezo yibumbiyemo abakanishi, abanyamagaraji n’abacuruza ibyuma by’ibinyabiziga, yibuka ko ubwo yinjiraga muri uyu mwuga yawugezemo ahasanga Abanya-Uganda benshi ndetse akanabigiraho byinshi.
Agira ati “Nk’urugero agasanduku ka vitesi (boîte de vitesse) iyo kapfaga utabonye Umugande washoboraga guhita ujuganya imodoka yose, ariko ubu umukanishi w’Umunyarwanda ashobora gukora boîte, ashobora gukora moteri, nta kintu na kimwe atakora.”
Hamwe n’ishyaka ryinshi ryo guteza imbere uyu mwuga, kimwe n’indi myuga yari ikiyubaka nyuma ya Jenoside, Hamoud avuga ko yatangiye kuba yashobora gufungura “boîte” mu 1998, ariko na bwo akavuga ko bitari byoroshye kuko byasabaga kuyipimisha ijisho, dore ko ikoranabuhanga ritari ryagateye imbere.
Nubwo Abanyarwanda wasangaga batavugwa cyane muri uyu mwuga ariko, Musa Buhinja, Perezida wa Koperative Icyerekezo, yibumbiyemo abakanishi n’abacuruza ibyuma by’ibinyabiziga, avuga ko mu bukanishi harimo Abanyarwanda benshi, ariko ugasanga batavugwa kubera imyumvire, na bo bagahitamo kwishyira mu ruhu rw’abanyamahanga.
Agira ati “Nkanjye natangiye ubukanishi hano mu Gatsata mu 1996, kandi ntacyo Umugande cyangwa Umunyakenya yashoboraga gukora ntakora, ariko icyo banyitaga Mugande kubera iyo myumvire yo kumva ko nta Banyarwanda bari mu bukanishi.”
N’ubwo imyumvire no kuba abenshi mu Banyarwanda bari bakivuga indimi z’amahanga bari baturutsemo, Buhinja avuga ko mu bukanishi icyo gihe harimo Abanyarwanda babarirwa muri 30%.
Cyakora, ubwinshi bw’abanyamahanga bari muri uyu mwuga ngo si bwo bwatumaga ukorwa neza, dore ko ahamya ko kugeza muri za 2005, ubukanishi mu Rwanda bwari bugifite icyuho kinini.
Ati “Ubumenyi bwacu nk’Abanyarwanda wasangaga buri nko kuri 30% ubw’abo banyamahanga na bo ugasanga bigiciriritse buri kuri 40%, mbega twari dufite icyuho cya 30% muri serivisi ikinyabiziga cyashoboraga gukorerwa hano mu Rwanda.”
Iki cyuho, Bushayija akavuga ko ahanini cyaturukaga ku kuba baba abakanishi b’abanyamahanga ndetse n’ab’Abanyarwanda batari bakageze ku rwego rwo gusuzuma ibinyabiziga bifashishije ikoranabuhanga rya mudasobwa.
Ati “Baba abo banyamahanga, baba twebwe ntabwo twari 
twakageze ku rwego rwo kumenya ikibazo imodoka ifite tutabanje kuyishwanyuza.”
Bamwe bakoreshaga imodoka zabo mu mahanga cyangwa bagatumaho abakanishi b’Abanyamahanga
Uyu muyobozi wa Koperative Icyerekezo, ntashidikanya ko iyo myaka wasangaga hari bamwe mu bari bafite imodoka bahitagamo kujya gukoresha imodoka zabo muri bindi bihugu byo mu karere cyangwa bagatumaho abakinishi b’abanyamahanga.
Agira ati “Uko imyaka yagiye isimburana, Abanyarwanda bakomeje kugenda biyongera muri uyu mwuga ku buryo ubu utembereye muri Kigali mu nkengero wasanga mu bakanishi dufite, Abanyarwanda ari 98% kandi uyu munsi nta kamyo n’imwe yatunanira.”
Avuga ko mu igorofa ry’Icyerekezo bakora imodoka zose kuva ku ivatiri kugera ku ijipe iyo ari yo yose, ariko muri Kigali hakaba hari n’andi magaraji yazobereye mu gukanika amakamyo ku buryo ahamya ko bitakiri ngombwa ko ikinyabiziga kijya gukorerwa mu mahanga kubera kubura umukanishi uzobereye mu kugikanika.
Akomeza avuga ko kugeza ubu abakanishi b’Abanyarwanda bafite ubushobozi bwo gukora imodoka kuva ku ma-rotir ( gukora ibyuma byo munsi ku buryo imodoka igenda itajegera), bazi gukanika moteri ndetse no gukora udusanduku twa moteri.
Agira ati “Niba bashobora gufungura moteri bakongera bakayiteranya, bagafungura agasanduku ka vitesi kayo bakongera bakagateranya, nta kindi kintu kiba gisigaye kuko ibindi ni igihimba cyayo kandi uwo ari we wese ibyo yabyiga mu cyumweru kimwe akabikora neza.”
Mu gihe byajyaga bivugwa ko hari imodoka zipfa zikabura ibyuma bisimbura ibyapfuye mu Rwanda, bityo izo na zo zikaba zarambutswaga imipaka zigatwarwa mu bihugu by’abaturanyi, iki kibazo Buhinja avuga ko na cyo cyakemutse ko nta modoka n’imwe itabonerwa ibyuma bisimbura ibyapfuye.
Ati “Izajyaga zivugwa n’izi Hyundai nshya za Santa Fé ariko na zo ubu ibyuma byazo birahari.”
Mu gihe hari abantu bazana ibyuma by’imodoka bitaboneka bakabiryamaho bagamije guhenda abakiliya, Buhinja avuga ko ijambo Perezida Kagame aheruka kuvugira muri Musanze kuri icyo kintu cy’abatindana ibicuruzwa mu bubiko bagamije guhenda, cyabafashije cyane, ubu bakaba barimo kuganiriza abacuruza ibyuma by’ibinyabiziga babikoraga.
Agira ati “Iki kintu cyaradufashije cyane, ubu isoko riraguye turimo kuganira na bo ariko uzatinda kumva azahomba kuko byose tuzi aho bituruka.”
Ikoranabuhanga mu bukanishi
Akoresha mudasobwa asuzuma imodoka, Mohamoud avuga ko kuva muri za 2005, umwuga w’ubukanishi mu Rwanda warushejeho gutera imbere kuko hajemo ikoranabuhanga aho basigaye bifashisha mudasobwa mu gusuzuma ikinyabiziga ndetse igahita ibereka icyuma kigomba gusimbura icyapfuye.
Agira ati “Nk’icyo gihe nta scanner yari iriho, kugira ngo ushakishe ikosa wabikoreshaga amatwi yawe bitewe n’ubumenyi ufite, ariko ubu ngubu ushobora gukoresha scanner igahita ikwereka ikosa utiriwe ufata umwanya munini urishakisha.”
Uretse izo scanner, mu gihe abakanishi binjiraga munsi y’imodoka mu buryo bwa gakondo ariko ubu bafite imashini ziterura imodoka umukanishi akabona uko ayijya munsi akayikanika, kandi akagira n’ibikoresho byabugenewe aryamaho aho kuryama hasi cyangwa ku bikarito.
Avuga ko bitewe ahanini n’iryo koranabuhanga, abakanishi b’Abanyarwanda hafi ya bose ubu bazi gukora mu bintu by’insinga z’imodoka, ibyo bita “wiring”.
Ati “Iyo urebye nko ku modoka zo guhera muri za 2010, Abanyarwanda bose bazi kuzikora kuri wiring.”
Bashoye miliyari 6FRW mu kunoza umwuga w’ubukanishi
Iyo atekereje ku rugendo umwuga w’ubukanishi wanyuzemo, Buhinja arushyira mu byiciro bitatu by’ingenzi.
Avuga ko mu gihe kuva muri 1994 u Rwanda rukimara kubohorwa, babanje mu rugamba rwo kureba uko bakwiyubaka, muri 1996 na za 1998 bakoresheje ingufu zidasanzwe mu mwuga ariko nyamara bakabona umusaruro bakuramo ntuhwanye n’imbaraga baba bashyizemo.
Ati “Twakoraga inama twese tukisuzuma tukibaza tuti ‘ibyo dukora ni ibyo, aho tugana turahabona cyangwa ibyo dukora nta cyizere cy’ahazaza bitanga?”
Buhinja akomeza avuga ko nyuma yo kumvikana ku guha icyerekezo ubukanishi n’ibijyana na wo, hagati ya 1998 - 2000 byabasabye kwishakamo ibisubizo begeranya ubushobozi batangira gushakisha ubushobozi bwo kugura ibikoresho.
Kuva muri 2000 kugera muri 2005, avuga ko bahuye n’akazi k’ingutu ko gushakisha amafaranga kugira ngo barebe ko ibikoresho by’ibanze byose biboneka, birangira babigezeho.


Kuva muri 2007, abakanishi bakoreraga mu Gatsata biyemeje ko bagomba kuva mu gishanga batangira gushakisha uburyo bwo kugura ikibanza bagombaga kubakamo igorofa y’amagaraje n’ubucuruzi bw’ibyuma by’ibinyabiziga.
Avuga ikibanza cyubatsemo amagorofa y’amagaraji mu Gatsata, agira ati “Ubwo rero buno butaka twabuguze miliyoni 470 FRW adukomotsemo.”
Muri 2007, iyo koperative igizwe n’abanyamuryango 99 ni bwo yatangiye kuzamura igorofa ya mbere ikorerwamo n’abacuruza ibyuma by’ibinyabiziga yuzura muri 2010 itwayi Miliyari 1 na Miliyoni 502FRW, noneho muri 2017 batangira kubaka igorofa izajya ikorerwamo n’amagaraji none ubu bayikoreramo.
Ubu iyi koperative iteganya ko muri 2020 bazasubukura bakubaka icyiciro cya nyuma kizubaka indi gorofa y’amagaraje ifite parikingi hejuru.
Saïd Mazimpaka, umukanishi akaba n’umunyegarage ukuriye abakanishi bakorera mu magorofa ya Koperative Icyerekezo, avuga ko kugeza ubu mu Rwanda hari abakanishi bari mu byiciro bitatu.
Icyiciro cya mbere avuga ko ari abakanishi babigize umwuga, kuri ubu babarirwa muri 650, icyiciro cya kabiri kikaba icy’abafasha abakanishi b’umwuga (aba-aides) babarirwa mu 100 babafasha mu gufungura ibice by’imodoka bikeneye gukorwa cyangwa bakabatuma kureba hirya no hino mu gihe barimo kwiga umwuga, naho abandi ngo bakaba ari abaza kwimenyereza umwuga baturuka mu mashuri atandukanye.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/iterambere/article/abakanishi-b-abanyarwanda-bamaze-gutwara-isoko-abanyamahanga,Business
Imisatsi y’Abanyarwanda ishobora gusimbura meshe zitumizwa hanze,"

Urugaga rw’Abikorera (PSF) rwatangarije Kigali today ko rutarabasha kumenya umubare w’amafaranga akoreshwa mu gutumiza imisatsi hanze, ariko rukemeza ko ari menshi cyane.
Muri rusange Afurika y’Abirabura ngo itanga amadolari y’Amerika arenga miliyoni 155 ku mwaka agurwa imisatsi yogoshwa Abahindekazi, itunganywa ikagera ino igurishwa nka meche cyangwa se ‘perique’.
Urubuga Afriquefemme.com rugira ruti “Buri mwaka Abahinde babarirwa muri za miliyoni mu gihe basenga ibigirwamana, bariharanguza (bariyogoshesha bakamaraho) mu rwego rwo gusingiza ibyo bigirwamana”.
Uru rubuga rukomeza ruvuga ko iyo misatsi ipima ibiro birenga toni 500 buri mwaka, igurwa ubundi igatunganywa ikagarurwa ku isoko ikagurwa cyane nka meshi(meches) z’umwimerere (naturelles), amafaranga azivuyemo akaba ari yo akoreshwa mu kwita ku nsengero zo mu Buhinde.
Ikigo gishinzwe Ubuziranenge cy’u Rwanda (RSB) kiremeza ko imyinshi mu misatsi yifashishwa mu gutunganya ubwiza bw’Abanyarwandakazi ari iyogoshwa abantu, ariko ko hari n’iva mu ivangwa ry’ibinyabutabire bitandukanye.
Umuvugizi wa RSB, Simeon Kwizera akomeza agira ati “Hari imisatsi ikorwa mu binyabutabire bitandukanye ariko hari n’ikomoka ku mitwe y’abantu cyane cyane Abahindekazi mu gihe cy’imihango y’idini yabo”.
“Natwe turibaza ngo ‘harya iyi misatsi y’abantu yirirwa ijugunywa nta buryo natwe yatuviramo umusaruro!’ Ibi ni ibintu abashakashatsi bakwicara bakareba.”
Uwimana Hamida, umucuruzi, impuguke akaba n’umwigisha mu bijyanye n’imisatsi, aremeza ko imisatsi y’abirabura n’ubwo yaba injwiri, ngo ishobora gutunganywa ikavamo za meshi zisimbura izitumizwa hanze.
Agira ati “Dukeneye kubyaza umusaruro imisatsi yacu yogoshwa muri ‘salon’ ijugunywa, tugiye gukora ingendo tujye kwiga uko twatunganya izi njwiri zacu kandi birashoboka ko zivamo imisatsi myiza”.
“Mu mwaka umwe hari ikintu kinini tuzaba tugezeho, tugomba kubyihutisha kuko ni ubucuruzi bwunguka cyane, ushobora gusanga amagarama nka 20 y’umusatsi wogoshwe abantu babiri agurwa amayero nka 1,000 (ahwanye na miliyoni ebyiri z’u Rwanda)”.
Hamida na bagenzi be bagize ishyirahamwe ry’abatunganya ubwiza, baravuga ko bagiye gukora ingendo zo kwiga uburyo imisatsi itunganywa, bakazagaruka bashaka abashoramari mu nganda ziyitunganya.
Ikigo gishinzwe Ubuziranenge nacyo gikomeza kibizeza ko hari amabwiriza y’Umuryango wa Afurika y’Uburasirazuba arimo kwemezwa, kugira ngo borohereze uwashaka gushora imari mu bijyanye no gukora imisatsi.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubukungu/ubucuruzi/article/imisatsi-y-abanyarwanda-ishobora-gusimbura-meshe-zitumizwa-hanze,Business
Urugaga rw’abagore rwa RPF muri Nyaruguru rwaremeye abagore 19 ,"Bijyanye na gahunda abagize urugaga rw’abagore rushamikiye ku muryango RPF Inkotanyi mu Rwanda bose bihaye, yo kwegeranya ubushobozi bakaremera byibura umugore umwe muri buri murenge, bakamuha igishoro cy’amafaranga ibihumbi 100 bizamura umurimo akora.
Akarere ka Nyaruguru kagizwe n’imirenge 14. N’ubwo intego yari uguhera ku mugore byibura umwe muri buri murenge, bo begeranyije ubushobozi bwinshi bituma baremera 19, nk’uko bivugwa na Joyce Mukanyarwaya, perezidante w’urugaga rw’abagore rushamikiye ku muryango RPF Inkotanyi i Nyaruguru.
Agira ati “i Nyabimata baremeye batatu, i Muganza, i Rusenge no ku Ruheru baremera babiri. Indi mirenge ni umwe umwe.”
Mukanyarwaya anavuga ko ikigamijwe mu kuremera abagore ari ukubafasha gutera imbere mu buryo bw’amafaranga, ariko no kugira ngo bagire ibitekerezo byagutse.
Ati “Tubongeye igishoro kugira ngo bagure ubucuruzi bwabo, ariko tuzajya tubigisha n’imibereho, no kwitabira gahunda za Leta, kugira ngo bagure ibitekerezo, intego n’imibereho myiza.”
Umuyobozi w’Akarere ka Nyaruyguru, François Habitegeko, yasabye abaremewe kutazapfusha ubusa amahirwe bahawe.
Ati “mwagaragaje imishinga myiza, mwarahuguwe, mufite ababakurikirana bitwa mentors. Turifuza ko iyo mishinga yanyu ikura mukava mu cyiciro cy’abafashwa, mukajya mu cy’abafasha.”
Na bo ubwabo bivugira ko biyemeje gutera imbere nk’uko bivugwa na Colette Nshizagahinda w’i Rwamiko mu Murenge wa Mata.
Ati “Maze imyaka ine ncuruza amamera. Nahereye ku biro 30 by’amasaka, ubu nari ngeze ku biro 80. Ndateganya kuzajya ndangura ibiro byibura 150, nzagende nzamuka, ku buryo abashaka amamera bose nzajya nyabaha, nkanayashakira amasoko.”
Ngo biteguye kandi kuzagira uruhare mu kuremera bagenzi babo bandi.
Alice Uwadata wo mu Ruramba ati “Mu murenge haba hari abantu batishoboye. Nanjye nzajya ngira inkunga ngenera abandi kuko nzaba naramaze gutera intambwe. Imana izabimfashamo.”
Abagore bo mu Karere ka Nyaruguru biyemeje kuzakomeza kwegeranya ubushobozi kuzageza ubwo byibura muri buri kagari hari mugenzi wabo bazaba bararemeye. Aka karere kagizwe n’utugari 72.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/urugaga-rw-abagore-rwa-rpf-muri-nyaruguru-rwaremeye-abagore-19,Business
Urubyiruko rw’i Huye ruri ku rugerero ruzuzuza amazu 36,"Nk’uko bivugwa na Denise Mutoniwase, intore yo ku mukondo muri uru rugerero ruri kubera i Nyumba mu Murenge wa Gishamvu, ngo basanze mu byo bafasha abatuye muri uyu murenge harimo kuzuza ariya mazu 36 yubakiwe abakene baho, ariko ntiyuzuzwe neza, kuko amenshi adahomye imbere n’ubwo ateye umucanga inyuma.
Kuzuza aya mazu kandi ngo si cyo gikorwa cyonyine bazakora. Agira ati “Turateganya kuzuza amazu agera kuri 36 kandi tukayubakira n’ibikoni ndetse n’ubwiherero. Tuzubaka n’uturima tw’igikoni tugera kuri 50 kandi dukore n’ubukangurambaga ku isuku no ku mirire mibi.”
Nyuma y’ibyumweru bibiri batangiye urugerero (barutangiye ku itariki ya 12 Gicurasi), ubu bamaze guhoma amazu atandatu hamwe n’ibikoni byayo. Bamaze no kubumba amatafari 3817 yo kuzifashisha mu kubaka ubwiherero n’ibikoni.
Abatuye i Gishamvu bavuga ko bishimiye amaboko uru rubyiruko rwaje kubatiza. Joseline Kayitesi ni umwe muri bo. Avuga ko umugabo we yapfuye nta nzu amusizemo, Leta itangira kumwubakira, ariko yari itaruzura.
Kuwa gatandatu tariki 25 Gicurasi yagize ati “Leta yanguriye ikibanza, impa isakaro irananyubakira. Ntiyuzuye neza, ariko ku bw’amikoro makeya sinabashije kuyiyuzuriza.”
Yakomeje agira ati “Ubu noneho Imana yanzaniye aba bavandimwe. Babanje kuzuriza abandi, ariko nanjye kuwa mbere bazaza kunterera igishahuro. Bazasiga nanjye mvuye mu bukode.”
Urubyiruko rwo mu Karere ka Huye ruri ku rugerero mu Murenge wa Gishamvu ni 354, harimo abakobwa 177 n’abahungu 177. Barutangiye ku itariki ya 12 Gicurasi kandi bazarusoza ku ya 22. Bazarumaramo iminsi 40. 



Umunyamakuru wa Kigali Today/KT Radio
@ JoyeuseC
",https://www.kigalitoday.com/ubukungu/iterambere/article/urubyiruko-rw-i-huye-ruri-ku-rugerero-ruzuzuza-amazu-36,Business
"Amazi, ku isonga ry’ibyo ukwiye gutekerezaho mbere yo gutura muri Kigali","Mu cyegeranyo cya Kigali Today yasanze igiciro cy’amazi kiva ku mafaranga 10 y’u Rwanda kikagera kuri 250FRW bitewe n’igihe ndetse n’agace umuntu atuyemo.
Samuel Habumuremyi, umusore wo mu kigero cy’imyaka nka 26 utunzwe no kuvomera abantu amazi ku Giticyinyoni mu Mudugudu wa Kiruhura mu Murenge wa Kigali, avuga ko ijerekani y’amazi ari ubuntu, ariko ubwo buntu na bwo burabahenda kuko umutumye amwishyura hagati ya 100FRW na 200FRW bitewe n’aho ari, uvuye kuri kaburimbo.
Agira ati “Hano amazi arabura cyane, nko mu kwezi ashobora kuzamo icyumweru kimwe gusa, n’ubu amaze icyumweru ataza.”
Uretse uruhombo rw’amazi akomoka mu musozi ruri ku Giti cy’Inyoni udafite amazi mu rugo avomaho, nta handi hafi aho hari akazu k’amazi. Ibi bigatuma iyo mazi yabuze biba ingumi kuri ako kazu k’amazi ariko bikanaba amahirwe ku bakarani bavomera abaturage amazi.
Mu Karere ka Nyarugenge, mu bice bya Nyamirambo ahitwa ku Mumena, ku mavomo rusange (utuzu tw’amazi), ijerekani y’amazi igura 20FRW ariko waba uyakeneye ushaka kuyavoma mu rugo rw’umuturanyi ufite ikigega cy’amazi ukayagura kuri 50Frw mu gihe, iyo yabuze bikaba ngombwa gutuma umukarani kuyakuzanira umwishyura 250FRW.
Alphonse Hitimana, umucuruzi uturanye n’akazu k’amazi ku Mumena, agira ati “Ajya abura ariko nyine iyo yabuze uha umukarani 50FRW yo kujya kukuvomera ku ijerekani yavayo ukamwongera 200FRW.”
Muri ako karere gafatwa nk’akarere k’ubucuruzi, ku Gitega mu Murenge wa Gitega, ijerekani y’amazi ku tuzu tw’amazi igura 10FRW ariko yabura ukaba witeguye kwishyura umukarani uyakuzanira 100FRW ku ijerekani imwe.
Jean Bosco Dusabe, umwe mu batuye muri ako gace agira ati “Iyo yabuze dutuma abana kuyatuzanira ku mpombo ziri kuri Ruhurura ya Mpazi tukabaha 100FRW ku ijerekani.”
Umanutse gato ukagera Kimisagara muri ako karere, usanga ho ku tuzu tw’amazi ijerekani igura 30FRW mu gihe abayabitse mu bigega mu ngo zabo bayagurisha 50FRW naho yabura abakarani bakayabazanira kuri 100FRW.
Nyamara, wagera hirya gato, mu Karere ka Gasabo mu Murenge wa Gatsata, ugasanga ku tuzu tw’amazi ijerekani igura 20FRW ariko umukarani uyabashyiriye igihe yabuze akabaca 200FRW, mu gihe abayafite mu bigega mu ngo bayagurisha 50FRW.
Ni mu gihe i Jabana mu Murenge wa Jabana muri ako karere ho nta mazi na mba ahaba ku buryo abahatuye bibasaba gutuma abakarani mu gishanga ku matiyo y’amazi bakayabagezaho mu ngo ahagaze hagati ya 150 na 200FRW.
Kimironko muri Gasabo naho, amazi usanga ari ingorabahizi, aho ku tuzu tw’amazi usanga agura 20FRW, mu ngo z’abaturage agatangirwa 100FRW naho ababitse ay’imvura bakayagurisha kuri 50FRW.
Naho mu Karere ka Kicukiro, mu Murenge wa Kanombe usanga ku tuzu tw’amazi ijerekani bayigurisha 30FRW mu gihe abafite ibigega mu ngo usanga ijerekani bayitangira 100FRW naho watuma umukarani ukamwishyura 150FRW.
Mu Gatenga ho ku tuzu tw’amazi usanga ijerekani ari 10FRW, abayacuruza mu ngo bakayagurisha 50FRW naho abakarani bakayabavomera kuri 150 FRW cyangwa 200FRW bitewe n’aho ari ho, mu gihe i Masaka ahenshi ku tuzu tw’amazi agura 30FRW abandi bakayavomera ubuntu ku mariba naho bayatuma abakarani bakabishyura 150FRW ku ijerekani mu gihe abafite ibigega mu ngo bayacuruza kuri 100FRW.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/iterambere/article/amazi-ku-isonga-ry-ibyo-ukwiye-gutekerezaho-mbere-yo-gutura-muri-kigali,Business
"Ibura ry’amazi: Ibyago bya bamwe, inyungu ku bandi","Samuel Hubumuremyi, umusore wo mu kigero cy’imyaka nka 26, wavuye iwabo i Kinazi mu Karere ka Ruhango agiye gushaka ubuzima muri Kigali, avuga ko yatangiye akora akazi ko gutwaza ababa bagiye guhaha Nyabugogo, ariko aza gusanga amafaranga akuramo ntacyo yamugezaho kuko uwo yatwazaga atamurengerezaga 200FRW hakaba ubwo bwira nta na 1,000FRW akoreye.
Agira ati “Nabonaga ntacyo mvanamo, mpita nshaka ibihumbi 120FRW ngura iyi ngorofani kuko nabonaga amazi akunda kubura, ntangira kujya mvomera abaturage bakampa amafaranga hagati ya 100 na 200FRW ku ijerekani bitewe n’aho nyatwaye.”
Habumuremyi wari ufite amajerekani 22 kuri iyo ngorofani ubwo twamusangaga i Kiruhura mu Kagari ka Nyabugogo mu Murenge wa Kigali, yatubwiye ko ashobora kuvomera abantu nibura amajerekani 100 y’amazi ku munsi.
Bishatse kuvuga ko tubariye ku mpuzandengo y’amafaranga 150 ku ijerekani, Habumuremyi ashobora kwinjiza ibihumbi 450FRW ku kwezi abikesha kuvomera abaturage, mu gihe we yishyura ku ivomo rya Giticyinyoni amafaranga ibihumbi bitanu y’ifatabuguzi.
Mu gihe Habumuremyi kuvomera abaturage amazi byamuviriyemo umushinga ukomeye kuko avuga ko ateganya kugura izindi ngorofani eshatu agashaka abandi bakozi bazajya bamufasha nyuma yo kubona ko afite abakiriya benshi, abakiriya be bo barira ayo kwarika, kuko badakunze kubona amazi kandi bari ku kilometero kimwe gusa uvuye ku Ruganda rw’Amazi rwa Nzove.
Marie Mukangira, umugore uri mu kigero cy’imyaka nka 55 akaba n’Umuyobozi w’Inama y’Igihugu y’Abagore (CNF) mu Mudugudu wa Kiruhura mu Kagali ka Nyabugogo mu Murenge wa Kigali, avuga ko ababazwa no kuba babura amazi cyane nyamara byitwa ko begereye Uruganda rw’Amazi rwa Nzomve. Uruganda rw’Amazi rwa Nzove ruri nko kuri km ebyiri gusa uvuye i Kiruhura.
Mukangira akagira ati “Muri iki gihe turimo kubura amazi cyane ntituzi ikibitera, hari n’igihe hashira n’ibyumweru bibiri, bitatu nta na rimwe aje.”
Mukangira avuga ko n’ubusanzwe mu kwezi usanga babona amazi nk’icyumweru kimwe, ubundi bakagura n’abakarani baba bagiye kuyavoma udafite amafaranga ngo akajya kuvoma ay’igishanga.
Si mu bice bya Nyabugogo gusa amazi yabaye ikibazo kuko Bosco Havugimana, umugabo wo mu kigero cy’imyaka nka 27, avuga ko na we atunzwe no kuvomera amazi abaturage bo mu bice bya Kibagabaga na Kimironko.
Havugimana avuga ko yavuye iwabo mu Murenge wa Ruheru mu Karere ka Nyaruguru muri 2013 agiye gushaka ubuzima muri Kigali, atangira akora akazi muri imwe muri resitora zo muri Kimironko na Kibagabaga mu Karere ka Gasabo bakamuhemba ibimbi 7FRW ku kwezi, ariko aza kuvumbura ko mu gace yakoreragamo harimo ikibazo gikomeye cyamufasha kwihangira umurimo.
Agira ati “Muri resitora bampembaga udufaranga duke nkabona tutantunga noneho nza kureba nkabona muri aka gace amazi akunda kubura. Muri 2014 mpita nsezera nkanjya mvomera abantu amazi bakampa amafaranga.”
Avuga ko yatangiye yikorera ijerekani y’amazi ku mutwe uwo ayishyiriye akamwishyura 200FRW, noneho uwo avomeye akamurangira undi bituma abantu bamumenyera bimutera kugura igare ry’ibihumbi 30FRW ryo kumufasha kuvoma ngo ahaze abakiliya be.
Kuri ubu, Havugimana avuga ko ari rwiyemezamirimo ufite akazi gahoraho kandi kamuhemba neza kuko afite resitora ebyiri ndetse n’ingo nyinshi avomera ku buryo buhoraho hakaba n’abamutuma iyo amazi yabuze gusa.
Mu ma saa tanu z’amanywa kuri uyu wa 20 Gicurasi 2019, ubwo twari tumusanze i Kibagabaga ahetse amajerekani ane y’amazi ku igare, Havugimana yadutangarije ko yari amaze kugeza ku bakiliya be amajerikani 32 akaba yari agikomeje akazi.
Yagize ati “Ubundi abakiliya basanzwe bahoraho banyijiriza ibihumbi bitandatu ku munsi ariko iyo amazi yabuze nkorera 12,500FRW nibura ku munsi kuko uretse abampaye akazi gahoraho icyo gihe undi umpamagaye wese anyishura 250FRW ku ijerekani.”
Yakomeje agira ati “Urebye ibura ry’amazi ya WASAC risa n’irigenda rigabanuka ariko iyo yabuze ashobora kubura n’ukwezi kose.”
Havugimana avuga ko bimutungiye umuryango ndetse n’umwana we ngo akaba yiga mu ishuri yishyura ibihumbi 47FRW ku gihembwe i Kagugu mu Murenge wa Gisozi.
Ibibazo by’amazi byatumye bagura ibigega batangira ubucuruzi
Mu 2000, Marie Rose Mukamutungirehe, umubyeyi wo mu kigero cy’imyaka nka 50 yabonye mu gace atuyemo ka Kibagabaga bakunze kubura amazi, yiyemeza kubaka robine (ivomo) akajya agurisha abaturanyi be amazi.
Mukamutungirehe avuga ko kubera ko aho ivomo rye riri hasa n’aho ari hasi, ivomo rye ntirikunze kubura amazi, bigatuma ibice bikikije Kibagabaga byose bijya gushaka amazi ku ivomo rye.
Agira ati “Twebwe amazi yacu ntajya abura keretse ari nk’itiyo yatobotse. Nk’abatuye za Kimironko usanga baza kuvoma hano kuko ho amazi akunda kubura cyane.”
Avuga ko nibura mu cyumweru yinjiza ibihumbi 40FRW kubera ubucuruzi bw’amazi, mu gihe yishyura ku mafaranga 330 kuri metero kibe.
Nyuma yo kubona ko muri ako gace, amazi akunda kubura cyane, muri 2014, Mukamutungirehe yaguze ikigega cya litiro ibihumbi bitanu, ni ukuvuga amajerekani 250, kimufasha gufata amazi y’imvura mu rwego rwo kugira ngo ibura ry’amazi ridahungabanya ubucuruzi bwe.
Agira ati “Iyo amazi yabuze amazi yo muri iki kigega nyacuruza mu minsi ibiri cyangwa itatu akaba ararangiye kandi ijerekani nyigurisha 50FRW mu gihe aya robine nyagurisha 20FRW.”
Ahitwa Bibare mu Murenge wa Kimironko, umukecuru wo mu kigero cy’imyaka nka 70 uzwi nka Maman Alain, afite ibigega bibiri by’amazi kimwe mu gipangu iwe, kimwe kikaba gipima litiro ibihumbi bitanu.
Maman Alain ufite inzu zikodeshwa zirenga icumi mu gipangu iwe, avuga ko yaguze ibyo bigega agamije gukemura ikibazo cy’amazi ku bakiliya bakodesha iwe, kuko ngo amazi yabonaga umugabo agasiba undi muri ako gace.
Cyakora agira ati “Gusa nyine urumva, amazi iyo yabuze n’abaturanyi baza kuvoma iwanjye, ijerekani nkayibagurisha ku mafaranga 100.”
Mu gihe ikibazo cy’ibura ry’amazi kandi cyakunze kumvikana mu Murenge wa Kanombe mu Karere ka Kicukiro ahazwi nko kuri 12, abaturage baho mu 2012 bishyize hamwe binyuze mu budehe biyubakira ikigega cya metero kibe eshanu bagamije gufata amazi bakazajya babona ayo bakoresha igihe amazi yabuze.
Gusa, ako kagega kabaye iyanga maze Umuryango utari uwa Leta witwa World Vision wiyemeza kubakira abo baturage Ikigega cya metero kibe 65 kuri miliyoni 40FRW ariko abo baturage na bo babigiramo uruhare rw’ 10%.
James Ryakatonda, umwe mu bakora kuri ibyo bigega, agira ati “Hano amazi ajya abura cyane, twebwe rero ibi bigega bifata amazi tukayabika noneho tukazayafungura ari uko amazi ya WASAC yabuze kugira ngo abaturage babone aho bavoma. Icyo gihe ijerekani tuyibahera 50Frw.”
Ryakatonda avuga ko iyo amazi yabuze, ibi bigega babyifashisha mu kugurisha abaturage amazi nibura mu gihe cy’iminsi ine.
Uretse aha twasuye, abaturage cyane cyane mu karere ka Kicukiro bihangiye imishinga yo gucuruza amazi, bagura ibigega cyangwa ibishashi bijyamo amazi, bakavoma amazi yaje, ariko bitewe n’ibura ry’amazi bavomerwa n’imodoka zijya ziyavana mu mirenge yo hirya aho amazi aboneka, bityo nabo bakagurisha abandi.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/ubucuruzi/article/ibura-ry-amazi-ibyago-bya-bamwe-inyungu-ku-bandi,Business
Umujyi wa Kigali wahawe igihembo cyo guteza imbere imibereho y’abaturage,"

Iki gihembo cyatanzwe na Newcities ku bufatanye n’Umuryango Novartis Foundation wo muri Leta Zunze Ubumwe za Amerika ndetse n’Umujyi wa Montreal muri Canada, kuri uyu wa 22 Gicurasi 2019, Umujyi wa Kigali ugikesha siporo rusange izwi nka “Car Free Day” iba kabiri mu kwezi.
Muri “Car Free day”, abatuye mu Mujyi wa Kigali bose bagirwa inama yo guparika amamodoka bagahurira mu Mujyi wa Kigali rwagati bagakora siporo.
Mu itangazo rigenewe abanyamakuru, Umujyi wa Kigali uvuga ko “Car Free Day” “igamije kubungabunga ubuzima bw’abaturage bakora imyitozo ngororamubiri ariko kandi ikanagira uruhare mu kurengera ibidukikije.”
Ibyo bihembo byiswe “Wellbeing City Awards”, bitanzwe ku nshuro ya mbere , bigamije gushimira imijyi ishyira imbere imibereho y’abayituye mu igenamigambi yayo ndetse na politiki z’ibihugu.
Imijyi isanga 100 yo mu bihugu 27 hirya no hino ku isi yari yitabiriye gupiganira ibyo bihembo, ariko Newcities n’abafatanyabikorwa bahitamo imijyi itanu gusa harimo n’Umujyi wa Kigali ari na wo byarangiye wegukanye intsinzi.
Umuyobozi w’Umujyi wa Kigali, Marie Chantal Rwakazina, agira ati “Ni ibyishimo bikomeye kuba Umujyi wa Kigali wegukanye intsinzi nk’umujyi uharanira guteza imbere imibereho myiza y’abaturage.”
Rwakazina akomeza avuga ko bitanga icyizere kuri siporo rusange ya “Car Free Day” nka gahunda igamije guteza imbere ubuzima rusange n’imibereho myiza y’abatuye Kigali.
Yashimiye abaturage ba Kigali, cyane cyane abitabira Car Free day igihe cyose ndetse n’abafatanyabikorwa bafasha mu gutuma iyi gahunda igenda neza, ndetse anavuga ko bazakomeza guteza imbere iyi siporo.
John Rossant, Umuyobozi wa NewCities ari na wo washinze uyu muryango, agira ati “Imibereho myiza itangirira mu gutegura igishushanyo mbonera, ariko ntibigarukire aho. Uyu muryango uharanira imijyi itanga umunezero n’ubuzima bwiza ifata imibereho myiza nk’izingiro ry’ibigomba gushingirwaho mu gutegura no kuyobora imijyi.”
Yakomeje agira ati “Akanama kacu gatanga amanota rero kishimiye kumva umuhate Umujyi wa Kigali wabishyizemo kuko tubona ‘Car Free Day’ igenda itera imbere kandi Kigali irakataje mu bikorwa biteza imbere imibereho myiza y’abaturage.
Uretse Umujyi wa Kigali, indi mijyi yegukanye ibihembo muri “Wellbeing City Award” irimo Santa Maria wo muri Leta Zunze Ubumwe za Amerika kubera guteza imbere umuryango (community), Pune wo mu Buhinde kubera guteza imbere ubukungu no guha amahirwe angana abawutuye, Lisbon wo muri Portugal kubera guteza imbere ibidukikije ndetse na Milan wo mu Butaliyani kubera guteza imbere imibereho myiza y’abaturage.
Iyi mijyi uko ari itanu, ikaba izashyirizwa ibihembo byayo ku wa 19 no kuwa 20 Kamena 2019 i Montreal muri Canada.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ubukungu/iterambere/article/umujyi-wa-kigali-wahawe-igihembo-cyo-guteza-imbere-imibereho-y-abaturage,Business
