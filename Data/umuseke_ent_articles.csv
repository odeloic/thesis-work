Title,Body,Url,Category
"
         Corona yazonze abagabo batamenyereye mu rugo, agacupa gasimburwa n’igikoma-Senderi          
      ","Umuhanzi Senderi International Hit yasohoye indirimbo asaba abafana be n’Abanyarwanda muri rusange kumvira inama zibasaba kuguma mu rugo. Avuga ko corona yabaye ikibazo cyane cyane ku bagabo batamenyereye kuguma igihe kirekire mu rugo. Ni mu ndirimbo yise ‘Corona Gezaho’.
Avuga ko iki cyorezo cyahagaritse ubuzima bwa benshi ariko cyane cyane ba nyakabyizi n’abashomeri batari basanzwe bafite icyo binjiza. Avuga k obo ubuzima bwababanye ibamba.
Ati: “ Corona waturaje rwantambi. Uhagarika abari bafite ubukwe, ukura abana mu mashuri, uhombya ibihugu karahava…”
Senderi avuga ko iyo coronavirus yabujije abagabo kwisanzura cyane kuko ngo yabagize imfungwa, ntibashobora kujya gusangira icupa na bagenzi babo, bamwe mu banywaga agahiye bayoboka igikoma.
Mu ndirimbo ye kandi avuga ko coronavirus yaryamishije abasore matelas zirika n’abakobwa babura amafaranga yo kugura mega zo kujya ku mbuga nkoranyambaga(chat).
Nubwo avuga ibibazo abantu bahuriye nabyo mu ngo zabo kubera kiriya cyorezo, Senderi avuga ko kuguma mu rugo ari ingenzi.
Yanenze abantu buririye kuri iki cyorezo bagakwirakwiza impuha.

UMUSEKE.RW
",https://umuseke.rw/corona-yazonze-abagabo-batamenyereye-mu-rugo-agacupa-gasimburwa-nigikoma-senderi.html,Entertainment
"
         Kigali: Umuhanzi Naason yapfushije  Se          
      ","Umuhanzi  Nshimiyimana  Naason uzwi ku izina rya Naason yapfushije Se witwa Djumaine Athanase wari umaze igihe arwaye. Mushiki wa Naason kwa Sewabo witwa Sabrina Uyisenga yabwiye Umuseke ko Sewabo yari amaze igihe kirekire arwaye ariko kwa muganga bari baramubuzemo indwara.
Nyakwigendera yari asanzwe atuye mu Murenge wa Kimisagara, ahitwa Kamuhoza mu karere ka Nyarugenge.
Uyisenga Sabrina avuga ko nyakwigendera yigeze kuba umwe mu bacuranzi ba chorale Hoziana ya ADEPR Nyarugenge.
Atabarutse afite imyaka 67 y’amavuko akaba asize abana umunani Naason we akaba ari uwa kabiri.
Jean Pierre NIZEYIMANA UMUSEKE.RW
",https://umuseke.rw/kigali-umuhanzi-naason-yapfushije-se.html,Entertainment
"
         Abarimo Sandrine Isheja, Bruce Melodie, Arthur baratanga inama zo kwirinda COVID-19          
      ","Ibyamamare bitandukanye mu Rwanda birimo abahanzi, abanyamakuru n’abanyarwenya bahagurukiye ubukangurambaga bugamije kurwanya icyorezo cya Coronavirus (COVID-19) batanga inama uburyo abantu bakwiye kwitwara muri ibi bihe burimo no kuguma mu rugo.
Ubu butumwa bari kubutambusta ku mbuga nkoranyambaga zabo nka Instagram, bagahamagarira abaturarwanda kwirinda iki cyorezo kimaze gufata abagera kuri 40 mu Rwanda.
Mu butumwa bw’amashusho, Bruce Melodie yabwiye buri muturarwanda waba warabanye n’umuntu ufite ibimenyetso by’iki cyorezo cyangwa we ubwe akaba abifite, akwiye kwihutira kubimenyesha inzego z’ubuzima.
Uyu muhanzi kandi asaba abaturarwanda gukomeza kwitwararika “Mugume mu rugo, mukarabe intoki, amagara araseseka ntayorwe.”
Umunyamakuru Sandrine Isheja Butera asaba abaturarwanda kwirinda ingendo zitari ngombwa bakaguma mu rugo kugira ngo batagira aho bahurira n’ubwandi bw’iki cyorezo.
Uyu munyamakuru usanzwe ari n’umubyeyi wubatse by’umwihariko ubutumwa bwe yibanze ku babyeyi abasaba kugumana n’abana mu rugo bakabarinda gutarabuka.
Ati “Mubafashe gusubiramo amasomo ni n’igihe kiza cyo kuganira n’abana ukaganira n’umwana ugakina n’umwana wawe mukaganira mukaba inshuti.”
Umuhanzi Mani Martin we yacyebuye abanyarwanda bakomeje gukerensa inama n’ingamba bari kugirwa na Guverinoma y’u Rwanda ku buryo hari abumva ko areba bamwe abandi bakaba bayakomoreweho.
Ati “Nyabuneka nyabuneka guma mu rugo, nubwo amabwiriza tuyahabwa ariko birababaje kubona hari abayarengaho wasohoka mu rugo ugiye kugura icyo kurya ukabona abantu baragenda”
Uyu muhanzi uvuga ko nta kintu kidasanzwe na kimwe cyabuza Ubuntu kubahiriza ariya mabwiriza, yibutsa abantu ko kiriya cyorezo gifata buri wese bityo ko no kukirinda bireba buri wese, akibutsa abantu gusukura ibiganza n’amazi meza ndetse n’isabune.
Umunyarwenya Nkusi Arthur, na we yatanze ubutumwa bwuzuye urwenya ariko butanga inama zo kudacika intege.
Atangira agira ati “Ibintu byakomeye ariko ntimugire ubwoba [agakubita agatwenge]…”
Uyu munyarwenya we agira inama abaturarwanda kudaha agaciro ibihuha no kwirinda kuyobywa na byo ahubwo bakajya bizera amakuru yatanzwe na Minisiteri y’Ubuzima nk’urwego rufite ububasha bwo gutanga amakuru areba iki cyorezo.
Asaba abantu kudakomeza kumva ko ibintu byadogereye kandi bakibanda ku makuru areba igihugu cyabo aho gukurikirana ayo mu bindi bihugu.
UMUSEKE.RW
",https://umuseke.rw/abarimo-sandrine-isheja-bruce-melodie-arthur-baratanga-inama-zo-kwirinda-covid-19.html,Entertainment
"
         Manu Dibango wari umuhanzi ukomeye ku Isi yahitanywe na Covid-19          
      ","Umuhanzi Manu Dibango wahimbwe “Papy Groove” yatabarutse afite imyaka 86. Yapfuye kuri uyu wa kabiri tariki 24 azize Covid-19, indwara ituruka kuri coronavirus.
Urupfu rwe rwatangajwe n’abo mu muryango we, bavuze ko yishwe na Covid-19.
Itangazo ry’umuryango we rigira riti “Babyeyi dukunda, nshuti, ijwi rirahamagarira kure… N’umubabaro turabatangariza urupfu rwa Manu Dibango, ‘Papy Groove’ wacu, yapfuye tariki 24 Werurwe 2020 afite imyaka 86, azize Covid-19.”
Manu Dibango ubusanzwe akomoka muri Cameroon yageze i Marseille mu 1949 akiri ingimbi, ibikorwa bye byamuhesheje umudari w’icyubahiro Chevalier de la Légion d’honneur mu 2010.
Uyu mugabo yari agikomeye acuranga injyana ya jazz n’iyitwa musique classique, ndetse mu mwaka ushize yakoze ibitaramo bitandukanye.
Abamuzi bavuga ko yari umugabo w’igihangange, munini kandi ubwo bunini bwe bungana n’ubumuntu yagiraga, ngo yahoraga yishimye.
Umunyamabanga wa Leta muri Minisiteri y’Ububanyi n’Amahanga, Amb. Olivier Nduhungirehe yavuze ko Cemeroon, Africa n’Isi bibuze umuntu ukomeye, ukwiye icyubahiro.

UMUSEKE.RW
",https://umuseke.rw/manu-dibango-wari-umuhanzi-ukomeye-ku-isi-yahitanywe-na-covid-19.html,Entertainment
"
         Kenny Rogers yapfuye          
      ","Umuhanzi wo ku rwego rw’isi wamenyekanye mu njyana zigenda gahoro ariko zifasha abantu kuruhuka witwa Kenny Rogers yapfuye afite imyaka 81. Ni umuhanzi wari umuhanga cyane k’uburyo yahawe ibihembo bya Grammy Award inshuro eshatu.
Rogers yabaye icyamamare cyane mu gihe cy’imyaka 20 ni ukuvuga guhera 1970 kugeza 1980.
Abo mu muryango we bavuga ko yazize urupfu rusanzwe. Ngo si COVID -19.
Yaguye iwe ari kumwe n’abo mu muryango n’inshuti ze.
Kenneth Ray Rogers yavutse taliki 21, Kanama, 1938.Yakoraga indi  mirimo irimo ubucuruzi, gukina filimi, akandika kandi akanaririmba indirimbo.
Yari umwe mu bagize itsinda ry’ibirangirire muri muzika ryitwa Country Music Hall of Fame.
Yari azi kuririmba ariko akanacuraga guitar ya bass.
Indirimbo ze zatangiye kumenyekana cyane muri 1967 gukomeza kugeza mu myaka ya 1990.
Guhera muri 1975 yakoze muzika wenyine ariko akajya akorana rimwe na rimwe n’abandi bahanzi muri country bakomeye nka Dolly Parton na Sheena Easton ndetse na Lionel Richie.
Imwe mu ndirimbo yakoze zigakundwa kurusha izindi zose ni iyo yise ‘The Gambler’. Iyi yayikoze muri 1978.
Mu buzima bwe bwose yakoze indirimbo zirenga 120 akaba yaragurishije albums miliyoni 100 ku isi hose.
Ibi byatumye aba umwe mu bahanzi bake bagurishije album nyinshi kurusha abandi babayeho.
The Gambler

Jean Pierre NIZEYIMANA
UMUSEKE.RW
",https://umuseke.rw/kenny-rogers-yapfuye.html,Entertainment
"
         Congo-Brazza: Umuhanzi Aurlus Mabélé yishwe na COVID-19          
      ","Umuhanzi ukomoka muri Repubulika ya Congo- Brazzaville  Aurlus Mabélé wabaga mu Bufaransa yishwe na COVID-19. Yari afite imyaka 67 y’amavuko. Ni umwe mu bahanzi b’Africa bamenyekanye cyane mu myaka ya 1980 na 1990. Yabaga mu Bufaransa.
Abo mu muryango we n’abakunzi be batangaje ku mbuga nkoranyambaga ko yishwe na coronavirus.
Abafana be bamwitaga umwami w’injyana ya Soukous, iyi ikaba ari injyana yo muri Repubulika iharanira Demukarasi ya Kongo ikundwa henshi muri Africa.
Umukobwa we yitwa witwa Liza Monet nawe usanzwe ari umuhanzi mu Bufaransa yavuze ko yababajwe n’urupfo rwa Se wahitanywe na coronavirus.
Ati: “ Ubu mfite agahinda kenshi k’uburyo ntawampoza.”
Inshuti ye kandi isanzwe ikorera mu itsinda yashinze ryitwa Loketo yitwa Mav Cacharel nawe yanditse kuri Facebook ko Mabélé yishwe na coronavirus.
Ku rundi ruhande ariko usanzwe akurikirana ibikorwa bya Mabélé witwa Jimmy Ouetebou yabwiye BBC ko atakwemeza ko Mabélé yazize coronavirus kuko n’ubundi ngo yari asanganywe ibibazo by’ubuzima harimo uburwayi bw’igihe kirekire.
Mabélé, amazina ye nyayo ni Aurélien Miatsonama, akomoka muri Congo-Brazzaville ariko muri 1980 yimukiye mu Bufaransa.
Ni umwe mu bahanzi bakomeye ba Africa yo mu nsi y’ubutayu bwa Sahara akaba ari umwe mu batangije kandi bamenyekanisha ku isi injyana ya soukous.
Imwe mu ndirimbo ze zakunzwe kurusha izindi ni iyo yise Embargo.
Umva indirimbo ‘Embargo’

Jean Pierre NIZEYIMANA
UMUSEKE.RW
",https://umuseke.rw/congo-brazza-umuhanzi-aurlus-mabele-yishwe-na-covid-19.html,Entertainment
"
         Ikiganiro na Oda Paccy wifuza gufasha abandi bakobwa bafite impano yo kuririmba          
      ","Uzamberumwana Oda Pacifique uzwi  Oda Paccy ni umuhanzi kazi nyarwanda ubifatanya no gushabika mu muziki muri Label ya Ladies Empire anabereye umuyobozi. Aganira n’umuseke yavuze ko  umuziki wamugejeje kuri byinshi bityo akaba yifuza kuzamura n’abandi bakobwa bafite impano yo kuririmba.
Uzamberumwana Oda Paccy imfura mu muryango w’abana babiri akaba umubyeyi w’umwana umwe, yinjiye mu muziki byeruye muri 2009 ahita ashyira hanze indirimbo yise Ese Nzapfa yanamufashije kumenyekana
Ati “Usibye iriya ndirimbo navuga ko n’indi nise ‘miss president’ ari yo yamfashije kwisobanukirwa  ndetse nzahora nyubaha cyane, yatumye nibuka ko ndi umugore ushobora kurwanirira igihugu bibaye ngombwa.”
Oda Paccy yemeza ko yakoze injyana ya Hip Hop kuko ari injyana idakorwa cyane n’igitsinagore.
Ati “Burya Hip Hop si injyana nakoze mbere y’izindi zose kuko na  mbere y’uko menyekana mu muziki nabanje kujya nandika indirimbo ziri mu mujyo wa RnB ariko navuga ko nakoze Hip Hop kuko yari injyana idakorwa cyane n’igitsina gore mu Rwanda.”
Akomeza avuga ko umuziki wagize uruhare rukomeye mu iterambere ry’umwari n’umutegarugori mu Rwanda.
Ati “Umuziki navuga ko ari uruvugiro ndetse ni ahantu haca ubutumwa bwibutsa abagore gukomera kandi ko bashoboye ndetse ko nta kintu na kimwe kidashoboka kuri bo. Umuziki kandi wibutsa ko abagore ari abantu bagaciro.”
Oda Paccy avuga ko ibyo amaze kugeraho mu muziki byamuhaye igitekerezo cyo  gufasha abakobwa bagenzi be abicishije muri Label ya Ladies Empire abereye umuyobozi.
Ngo ubu bufasha azabutanga abinyujije muri Label ye Ladies Empire yateguye amarushanwa yo gushaka abakobwa bafite impano mu muziki.
Avuga ko umukobwa ushaka kwinjira muri aya marushanwa azifata amashusho atarengeje umunota arimo kuririmba akayohereza kuri whatsapp y’iriya Label n’imyirondoro ye ubundi bagasuzuma niba afite impano ikwiye gushyigikirwa.
Aya marushanwa yatangiye ku wa wa 18 Werurwe kugeza ku wa 5 Mata 2020.
Avuga ko iyo ataza gukora umuziki yari gukora ibifite aho bihuriye n’ikoranabuhanga cyane mu gice cya ‘Programming’.
Robert KAYIHURA
UMUSEKE.RW
",https://umuseke.rw/ikiganiro-na-oda-paccy-wifuza-gufasha-abandi-bakobwa-bafite-impano-yo-kuririmba.html,Entertainment
"
         Miss Naomie wanenzwe mu cya Leta ibikorwa bye ntazafatanya n’abategura Miss Rda          
      ","Miss Rwanda 2020 Naomie Nishimwe yatangaje ko ibikorwa bye birimo n’umushinga we azabikora adafatanyije n’abasanzwe bategura igikorwa cya Miss Rwanda banasanzwe bafatanya n’abakobwa batowe gushyira mu bikorwa imishinga bahize.
Mu itangazo ryashyizwe hanze n’uyu mukobwa uherutse gutorerwa kuba mwiza ku mubiri, mu muco n’ubumenyi, yatangaje ko ibijyanye n’inshingano ze mu gihe afite ikamba atazafatanya n’abategura irushanwa rya Miss Rwanda.
Iri tangazo ryashyizweho umukono na Naomie Nishimwe, rivuga ko iki cyemezo cyafashwe mu rwego rwo kumufasha gushyira imbaraga mu gushyira mu bikorwa umushinga we wo kubungabunga ubuzima bwo mu mutwe.
Rivuga kandi ko Miss Naomie azakomeza gukorana bya hafi na Rwanda Inspirational Backup bategura Miss Rwanda.
Naomie Nishimwe watorewe kuba Nyampinga w’u Rwanda mu  ijoro ryo ku wa 22 Gashyantare, yavugishije benshi ubwo yari agikandagira muri iri rushanwa ubwo ryari rikiri mu majonjora y’abazahagararira Intara enye n’Umujyi wa Kigali.
Uyu mukobwa waserukiye Umujyi wa Kigali, benshi bakoresha imbuga nkoranyambaga bakibona amafoto ye bayakwirakwije nk’abamamaza isuka ya cyapa ngona mu gihe cy’ihinga, bavuga ko ari we ukwiye ikamba rya Miss Rwanda 2020.
Uyu mukobwa ukirangiza amashuri yisumbuye kandi yanavugishije benshi ubwo hasohokaga amanota y’abarangije ayisumbuye mu mwaka w’amashuri wa 2019 batangarira amanota ye kuko amasomo ye menshi yagiye abona ikiciro cya nyuma.
Miss Naomie utararipfanye, yemeye ko ariya manota ari aye koko ariko ko abantu bakwiye kuyakira kandi bakamwakira nka Nyampinga kuko yamaze guhabwa iri kamba azamarana umwaka.
UMUSEKE.RW
",https://umuseke.rw/miss-naomie-wanenzwe-mu-cya-leta-ibikorwa-bye-ntazafatanya-nabategura-miss-rda.html,Entertainment
"
         Gahima ufite igihangano ‘ingorane’ ngo iya mbere ni ukugira umugore umwe ntimwumvikane          
      ","Umusaza Gahima Deogratias wo mu Kagari ka Ngoma mu Murenge wa Kabaya mu Karere ka Ngororero afite igihango kigaruka ku ngorane abantu banyuramo, avuga ko ingorane ya mbere ari ukugira umugore umwe ntimwumvikane.
Ni umusaza uzi kuganira cyane, akanyuzamo akanagamo amashyengo ariko yuje impanuro.
Yahimye igihangano ‘ingorane’ ngo ashaka kugaragaza amagorwa abantu banyuramo, akavuga ko yagira ngo atange ubutumwa bityo n’uwo atunze urutoki muri ibyo bihangano bye yikebuke.
Muri iki gihangano ke kiri mu kiciro gisa nk’ubusizi hari aho avuga ko umuntu ahirimbanira kubaho hakaba n’abo bivuna bakiyuha akuya ariko umusaruro babonye ntube ungana n’imbaraga batakaje.
Ati «Nahimbye izi ngorane kugira ngo mbibwire abantu bumve ibyo mvuga babihe agaciro.»
Ku isonga avuga ko ingorane ya mbere ari ukuba warashatse umugore umwe ariko ntimwumvikane, urugo rwanyu rugahoramo intonganya, bikaba byanagira ingaruka mbi ku burere bw’abana ndetse bikazanabakurikirana mu gihe bazaba bubatse ingo zabo.
Gahima ubu ufite imyaka 84 avuga ko umugore we wa mbere yitabye Imana agashaka undi ubu bakaba bamaranye imyaka irenga 25 bakaba babanye neza.
Agira ati « Nabuze umugore wange wa mbere, nishumbusha Bayavuge turi kumwe kugeza ubu. Bayavuge wange yandwanyeho muri iyo myaka yose. »
Bayavuge Francine na we ahamya ibivugwa n’umugabo we ko kuva bashakana babanye neza.
Ati “Uyu musaza twabanye neza ntakibazo gihari, twashakanye neza kandi kugeza ubu tubanye neza.”

Dieudonne NSHIMIYIMANA
UMUSEKE.RW
",https://umuseke.rw/gahima-ufite-igihangano-ingorane-ngo-iya-mbere-ni-ukugira-umugore-umwe-ntimwumvikane.html,Entertainment
"
         Tukowote avuga ko kuba akuze bitamushyiraho igitutu cyo gushaka          
      ","(VIDEO) Irunga Ronge umukinnyi wa Film uzwi nka Tukowote avuga ko imyaka itamushyira ku gitutu cyo gushaka umugore kuko ngo nk’umugabo umubiri we uzakomeza gukora neza nk’uko bisanzwe n’ubwo yaba akuze.
Tukowote avuga ko kuba yaratinze gushaka bitaba intandaro y’igitutu kinshi ngo ashake umugore huti huti.
Avuga ko akeneye igihe gihagije kugira ngo arobanure uwo umutima we uzashima.
Yemeza ko atashaka umugore kubera ko abandi bashatse, akongera ho ko kwigana abandi mu bintu bizakugiraho ingaruka igihe kirekire atari byiza.
Ati: “Mu buzima ikure ku gitutu cy’abantu wowe korera ku gitutu cyawe kuko uwo ugushyira  ku gitutu ngo kora ibi kora ibi ntuzi ikiri mu mutima we wenda ari kugushora.”
Tukowote kugeza ubu afite umukunzi ariko akemeza ko  nta gitutu ariho kandi adakeneye ukimushyiraho ahubwo ko inkono ihira igihe .
Ntiyemeranya n’abavuga ko imyaka  ari igipimo cyo gushakiraho n’ubwo bwose gutinda ugakabya atari byiza.
Tukowote yavukiye mu ri Repuburika iharanira Demukarasi ya Congo ariko  ababyeyi be ni Abanyarwanda.
Yatangiye gukina film mu mwaka wa 2006 ubu akaba  amaze gukina izigera mu 102 harimo film mpuzamahanga imwe ari na yo ya tangiriyeho yinjira muri uyu mwuga wa cinema.
Muri iki gihe ari gukina muri filim ngufi z’uruhererekane zitwa Bamenya.
Iyi filimi iherutse kwegukana igihembo cya Rwanda International Movie Award mu cyiciro cya internet web  yari ihanganyemo na Papa Sava.

Nicolas YUSUF
UMUSEKE.RW
",https://umuseke.rw/tukowote-avuga-ko-kuba-akuze-bitamushyiraho-igitutu-cyo-gushaka.html,Entertainment
"
         Mama Nick na Papa Sava batwaye igihembo cy’abakinnyi  ba Film bakunzwe          
      ","Ku wa gatandatu muri Camp Kigali habereye igikorwa cyo gutanga ibihembo  muri filim zo mu Karere k’Ibiyaga Bigari kibaye ku nshuro ya mbere kiswe Rwanda International Movie Award, Papa Sava na Mama Nick muri filimi yitwa City Maid batwaye igihembo cy’abakinnyi bakunzwe.
Niyitegeka Gracien uzwi nka Papa Sava yahatanye n’abagera ku munani  mu cyiciro cy’abagabo kiswe BEST PEOPLE CHOICE, arabatsinda,  mu gihe Mukakamanzi Beatha bita Mama Nick we yahatanye mu kiciro cy’abagore.
Papa Sava yemeza ko gutsindira igihembo bitavuze ko abandi batitwaye neza ahubwo ko byavuye mu buryo yigaragarije abantu ubwo bazengurukaga igihugu biyerekana.
Ati ”Kuba bampisemo ni iby’agaciro gakomeye kandi byarigaragazaga, biranejeje kandi nta muntu utanezerezwa n’insinzi.”
Mama Nick na we wagarageye muri filime zitandukanye ariko akaba izina rye ryaramenyekanye bitewe na filime ya City Maid, yagize ikiniga ubwo yahamagarwaga ko ari we wegukanye igihembo cy’umugore ukunzwe kurusha abandi.
Ati ”Iyo nishimye ikiniga kiramfata, iki gihembo ngituye Abanyarwanda bose kuko bambaye hafi bambwira ngo Mama komeza kandi bose barantoye.”
Gutora umukinnyi wa filime ukunzwe n’abantu benshi byakorwaga biciye kuri internet, aho byari bifite amanota 40% n’uburyo wakiriwe n’abantu mu rugendo bakoze bazenguruka ibice bitandukanye by’igihugu bigaragariza abakunzi babo bikagira 60%.
Mu bindi bihembo byatwawe  Bamenya Series yatwaye igihembo cya internet web, Seburikoko itwara igihembo cya filime  y’umwaka ndetse n’icya Tv series, best supporting actor yabaye Rugero Norbert uzwi nka Digi Digi, best supporting actress yabaye Munezero Aline ukina muri Bamenya.
Umukinnyi mwiza mpuzamahanga mu bagabo yabaye George, ni umunyaKenya, mu bagore UmunyaUgandakazi umukinnyi Karinda Isai yaragitwaye.
Ibi bihembo kandi byitabiriwe n’abantu bafite aho bahurira na cinema mu Burundi, Tanzania, Kenya na Uganda.
NICOLAS Yusuf
UMUSEKE.RW 
",https://umuseke.rw/mama-nick-na-papa-sava-batwaye-igihembo-cyabakinnyi-ba-film-bakunzwe.html,Entertainment
"
         Abahanzi bakomeye bazataramira i Ngoma na Kirehe ku Munsi Mpuzamahanga w’Umugore          
      ","*Radio Izuba na Izuba TV biyemeje kuzamura imyidagaduri binyuze mu bitaramo
Ubuyobozi bwa Radio Izuba na Izuba TV bwateguye igitaramo kizaba ku cyumweru tariki 8 Werurwe ku Munsi Mpuzamahanga w’Umugore, kikaba kizabera muri Stade ya Ngoma.
Iki gitaramo kiri muri gahunda yo gufasha abatuye Akarere kwidagadurana n’abahanzi basanzwe bumva ariko bikaba bitajya biborohera kubabona amaso ku yandi.
Ubuyobozi bwa Association ADECCO ari na bo ba nyiri Radio na Televeziyo Izuba buvuga ko bugiye gushyira imbaraga nyinshi mu kuzamura imyitagaduro mu Ntara y’Iburasirazuba iki gitangazamakuru gikoreramo.
Ubusanzwe Intara y’Iburasirazuba ubona ko yasigaye inyuma ku bijyanye n’imyidagaduro aho binagoranye kubona inzu z’imyidagaduro muri iki gice.
Uretse ibitaramo byo ku rwego rw’igihugu bikunze kuhaca nka rimwe mu mwaka, ubundi biragoranye kugira ngo uzumve umuntu runaka wateguye igitaramo kandi bijya bigaragara ko abaturage bakunda imyidagaduro cyane.
Igitaramo cyabasusurutsaga ni cyabaga rimwe mu mwaka cya PGGSS kitarahagarara.
Ubuyobozi bwa ADECCO ku ikubitiro batangiriye mu Karere ka Ngoma na Kirehe bazamura imyidagaduro, ku Munsi Mpuzamahanga w’Abagore uzaba ku cyumweru tariki 8 Werurwe 2020 igitaramo kirimo abahanzi banyuranye kizabera muri Stade nshya y’Akarere ka Ngoma.
Kizatangira saa 13h00 z’amanywa hanyuma bazakomereze mu Karere ka Kirehe mu masaha y’ijoro guhera saa 19h00 (After Party) muri Kirehe Guest House.
Abahanzi bazitabira igitaramo barimo Masamba Intore, Nsengiyumva Francois (Igisupusupu), Sgt Major Robert, Eric Senderi na Orhchestre Impala.
Aba baziyongeraho bamwe mu bahanzi bakizamuka bo mu Ntara y’Iburasirazuba nka Camarade Uwizeye uzwi nka PEN KING, B-PAC Rugamba wiyita Umwami w’I Gisaka, Reponse, Aloys Lopez n’abandi.
Kwinjira muri iki gitaramo ni ibihumbi bitanu (5,000Frw) muri VVIP, 2,000Frw muri VIP, 1,000Frw ahasigaye hose na 500Frw ku banyeshuri bafite ikarita y’ishuri.
Umunyamabanga Nshingwabikorwa wa ADECCO Murayire Protais yabwiye Umuseke ko gahunda biyemeje yo kuzamura imyidagaduro mu Ntara y’Iburasirazuba itagomba guhagarara.
Ati “Nyuma yo kubona ko imyidagaduro mu Ntara ikenewe twiyemeje kujya dutegura bene ibi bitaramo nibura kimwe muri buri gihembwe kandi tukazazenguruka uturerere twose tw’Intara.”
Elia BYUKUSENGE
UMUSEKE.RW/Ngoma
",https://umuseke.rw/abahanzi-bakomeye-bazataramira-i-ngoma-na-kirehe-ku-munsi-mpuzamahanga-wumugore.html,Entertainment
"
         Adrien na Gentil Misigaro bafite impungenge zo kuzasubira USA kubera coronavirus          
      ","Abahanzi b’indirimbo zihimbaza Imana Adrien na Gentil Misigaro  bavuga ko kuba icyorezo cya coronavirus  cyarageze muri USA ari imbogamizi kuri bo kuko kuzasubirayo bizabagora. Yemeza ko iki cyorezo kiri gukoma mu nkokora ibikorwa byinshi cyane harimo ibihuriza hamwe abantu benshi.
Ati: “Ni ikibazo kibangamiye abantu ahantu henshi. Gishobora gutera ikibazo icyo ari cyo cyose gusa nk’abakozi b’Imana twizera ishobora byose izakiturinda.”
Ashima ingamba  Leta y’u Rwanda yafashe  harimo no gusuzuma abinjira n’abasohoka ko bafite ibimenyetso birimo n’umuriro mwinshi.
Kugeza ubu ntabwo kiriya cyorezo kiragera mu Rwanda.
Adrien Misigaro ari mu Rwanda  mu rwego rwo gutegura igitaramo afatanyije na Gentil Misigaro kitwa EACH ONE REACH ONE kigamije kurwanya ikoreshwa ry’ibiyobyabwenge.
Coronavirus imaze guhitana abarenga ibimbi bitatu (3000) benshi biganje mu Bushinwa.
Nicolas YUSUF                     UMUSEKE.RW
 
",https://umuseke.rw/adrien-na-gentil-misigaro-bafite-impungenge-zo-kuzasubira-usa-kubera-coronavirus.html,Entertainment
"
         Ndifuza kukwegera kurushaho- Charly& Nina mu ndirimbo nshya ‘Ibirenze ibi’          
      ","Charly na Nina bashyize hanze indirimbo yabo ya mbere muri uyu mwaka wa 2020 yitwa ‘Ibirenze ibi’ baririmbamo ubutumwa bw’umuntu ubwira umukunzi we ko yifuza kumukorera ibirenzi ibyo asanzwe amukorera akamwegera kurushaho…
Iyi ndirimbo yasohotse mu buryo bw’amajwi aherekejwe n’amagambo yanditse (Lyrics) ikubiyemo ubutumwa bw’urukundo bw’umwe mu bakundana abwira umukunzi we amagambo yuzuyuye urukundo.
Batangira bagira bati “ibyo ngukorera mbona ari bikeya ni nk’agatonyanga kamwe mu Nyanja, nzaharanira ibirenze ibi…”
Aba bakobwa banyujije ubutumwa kuri Instagram bahamagarira abakunzi babo kumva iyi ndirimbo yabo nshya bakoze kuva uyu mwaka wa 2020 watangira.
Bagize bati “Muraho bakunzi ba Charly na Nina hamwe na muzika nyarwanda muri rusange Mutwemerere tubagezeho igihangano cyacu gishya twise Ibirenze Ibi.”
Aba bakobwa bari bamaze amezi ane badashyira hanze indirimbo, baheruka gusohora iyo bise Umuti mu Ukwakira 2019.
Muri iyi ndirimbo nshya ‘ibirenze ibi’, Charly na Nina bakomeza bagira bati “Ntagipimo ntarengwa cyo kugukunda mpora nifuza gukora ibirenze nakwegera kurushaho nagukunda birenze ibi watera intambwe ngatera indi hehe no kwifuza hehe no kwigunga.”
Nicolas YUSUF
UMUSEKE.RW
",https://umuseke.rw/ndifuza-kukwegera-kurushaho-charly-nina-mu-ndirimbo-nshya-ibirenze-ibi.html,Entertainment
"
         Papa Sava arasaba Purukeriya kugaruka, undi ati “abanze akemura icyatumye anyirukana”          
      ","Niyitegeka Gratien AKA Papa Sava arasaba Rosine Bazongere cyangwa Purukeriya uherutse kwirukanwa muri Film Papa Sava kugaruka kuko n’ubundi atamwirukanye ahubwo yari yamuhagaritse, undi na we akavuga ko kugaruka bishoboka ariko ko babanza bakaganira bagakemura ikibazo n’ubundi yari yazamuye ku bijyanye n’amasezerano y’akazi.
Iyirukanwa rya Purukeriya muri Papa Sava ryari rimaze iminsi rivugwa mu bitangazamakuru bitandukanye ndetse uriya mugore we yivugiye ko Papa Sava yamwirukanye atamuteguje.
Aganira na kimwe mu binyamakuru bikorera mu Rwanda, Rosine AKA Purukeriya yagize ati “Navuyemo ntanteguza, navuyemo atambwiye, nti nakosheje iki?”
Papa Sava na we wagiye agira icyo avuga mu Itangazamakuru, yari yavuze ko yirukanye uriya mugore amuziza imyitwarire mibi muri bagenzi be.
Purukeriya we akavuga ko ntakosa yari yakoze ryo gutuma yirukanwa uretse ko yari yasabye guhabwa amasezerano y’akazi mu gukina muri iriya Film kandi ko ari byo yabonaga byatuma irushaho gutera imbere.
Yagize ati “Eraga iyo ufite amasezerano ibikorwa ukora ubikora nk’ibyawe kandi uba utuje.”
Uriya mugore wumvikanaga nk’uwarakajwe no kuba yarirukanywe, yari yanavuze ko bidakwiye ko Papa Sava ashyira umukinnyi muri Film ye uko abishaka cyangwa akamukuramo uko yishakiye.
Mu kiganiro yagiranye n’Umuseke, Papa Sava yavuze ko atirukanye uriya munyarwandakazi ahubwo ko yamuhagaritse kubera imyitwarire ye mibi irimo gutongana na bagenzi be bakinana ndetse no kutaboneka uko akenewe.
Ati “Ni nko mu muryango umuntu yakosa bakamuhana.”
Avuga ko uriya munyarwandakazi yacisha macye akagaruka. Ati “Nacishe make  yongere agaruke ikindi ni umukobwa n’umubyeyi dukina ibintu by’ikinamico iby’impinduka mu gukina yakabaye abyumva na we.”
Papa Sava avuga ko yababajwe cyane no kubona Rosine yaragiye hanze akavuga ko bamwirukanye kandi ibyo bamwandikiye bajya kumuhagarika byose yarabisomye.
Papa Sava akomeza avuga ko ubuzima ari nk’ubwato amazi yinjiramo andi agasohoka ko kuba yava muri iyi film ntanigikuba cyaba cyacitse.
Mu kiganiro yagiranye n’Umuseke, Purukeriya yavuze ko iyi filime atifuzaga kuyivamo kuko yari imaze kumwubakira izina.
Avuga ko kuyisubiramo byashoboka ariko ko byabanza bigaca mu biganiro ndetse bakabanza kumvikana ku bijyanye n’imikoranire.
Ati “Ndi umukinnyi wa film narayikundaga nyifitemo abakunzi benshi ntacyambuza gukomeza ibintu biciye mu buryo, hari ibyatumye tudakomezanya biramutse bikosowe ntacyo bitwaye.”
Nicolas YUSUF
UMUSEKE.RW
",https://umuseke.rw/papa-sava-arasaba-purukeriya-kugaruka-undi-ati-abanze-akemura-icyatumye-anyirukana.html,Entertainment
"
         Nzacurangira abantu si imbwa- DJ Miller abwira abibaza ku Gitaramo Dog Show azacurangamo          
      ","Karuranga Vilgire umaze kumenyerwa mu kazi ko kuvanga imiziki ku izina rya Dj Miller azitabira igitaramo kiswe Dog Show kizaba kirimo imbwa, yavuze ko azaba ari gucurangira abantu bazakitabira aho kuba imbwa nubwo na zo zizaba zihari.
Dj Miller azacuranga muri kiriya gitaramo Dog Show kizabera mu mujyi wa Kigali muri Kamena uyu mwaka.
Nta muhanzi uzaririmbamo ahubwo hazacurangwamo imiziki ndetse hanamurikirwemo imbwa zigaragaza ubumenyi zifite.
Abakurikirana iby’imyidagaduro mu Rwanda bakunze gukoresha imbuga nkoranyambaga, bakomeje kukigarukaho banagitangaho ibitekerezo binyuranye.
Bamwe bibaza niba Dj Miller azacurangira imbwa, abandi bati “DJ Miller mu gitaramo k’imbwa,…”
Uyu muvangamiziki uherutse gukora ubukwe, ntiyishimiye ibi bitekerezo, atanga ibisobanuro byimbitse kuri kiriya gitaramo kizaba mu mpeshyi.
Mu kiganiro yagiranye n’Umuseke yagize ati “Ni  igitaramo cy’abantu bakunda n’abatunze imbwa ni bo nzacurangira ntabwo nzacurangira imbwa.”
Abari gutegura iki gitaramo bavuga ko kizaba kiba buri mwaka, kikazajya kigamije kwerekana ubushobozi bw’imbwa mu bikorwa zisanzwe zikora nko mu buvuzi no mu mitoreze.
Ngo mu Rwanda ibi ibi bitaramo ntibimenyerewe ariko abantu bari banyotewe n’ibi birori cyane ko mu bihugu byateye imbere bisanzwe biba.
Nicolas YUSUF
UMUSEKE.RW
",https://umuseke.rw/nzacurangira-abantu-si-imbwa-dj-miller-abwira-abibaza-ku-gitaramo-dog-show-azacurangamo.html,Entertainment
"
         Byinshi kuri Papa Sava: Izina ry’impine, igitekerezo cyavuguruwe inshuro eshatu,…          
      ","Niyitegeka Gratien uzwi nka Papa Sava kubera Film y’uruhererekane akinamo yitwa gutya, yatuganirije byinshi ku gitekerezo k’iyi film ndetse n’uburyo yagiye ahura na bamwe mu bakinnyi bayikinamo barimo Ndimbati umaze kuyamamaramo.
Uyu musore wamenyakanye muri zitandukanye nka Seburikoko, avuga ko igitekerezo cya Papa Sava ubu ica kuri Youtube yakize ashaka kujya akina ibijyanye n’Umuco.
Ngo yari kujya yibanda ku nsigamigani zitandukanye zirimo igira iti “Impama itazakugeza i Kigali uyirira ku Ruyenzi”, “utazi akaraye ifumbwe araza ifu”.
Nyuma yabonye atapfa kubona ibikoresho bijyanye n’ibyo hambere, aza guhindura igitekerezo.
Ngo yifuzaga ko ibi azajya abikora nk’imivugo izajya ica kuri Youtube ndetse ahita ageragereza ku gakino kamenyekanye kitwa ‘Ubyibuha ute unyambuye’, nyuma aza kubona ko bidahagije ni ko guhita afata umwanzuro wo kujya abikinamo Film afatanyije n’abandi.
Izina ry’iyi Film ‘Papa Sava’ benshi bakeka ko ari nk’umupapa w’umwana witwa Sava, avuga ko atari cyo bisobanuye ahubwo ko ari impine y’imvugo Papa du Savoir.
Papa sava avuga ko ajya guhitamo izina papa sava hatekerejwe uburyo bwa gihanzi bugamije gushyira urujijo mu bantu byitwa kuzimiza.
Ati “Papa sava ntabwo ari Se wa Sava ahubwo Papa Sava ni Papa du savoir mu ndimi z’amahanga bivuze umuntu ushobora gushungura ibintu ariko agamije gutanga ubutumwa mu bantu .”
Ngo abantu bakomeje kuyita kwiyumvisha ko iriya nyito iba ivuga umubyeyi w’umwana witwa Sava, ahita ashyira mu ngiro ikifuzo cyabo ahita ashyiramo abakinafilimi b’ababyeyi ba Sava ndetse na Sava ubwe ariko nyuma aza gukuramo uriya mwana.
 
Ndimbati umaze kuba icyamamare bahuye bate?
Ngo bahujwe na Siperansiya bakinana muri Seburikoko, amubwira uburyo uriya mugabo akunda Film, ahita asaba Papa Sava kumushyira muri iriya film.
Icyo gihe bahise batangirana mu gakino ka ‘Ubyibuha ute unyambuye’ ngo abona abikoze neza ahita anamukinisha mu bindi bice byakurikiyeho.
Ngo abakinnyi bamutunguye kubera imikinire yabo muri iriya film ni Digidigi na Marigarita akaba umugore wa Ndimbati muri iriya film.
Nicolas YUSUF
UMUSEKE.RW
",https://umuseke.rw/byinshi-kuri-papa-sava-izina-ryimpine-igitekerezo-cyavuguruwe-inshuro-eshatu.html,Entertainment
"
         Platini mu rugendo rushya n’izina rishya ubu ni P…Ngo ibya Dream Boyz byararangiye          
      ","Nemeye Platini wahoze mu itsinda rya Dream Boyz, mu buryo bweruye yashyize yemera ko ubu iby’iri tsinda bisa nk’amateka kuko ubu yatangiye kwikorana umuziki ndetse ubu akaba yarahinfuye izina ubu asigaye yitwa P.
Byavuzwe mu minsi yashize ubwo hasohoka indirimbo buri umwe yaba Platini na TMC bakoze ku giti cyabo, ariko bombi ntibakwerura ko batakiri kumwe nk’itsinda.
Mu cyumweru gishize, TMC we yuriye rutemikire yerekeza muri Leta Zunze Ubumwe za Amerika bivugwa ko agiye gukomerezayo amasomo.
Platini na we amaze iminsi agaragara mu bitaramo byazengurutse mu bice binyuranye ari wenyine.
Ibi bitaramo byabaye mu cyumweru gishize ubwo habaga Tour du Rwanda, bisoje Platini yeruye koi bye na TMC byarangiye nk’itsinda ryo kuririmba.
Ati “Ntabwo aho imyaka igeze tubona viziyo kimwe buri wese afite intumbero ye gusa icyiza ni uko turi abavandimwe.”
Yavuze ko ibikorwa bya buri wese bizagaragara nubwo we ibye bizaguma muri muzika kuko uyu mwaka agiye kwibanda ku ndirimbo ze gusa.
Yasabye ko abamamaza ibikorwa bya Dream Boyz babihagarika bakamamaza izina rye kuko muri iyi minsi atari kwitwa Platini ahubwo asigaye yitwa P.
Avuga ko yabanje kugorwa no kujya ku rubyiniro atari kumwe na TMC ariko ko yatunguwe no kubona abafana bamwishimiye cyane.
Aba basore bamaze imyaka 11 bagize itsinda Dream Boys ryanegukanye PGGSS nk’irushanwa rikomeye ryabayeho muri muzika nyarwanda ndetse bakoze Album esheshatu bamurikiye abakunzi babo.
Nicolas YUSUF
UMUSEKE.RW
",https://umuseke.rw/platini-mu-rugendo-rushya-nizina-rishya-ubu-ni-pngo-ibya-dream-boyz-byararangiye.html,Entertainment
"
         Coronavirus yatumaga Riderman akumbura cyane u Rwanda          
      ","Gatsinzi Emery umuraperi ubirambyemo hano mu Rwanda uzwi nka Riderman avuga ko icyorezo gihangayikishije Isi muri iyi minsi cya Coronavirus yagitekerezagaho bikamutera gukumbura mu rugo.
Riderman ku wa gatanu nibwo yagarutse i Kigali avuye gukorere igitaramo ku mugabene w’Uburayi mu gihugu cy’Ububiligi aho yari yajyanye n’umuhanzikazi Marina ndetse na Social Mura kuva tariki 20 Gashyantare 2020.
Riderman ubwo aganira n’Umuseke yadutangarije ko icyorezo cya Coronavirus kimaze guhitana abataribake cyane mu gihugu cy’Ubushinwa  ari na ho cyaturutse ko cyamuteraga ubwoba.
Avuga ko mu Bufaransa ahaturanye n’Ububiligi bari baherereyomo naho habonetse abantu bamaze kwandura kiriya cyoroze n’ubwo aho yari ari cyari kitarahagera.
Ati “Nayitekerezagaho kuko nko mu Bufaransa hegereye Ububiligi kandi hari abantu bari bayivuzweho ntiwabura kubitekereza usibye ko utahagarika ubuzima burundu.”
Avuga ko iki cyorezo kugeza ubu kimaze kwibasira ibihugu bitandukanye byo muri Aziya  no ku mugabane  w’Uburayi ndetse hari ahabonetse umurwayi muri Africa nko muri Nigeria na Misiri, ngo byatumaga akumbura mu Rwanda.
Ati “Nageze aho nkumbura mu rugo, nkumbura abavandimwe n’inshuti nubwo tutamazeyo igihe kirekire.”
Ngo yagerageje gukurikiza amabwirizwa bahabwaga kugira ngo abashe kwirinda icyorezo kimaze gutwara ubuzima bw’abasaga 2700 ku Isi.
Avuga ko ikindi cyamugoye ubwo yari i Burayi ari imbeho nyinshi kuko muri iki gihe bari ubukonje.
Riderman abaye umwe mu baririmbyi bake bo mu Rwanda mu njyana ya HipHop bakoreye ibitaramo ku mugabane w’Uburayi nyuma ya Jay Polly.
Riderman Avuga ko imishinga yo gukomeza  gukorera ibitaramo hanze y’u Rwanda igikomeje nubwo hakiri kare ngo abe yagira icyo abitangazaho.
NICOLAS YUSUF
UMUSEKE.RW
",https://umuseke.rw/coronavirus-yatumaga-riderman-akumbura-cyane-u-rwanda.html,Entertainment
"
          Phionah yatunguwe no kubona Miss Rwanda 2020 abaye Nishimwe Naomie           
      ","Umwiza Phionah Wabaye igisonga cya mbere cya Nyampinga w’u Rwanda 2020 yavuze ko atigeze abona ko  Nishimwe Naomie azegukana ikamba rya nyampinga.
Mu gihe aba bakobwa bari mu mwiherero i Nyamata havugwaga byinshi hagati yabo ku muntu babona ushobora kuzaba Nyampinga w’u Rwanda 2020.
Iki gihe buri muntu yacishaga amaso mu bo bari kurushanwa akabona abamuteye ubwoba bashobora kuzamubuza kwegukana ikamba.
Umwiza Phiona avuga ko hari abakobwa benshi bagaragazaga ko ari bo bakwiye kuba Nyampinga kurenza uko yari gukeka ko Naomie yakwambara ikamba.
Ati “Numvaga ko azaba umukobwa ukunzwe cyane, cyangwa Miss ubereye kwifotoza neza nta bindi, kuko muri boot camp ntibyari byoroshye.”
Nyampinga w’u  Rwanda Nishimwe Naomie na we yunga mu ry’igisonga ke ko abakobwa babanaga mu mwiherero bakundaga kumuca intege ko atazaza no mu bisonga cyane cyane uyu witwa Phionah.
Phionah yari yamaze gutanga ikamba rya Miss Rwanda ku bandi bakobwa babanaga mu mwiherero barimo Akaliza Hope n’Umutoni Denise utarigeze akomeza mu 10 batoranyijwemo Nyampinga.
Phionah we, kuba igisonga cya mbere avuga ko nta cyo bimutwaye ndetse ko ashimira Imana kuba ataratahiye aho  cyane ko nta kizere yari afite cyo gutsinda.
Umwiza Phionah yabaye igisonga cya mbere cya Nyampinga w’u Rwanda ahembwa miliyoni 1.2Frw no kujya kuba muri hotel imwe i Nyamata igihe cy’amezi atandatu.
Ngo ababyeyi be bamubwiye amagambo menshi amaze gutsindira kuba igisonga cya mbere cya Nyampinga,  yamwubatse.
Ati “Ikintu kimwe banyibukije ni ugohora nkunda Imana ngo nubwo mbonye ibyo byose.”
Uyu mukobwa avuga ko azakora neza umushinga wo kurwanya ihohotera rishingiye ku gitsina rikorerwa abangavu.
Nicolas YUSUF 
UMUSEKE.RW
",https://umuseke.rw/phionah-yatunguwe-no-kubona-miss-rwanda-2020-abaye-nishimwe-naomie.html,Entertainment
"
         Utegura  Kigali Jazzy Junction  yagaragaje uruhare rwayo mu iterambere ry’imyidagaduro mu Rwanda          
      ","Remmy Rubega utegura  Kigali Jazz Junction iki kikaba ari igitaramo ngarukakwezi  gitumirwamo umuhanzi wo hanze agafatanya  nabo mu Rwanda avuga ko ifite uruhare runini rwaho imyidagaduro igeze k’umunsi wanone.
Muri Gashyantare, 2020  iki gitaramo cyatumiwemo JoeBoy wo muri Nijeria.
Uyu muhanzi ubu ari i Kigali akazafatanya na  Davis D Shine Boy na Niyo Bosco.
Rubega avuga ko iki gitaramo cyatangiye gahoro gahoro kigenda gitera imbere ndetse kugeza ubu ngo gikorwa na nijoro.
Avuga ko kuba  abahanzi bo hanze bitabira kiriya gitaramo bakaririmbana n’Abanyarwanda bibafasha kumenyana bikabaviramo gukorana indirimbo.
Ati:”…Jules Sentore yakoranye n’umuhanzi kazi wo muri Uganda,  Bruce melodie  akorana n’umunyanigeria, n’abandi gutyo, gutyo…”
Avuga ko Seka Live igitaramo cy’urwenya ngaruka kwezi nacyo gifite aho gihuriye na Kigali Jazz Jucnction  ubu ngubu kimaze kumenyw ano gukundwa na benshi .
Avuga ko iki gitaramo umuhanzi  wacyitabiriye kimwongerera kwigirira icyizere bikamufasha nawe gutegurira igitaramo ku giti cye.
Urugero ngo ni Yverry uherutse gutegura igitaramo cyo kumurika Album nawe watumiwe muri Jazz Junction umwaka ushize.
Ngo baracyafite byinshi byo  gukora mu gihe kiri imbere mu rwego rwo guteza imbere umuziki n’imyidagaduro mu Rwanda.
Nicolas YUSUF 
UMUSEKE.RW
",https://umuseke.rw/utegura-kigali-jazzy-junction-yagaragaje-uruhare-rwayo-mu-iterambere-ryimyidagaduro-mu-rwanda.html,Entertainment
"
         Yvanny Mpano avuga ko Yverry yamwigishije kwihangana bikamufasha          
      ","Mutangana Yves uzwi ku izina ry’ubuhanzi rya Yvanny Mpano, ni umwe mu baririmbyi b’indirimbo zituje zibanda ku rukundo, avuga ko iyo ataza kugira Rugamba Yverry mu buzima bwe bwa buri munsi aba yaravuye mu muzika rugikubita.
Uyu muririmbyi wiganye na Yverry kuva mu mashuri abanza no ku ishuri rya muzika ryo ku Nyundo, avuga ko impano iruta amafaranga ariko kwihangana bikaruta impano.
Yvanny ngo yari afite urukundo rwa muzika ariko kwihangana ndetse no gutegereza muri we byari bike, ariko Yverry yamukomeje umutima bituma adahagarika umuziki.
Ati “Hari igihe cyageze nkiva ku Nyundo numva bitazavamo neza, ndamubwira nti ‘njye ndumva ngiye kuba nigiriye hanze, arambwira ati ‘uburetse gatoya’. Kwihangana ni kimwe mu bintu nigiye kuri Yverry.”
Uyu muhanzi  kuba adasohora indirimbo nyinshi ngo ni uko indirimbo nziza ihenda bikaba bimutera kwitondera gushyira hanze indirimbo uko abonye kuko aba atifuza gusohora igihangano kiri hasi y’icyakibanjirije.
Avuga ko yinjiye mu muziki ababyeyi batabyumva neza gusa ashima Imana kuba umuziki we utanga ikizere ndetse n’abangaga ko awujyamo basigaye bamushyigikira .
yvvanny impano ari gutunganya Album ya mbere izaba igizwe n’indirimbo 11, amaze kuyikoraho indirimbo eshanu zirimo ‘Ndabigukundira’ yakunzwe na benshi, hari ‘Venti Venti’ ndetse n’iyitwa ‘Amateka’ ari gutunganyiriza amashusho.
Yvanny na Yverry ni bamwe mu banyeshuru barangije bwa mbere mu ishuri rya muzika ryo ku Nyundo bakaba bakora n’indirombo ziri mu bwoko bwa RnB.
Nicolas YUSUF
UMUSEKE.RW
",https://umuseke.rw/yvanny-mpano-avuga-ko-yverry-yamwigishije-kwihangana-bikamufasha.html,Entertainment
"
         Abahanzi ba Gospel n’abakoresheje ibiyobyabwenge bishyize hamwe ngo babirwanye          
      ","Adrien Misigaro uririmba indirimbo zo guhimbaza Imana akaba asanzwe aba muri Leta Zunze Ubumwe za America yateguye ubukangurambaga azahurizamo abandi bahanzi bakomeye muri gospel ndetse n’abandi barimo abakoresheje ibiyobyabwenge kugira ngo babirwanye mu bana b’u Rwanda.
Muri ubu bukangurambaga bwiswe ‘Each one reach one’, Adrien Misigaro n’umuvandimwe we Gentil Misigaro, ndetse na Islael Mbonyi bazatangirira ibi bikorwa mu gitaramo kizaba tariki ya 08 Werurwe.
Adrien Misigaro yabwiye Umuseke ko ikibazo cy’ibiyobyabwenge giteye inkeke muri iyi minsi kandi kikaba kiganje mu rubyiruko rutezweho u Rwanda rw’ejo.
Uyu muhanzi uheruka no gusura ikigo k’Iwawa kigorora abiganjemo abakoresheje ibiyobyabwenge, avuga ko yavuyeyo atekereza icyo yakora kugira ngo urubyiruko rudakomeza kwijandika muri izi ngeso mbi.
Ati “Twahisemo gukora ubukanguramba bwamagana ibiyobyabwenge.”
Muri ubu bukangurambaga, hazaba n’ibindi bizabera mu bice bitandukanye by’igihugu.
Abahanzi bazakora ubu bukangurambaga bazibanda mu bigo by’amashuri kuko ari ho hari urubyiruko rwinshi ruba rushobora kugwa mu mutego wo gukoresha ibiyobyabwenge.
Adrien Misigaro kandi azifashisha abahanzi baririmba indirimbo zisanzwe barimo Gisa Cyinganzo wigeze gufungirwa kunywa ibiyobyabwenge na Fire Man uherutse kuva kugororerwa Iwawa.
Iki gikorwa cyatangiye umwaka ushize, Adrien Misigaro avuga ko kimaze kugira impinduka mu rubyiruko kuko mu mushinga we harimo urubyiruko rwahoze rukoresha ibiyobyabwenge ubu rukomeje kwiteza imbere kandi rukanamufasha muri ubu bukangurambaga.
Nicolas YUSUF
UMUSEKE.RW
",https://umuseke.rw/abahanzi-ba-gospel-nabakoresheje-ibiyobyabwenge-bishyize-hamwe-ngo-babirwanye.html,Entertainment
"
         Couple yaririmbye ‘Mpa Amavuta’ ije mu gitaramo cyo kubera urugero abashakanye          
      ","James Rutagarama n’umugore we Daniella Rutagarama baririma indirimbo zo guhimbaza Imana bagiye gukora igitaramo kizahuriramo abandi bahanzi b’ibyamamare na bo basanzwe babana nk’umugore n’umugabo barimo Kavutse Olivier n’umugore we Amanda. Ngo iki gitaramo gifite intego eshatu zikomeye zirimo kwerera imbuto abashakanye kugira ngo na bo binjire mu murimo wo gukorera Imana.
Iki gitaramo bitiriye indirimbo yabo ‘Mpa Amavuta’ yakunzwe cyane, kizanamurikirwamo album yabo ya mbere igizwe n’indirimbo umunani baririmbye bari kumwe nk’itsinda.
James Rutagarama avuga ko abakunzi b’itsinda ryabo basanzwe bababone ku mbuga nkoranyambaga no mu nsengero, bagiye bagaragaza ko bishimira umuryango wabo ku buryo biri mu byatumye bakomeza kuberera imbuto imbonankubone.
Ati “Batubona dufite iminota cumi n’itanu cyangwa makumyabiri ariko ubu kubana na bo amasaha atatu, ane, atanu hari ubusabane buzabaho butandukanye n’ubwo twabonanaga nabo mu nsengero cyangwa kuri Youtube.”
Avuga kandi ko kiriya gitaramo kizaba cyuzuye umwuka w’Imana kizabera umusemburo w’abashakanye kurushaho gukundana kuko umuryango wubakiye ku Mana uba ufite urufatiro rutajegajega.
Ati “Maze imyaka itanu mu rushako, mu rugo habamo imbogamizi nyinshi kuko aba ari umuntu umwe wavuye mu rugo rumwe n’undi wavuye mu rundi bafite uko bateye gutandukanye, haba hakenewe ko Imana ibijyamo kugira ngo bashobore kubana neza…Ntibishoboka ko wakunda umuntu cyane udakunda Imana cyane.”
Kiriya gitaramo kandi kizaririmbamo andi matsinda aririmba indirimbo zo kuramya no guhimbaza Imana agizwe n’abasanzwe babana nk’umugore n’umugabo nka Kavutse Olivier na Amanda, Dorcas na Papy Claver, Maya na Fabrice na couple ya Chance na Ben.
James avuga ko imwe mu ntego y’iki gitaramo ari ukubera urugero izindi ‘Couples’ na zo zikinjira mu rugendo rwo gukorera Imana kuko biri mu byatumye ibahuza.
Ati “Imana yaduhaye umutima wo kuramya twifuza ko wagera no mu bandi benshi.”
Aba bahanzi bamaze imyaka itanu babana nk’umugore n’umugabo akaba ari na yo bamaranye bakora umuziki nk’itsinda, bavuga ko kuririmbana byabafashije gukomeza inkuta zubatse urukundo rwabo.
Daniella Rutagarama avuga ko kuba akorana n’umugabo we bituma igihe cyose baba bari kumwe kuko iyo bavuye mu nshingano z’urugo bahita binjira mu bikorwa by’umuziki.
Ati “Kugira ngo dutange ibihango byiza ni uko tuba dutunganye mu mitima yacu, ntabwo twajya gutanga ubutumwa bwiza ahantu twe ubwacu tutameze neza mu mitima yacu cyangwa hari ibyo tutumvikanyeho ngo ubutumwa bwacu bugende neza.”
Iki gitaramo kizaba Tariki ya 01 Werurwe 2020 muri Kigari Arena, kizanitabirwa n’abandi bahanzi bakomeye mu ndirimbo zo kuramya no guhimbaza, barimo Gabby Kamanzi, True Promises na Prosper Nkomezi.
Hazanatangwa n’ubutumwa bw’abakozi b’Imana bakomeye mu Rwanda barimo Antoine Rutayisire, Hortense Mazimpaka  na Bishop Masengo.

UMUSEKE.RW
",https://umuseke.rw/couple-yaririmbye-mpa-amavuta-ije-mu-gitaramo-cyo-kubera-urugero-abashakanye.html,Entertainment
"
         Miss Naomie yasobanuye icyatumye agira amanota make, na we ngo ntiyayishimiye          
      ","Nishimwe Naomie wabaye Nyampinga w’u Rwanda 2020 yavuze ko uburwayi ari yo impamvu yatumye abona amanota mabi mu bizamini bya Leta bisoza umwaka wa gatandutu w’amashuri yisumbuye.
Minisiteri y’Uburezi ubwo yatangazaga amanota y’abanyeshuri barangije umwaka wa gatandatu w’ayisumbuye 2019, ku wa mbere tariki 24 Gashyantare, Nyampinga w’u Rwanda yarangije mu bandi ariko abona amanota ‘atamwemerera kugira Kaminuza’ yigaho mu Rwanda, yagize amanota 13/73, harimo aho yagize F.
Ubusanzwe kugira ngo umuntu yakirwe na Kaminuza, iyo yize Science agomba kuba yaragize nibura amanota 18, uwize andi masomo asabwa kuba yaragize amanota 24/73.
Miss Naomie Nishimwe yabwiye RBA ko amanota yabonye  atayishimiye, ngo si we byaturutseho.
Ati “Amanota ni ayange, sinayakiriye neza. Uko mwayabonye ni ko nayabonye, nta kindi nabihinduraho.”
Akomeza agira ati “Sinabigira urwitwazo, ariko umwaka wange ntiwari woroshye kuko nagize ikibazo cyo kurwara, gusa ndashimira Imana kuba nkiriho.”
Avuga ko atiteguye gusubira kwiga mu mashuri yisumbuye kugira ngo abashe kugira amanota meza, ngo intego ye ni ugukomeza amasomo ye muri Kaminuza .
Avuga ko kugeza ubu ari guhura n’imbogamizi z’abantu bamuvuga uko bashatse harimo n’abamuca intege, gusa ngo nta zacibwa intege n’abavuga ibyo bashaka kuko bazahora ho.
Icyo Miss Rwanda 2020 ashyize imbere ni ibikorwa bye.
Naomie w’imyaka 19  arangirije amashuri yisumbuye mu Kigo kitwa Glory Secondary School mu ishami ry’Imibare, Ubukungu n’Ubumenyi bw’Isi (Maths, Economics and Geography, MEG).
Yatsindiye ikamba rya Nyampinga w’u Rwanda ahigitse abakobwa 18 bari bahatanye.
Mu Mwiherero w’Abayobozi Bakuru b’Igihugu wabereye i Gabiro tariki 16-19 mu byo baganiriyeho harimo n’Uburezi, umwe mu myanzuro bafashe ni uko nta munyeshuri uzongera kwimurwa atatsinze.
Perezida Paul Kagame mu ijambo rifungura umwiherero yanenze cyane Kaminuza zititaye ku ireme ry’Uburezi ahubwo zishyira imbere amafaranga.
Nicolas YUSUF 
UMUSEKE.RW
",https://umuseke.rw/miss-naome-yasobanuye-icyatumye-agira-amanota-make-na-we-ngo-ntiyayishimiye.html,Entertainment
"
         Alto yasohoye indirimbo nshya yise ‘Ndacyagukunda’          
      ","Dusabe Eric uzwi nka Alto yasohoye indirimbo ‘Ndacyagukunda’ abifashijwemo na Label ya Ladies Empere yashinzwe ya Oda Paccy.
Iyi ndirimbo yumvikanamo amagambo y’urukundo, umuhungu abwira umukobwa batandukanye akajya kwishakira undi musore amwibutsa ko amukumbuye.
Alto ni umwe mubahanzi basigaye muri label ya Oda Paccy nyuma yo kuvugurura imikorere ikanahindurirwa izina ikitwa Ladies Empire.
Oda Paccy yabwiye Umuseke ko Alto batangiye gukorana muri Kamena 2019 kuva ubwo batangiye kumubonamo impano n’ubuhanga ari na byo bashingiyeho bifuza kumufasha banamuzamura mu buhanzi bwe.
Kugeza ubu Alto amaze gukora indirimbo enye zirimo iyitwa ‘Bye Bye’, ‘Uzansaza’, ‘Turakundana’, n’iyitwa ‘Ndacyagukunda’ ari na yo aheruka gusohora muri Audio n’amashusho.
Alto atangiye gukorana na Label ya Oda Paccy yatangiye kujya yitabira ibitaramo bitandukanye harimo icyo kumurika Album ya Yverry  ‘I LOVE YOU MORE.’
Oda Paccy yavuze ko Label ye ari umuryango mugari kandi ko bafite imishinga myinshi bifuza gukora muri uyu mwaka.
Ati “Twiteguye ko iyi mishinga izagenda neza, turashimira itangazamakuru uko rikomeje kutuba hafi.”
Kanda hano wumve indirimbo ya Alto yise ‘Ndacyagukunda’

Nicholas YUSUF
UMUSEKE.RW
",https://umuseke.rw/alto-yasohoye-indirimbo-nshya-yise-ndacyagukunda.html,Entertainment
"
         Hari abakeka ko ubwo Miss Rwanda 2020 yatorwaga, iby’ubwenge bititaweho cyane          
      ","Nyuma y’uko Naomie Nishimwe atorewe kuba nyampinga w’u Rwanda muri 2020 bidateye kabiri hagasohoka amanota y’ibizamini bya Leta yerekana ko atabonye amanota y’abahanga, hari bamwe bakemanga ubushobozi bwe mu bwenge n’ireme ry’umushinga avuga azakora.
Miss Naomie Nishimwe yigaga mu Kigo cy’amashuri yisumbuye cya Glory Secondary School
Amanota yatangajwe kuri uyu wa Mbere n’ikigo cy’igihugu cy’uburezi, REB, yerekanye ko Naomie Nishimwe yabonye amanota 13/73, aya akaba ari amanota make.
Hari bamwe bibajije niba mu gutora no kwemeza ko uyu mukobwa w’imyaka 19 y’amavuko haba hatarabaye kwirengagiza ingingo y’ubwenge iri mu zindi eshatu zibandwaho iyo batora nyampinga w’u Rwanda.
Ingingo  eshatu zigenderwaho basuzuma kandi bakemeza ko kanaka ariwe uhabwa ikamba rya nyampinga w’u Rwanda ni Ubwenge, Ubwiza n’Umuco.
Kuri Twitter kandi uwibajije uko umushinga wa Nishimwe uzaba ukoze.
Kuri we ngo umuntu wabonye amanota angana kuriya byamugora gukora umushinga runaka awikoreye ubwe.
Ku rundi ruhande ariko, hari abavuga ko abantu badakweriye gukwena uriya mukobwa ahubwo yafashwa gukora ibyo azi neza kandi ashoboye kuko ngo hari n’abantu bakomeye ku isi bagejeje ibihugu byabo ku majyambere kandi bataraminuje.
Yusuf Nicholas
UMUSEKE.RW
",https://umuseke.rw/hari-abakeka-ko-ubwo-miss-rwanda-2020-yatorwaga-ibyubwenge-bititaweho-cyane.html,Entertainment
"
         Gasumuni ‘ntiyazimye’ arasaba abakora urwenya kuruhuza n’ubuzima bw’abo basetsa          
      ","Umunyarwenya Ntarindwa Diogene wamanyekanye nka Atome cyangwa Gasumuni yasabye abakora urwenya nyarwanda kwibanda ku byo Abanyarwanda bahuriraho ko ari byo bya bafasha kwigarurira imitima y’abakunda  urwenya.
Gasumuni w’imyaka 43 avuga ko bidashoboka ko wajya gusetsa abenegihugu maze ukabaha urwenya rutandukanye n’ubuzima babayemo ibyo ngo ntabwo byaramba mu matwi yabo kuko abenshi baba badasobanukiwe n’ibyo ubabwira.
Ati “Ushobora gukora urwenya kamere kavukire ya Kinyarwanda utagombeye kwigana ibyakozwe n’Umunya-Uganda cyangwa Umunya-Nigeria.”
Yasabye abanyarwenya kutirushya bata umwanya bahanga urwenya ruvuga ibitandukanye n’ubuzima umubare munini wabo basetsa batisangamo.
Ati “Dukomoka mu muco n’ururimi nyarwanda rufite urwenya, ndabwira Abanyarwanda dusangiye ibyo, ninjya kuvuga amakaroni yenda 60% ntibazi icyo ari cyo, ndirushya ntera urwenya rwo mu ndege hari abantu batarurira indege yenda, badateze no kuzayurira ndarwana n’iki? 
Navuze ibintu dusangiye? Iyo ubivuze mu rwenya baraseka udaseka muba mufitanye ikibazo.”
Gasumini avuga ko ajya i Burayi akabakinira mu byabo yagaruka mu Rwanda naho agakina ibyabo, ibyo akabikora atari uko ananiwe gukora urwenya ruvuga iby’ahandi cyangwa rukoresha indimi z’ahandi, ahubwo aterwa ishema no kubasangiza ibyo basangiye.
Yavuze ko ntacyo agaya abana bari mu rwenya uyu munsi, ko bakora neza kandi impano zihari ko ahubwo igisigaye ari ukwiga gusoma ku bantu kugira ngo bamenye ko aho bari n’ibyo babamo byabera isomo abandi.
Atome yishimira cyane urwenya rwo mu Rwanda aho rumaze kugera, ibitaramo bitegurwa buri kwezi bihuza Abanyarwenya batandukanye baba abaturutse hanze n’abo imbere mu gihugu.
Uyu munyarwenya wamamaye yakoze urwitwa ‘gasumuni gasuzuguro’ yemeza ko atigeze azima ko ahubwo kutagaragara mu itangazamakuru bitavuze ko adakora dore ko hashize iminsi mike avuye gukina mu Bufaransa.
Atome ni Umunyarwanda wavukiye i Burundi, yize ibijyanye n’ikinamico no gukina filime mu Bubiligi mu ishuri ryitwa Conservatoire Royal de Liège, mbere yaho yari yarize ibijyanye n’amategeko muri Kaminuza nkuru y’u Rwanda i Butare, yabaye n’umusirikare mu gihe cyo kubohora u Rwanda mu ngabo za RPA.
Nicolas yYUSUF 
UMUSEKE.RW
",https://umuseke.rw/gasumuni-ntiyazimye-arasaba-abakora-urwenya-kuruhuza-nubuzima-bwabo-basetsa.html,Entertainment
"
         Miss Rda2020: Naomie wavugishije benshi agikandagira mu irushanwa yegukanye Ikamba          
      ","Nishimwe Naomie wavugishije benshi ku munsi wa mbere ubwo yinjiraga mu irushanwa rya Miss Rwanda 2020, yegukanye ikamba ry’umukobwa uhiga abandi mu bwiza bw’inyuma ku mubiri, ubumenyi n’umuco ahigika abandi 18 bari bahanganye.
Ifoto y’uyu munyarwandakazi yacicikanye ku mbuga nkoranyambaga za benshi ubwo yazaga guhatanira guhagararira Umujyi wa Kigali, benshi bamuhaye ikamba ataranatangira urugendo rw’iri rushanwa.
Bavugaga ko ubwiza bw’uyu mukobwa butabona ubuhiga, agira n’amahirwe atambuka muri icyo kiciro cy’amajonjora y’abagombaga guhagararira Intara enye n’umujyi wa Kigali ndetse aza no gukomeza no mu kindi kuko yari yatowe cyane.
Umwiza Phionah we yabaye igisonga cya mbere mu gihe Umutesi Denise yabaye igisonga cya Kabiri.
Mu birori biri kubera mu cyumba kigari cya Intare Arena i Rusororo mu karere ka Gasabo, hateraniye abantu mu ngeri zinyuranye barimo ba Miss Uganda, Burundi na Miss Tanzania.
Abakobwa 19 bari bamaze iminsi bari mu mwiherero mu karere ka Bugesera, batozwa inyigisho zinyuranye zirimo Indangagaciro, umuco ndetse n’amateka y’u Rwanda.
Ubu bari muri Kigali Arena kugira ngo batoranywemo umukobwa wambikwa ikamba ryo guhagararira abakobwa b’u Rwanda muri uyu mwaka wa 2020.
Muri iki cyumba giteraniyemo abantu batandukanye barimo abaje gushyigikira aba bakobwa, hari n’abafite ikamba rya ba nyampinga mu bihugu byabo nk’uwo muri Uganda, uwo mu Burundi, uwo muri Tanzania, uwa Ghana, ndetse n’uwo muri Botswana.
Abagize akanama Nkemurampaka karimo n’icyamamare mu kubyina Sherrie Silver, umunyamakuru Evelyne Umurerwa, Umunyarwenya Ntarindwa Diogene ndetse na Munyaneza Jamas.
Abakobwa babanje gukimbagira imbere y’abagize akanama nkemurampaka n’abitabiriye iki gikorwa mu makanzu atagira uko asa ndetse no mu ntambuko zibereye ijisho zimenyerewe mu myiyerekano y’abamurika ubwiza, ikimero ndetse n’imideri.
21:10- Ubu abakobwa bari kunyura imbere y’aba bakemurampaka babazwa ibibazo binyuranye byiganjemo ibigaruka ku muco w’u Rwanda ndetse no kwigira kw’Abanyarwanda.
Umukobwa unyuze imbere y’akanama nkemurampaka arakirwa n’urufaya rw’amajwi y’abaje kumushyigikira bari muri iki cyumba kigari.
21:40- Nishimwe Naomie wakunze gucicikana ku mbuga nkoranyambaga kubera uburanga bwe, yageze imbere y’akanama nkemurampaka yakirizwa urufaya rw’amashyi.
Uyu mukobwa wabajijwe kuri Rwanda Day, yavuze ko ari igitekerezo cyazanywe n’abanyarwanda baba mu mahanga bifuje ko bazajya bahura na Perezida wa Repubulika y’u Rwanda kugira ngo bungurane ibitekerezo ku buryo bakomeza guteza imbere igihugu cyabo.
21:53- Umutesi Denise na we wakiranywe ubwuzu bwinshi n’abafana, abajijwe ku bijyanye n’Umwiherero uherutse guhuza abayobozi mu Nzego Nkuru, avuga ko waganiriwemo ingingo zinyuranye zirimo kurwanya ruswa, avuga ko ruswa iramutse icitse igihugu cyabona imisoro ihagije kikarushaho gutera imbere.
22:02- Abakobwa bose bamaze kunyura imbere y’akanama Nkemurampaka basubiza ibibazo babajijwe n’abagize akanama Nkemurampaka nka bimwe mu biza kugenderwaho hatoranywa umukobwa uhiga abandi mu bwiza n’ubumenyi.
Abagize akanama Nkemurampaka bagiye kwiherera, bagaruke batangaza abakobwa 10 bakomeza mu kiciro gikurikiraho bongere kubazwa ibibazo.
22:50- Abagize akanama Nkemurampaka bagarutse mu byicaro, hatangazwa abakobwa bakomeza mu kiciro gikurikira.
Abakobwa 10 bakomeje mu kiciro gikurikira:
Nicolas YUSUF
UMUSEKE.RW
",https://umuseke.rw/miss-rda2020-naomie-wavugishije-benshi-agikandagira-mu-irushanwa-yegukanye-ikamba.html,Entertainment
"
         Niyubahwe ukorera umuziki muri Finland yasohoye indirimbo y’amashusho anogeye ijisho          
      ","Umunyarwanda Benjamin Niyubahwe usanzwe atunganyiriza umuziki muri Finland, yashyize hanze indirimbo yise Ingabire ifite amashusho anogeye ijisho kubera ubuhanga iyi video ikoranye.
Uyu musore w’imyaka 22, yatangiye umuziki akiri ingimbi kuko kuva ku myaka 13 y’amavuko yaririmbaga muri korari y’abana ubwo yari akiri mu Rwanda.
Akimara kwimukira muri Finland n’ubundi yakomeje gukora umuziki ariko yishimisha nyuma aza kujya kuwihuguramo ndetse no kuwutunganya, ubu ari kuwukora mu buryo bw’umwuga.
Benjamin ubu unafite inzu itunganya umuziki Ben Records muri kiriya gihugu, yashyize hanze indirimbo ye yanakorewe muri iyi studio.
Iyi ndirimbo yise Ingabire, yuzuye amagambo y’urukundo aririmbamo abwira umukobwa ko azamukunda bigashyira kera.
Muri iyi ndirimbo atangira agira ati “Mbwiza ukuri ko ntarimo kurota, nyizeza ko nijoro tuzaba turi kumwe icyizere cy’umunezero wanjye ni wowe iyo undeba unsekera bimvura amavunane komeza komeza komeza unkunde nanjye sinzarekera…”
Uyu musore ukomeza aririmba ko umukobwa bakundana ari yo mvura y’imigisha, hari aho avugamo ko uwo mutarutwa we ari we ukwiye urufunguzo rw’umutima we ndetse ko na we yamaze kumwiyegurira.
Benjamin avuga ko yahisemo kuririmba mu njyana ya R&B kuko ari yo asanwe yiyumvamo kandi akaba anayikunda.
Uretse amagambo y’urukundo asize umunyu yumvikana muri iyi ndirimbo yasohokanye na video, irimo amashusho anogeye ijisho kubera ubwiza n’ikimero cy’umukobwa uteye ukwe ugaragara muri aya mashusho.
Ni amashusho kandi yafatiwe ahantu nyaburanga nko mu busitani butoshye, hakaba hari n’ikirere gisa neza.
Iyi video kandi igaragaramo ubuhanga kuko harimo amashusho yafatiwe mu kirere n’utudege tutagira abapilote tuzwi nka drones.

UMUSEKE.RW
",https://umuseke.rw/niyubahwe-ukorera-umuziki-muri-finland-yasohoye-indirimbo-yamashusho-anogeye-ijisho.html,Entertainment
"
         Marigarita {Mukandimbati/Papa Sava} yavuze Minisiteri yifuza kuyobora          
      ","Clementine Uwimana uri kumenyekana nka Marigatita muri Film y’uruhererekane izwi nka Papa Sava akinamo ari umugore w’uwitwa Ndimbati, yavuze ko aramutse agiriwe ikizere akagirwa Minisitiri yakwishimira kuba uw’Iterambere ry’Umuryango.
Mu kiganiro kirambuye yagiranye n’Umuseke, Uwimana cyangwa Marigarita avuga ko ubusanzwe akunda ibijyanye na Politiki kuko «Umuntu aramutse yanze kuyikina we imukinamo. »
Uyu mugore wize ibijyanye n’amategeko akanabikora muri rumwe mu nzego za Leta zo mu Rwanda, avuga ko ibitekerezo bye bikunze kugaruka ku muryango.
Ati «Mbabazwa cyane no kubona umwana afite ikibazo ahanini kivuye ku babyeyi be akagirwaho ingaruka n’ikintu atigeze amenya. »
Uyu mubyeyi w’abana babiri avuga ko Leta iramutse imugiriye ikizere ikamuha umwanya ukomeye, yakwifuza kwibona muri Minisiteri ifite inshingano zihuye no guteza imbere Umuryango nka Minisiteri y’Uburinganire n’Iterambere ry’Umuryango.
Ati «Mbonye bampamagaye mu mwanya utuma nzabonamo abana, nkabona uko nagira imiryango inama tugafatanya nakwishima cyane.»
Avuga ko muri iriya Minisiteri yifuza kuyobora, hari byinshi byakozwemo mu kuzamura imibereho y’imiryango ariko ko hakiri byinshi byo gukora ku buryo aramutse agezemo yakomerezaho bityo n’ibibazo bigihari bigakemuka.
Marigarita ufite impamyabumenyi y’ikiciro cya Kabiri cya Kaminuza mu bijyanye n’amategeko, avuga ko uburezi bwo mu Rwanda na bwo bukwiye kongerwamo ingufu kuko ari bwo musingi w’inzego zose.
Anenga abarimu bo muri iki gihe kuko baza muri uyu mwuga batawukunze mu gihe abawukoraga mu bihe byatabutse bawuzagamo bumva ko ari umuhamagaro.
Avuga ko ibi bituma uru rwego rurushaho kuzamba kuko uburezi bushingiye ku barimu.
Marigarita yakinnye muri film zitandukanye zirimo nka City Maid, Seburikoko na Papa Sava yanatumye yamamara aho akina ari umugore wa Ndimbati.

Nicolas YUSUF
UMUSEKE.RW
",https://umuseke.rw/marigarita-mukandimbati-papa-sava-yavuze-minisiteri-yifuza-kuyobora.html,Entertainment
"
         Yverry yashimiye Bruce Melodie utaje mu kumurika Album ye          
      ","Rugamba Yves uzwi nka Yverry yaraye amuritse Album ye ya mbere ashimira Bruce Melodie utaje muri iki gitaramo kandi yari yarabimwemereye. Mu riki gitaramo cyo kumurika album yise I love you more, Yverry yafashijwe n’abahanzi batandukanye bo mu Rwanda harimo n’abo biganye. Uretse Bruce Malodie utaje, na King Jamas nubwo yitabiriye igitaramo ariko ntiyaririmbye kubera uburwayi bwo gusarara.
Yverry yashimiye Bruce Melodie nubwo ataje kuko atigeze amuca intege ngo amumenyeshe ko atazaza. Ati “Iyo aza kumbwira kare ko atazaboneka nari gucika intege nkumva ko bigoye ariko yaricecekeye nkomeza kwizera ko ahari mbimenya ku munota wa nyuma ko atari buze igitaramo cyatangiye, ndabimushimira pe ni umunyabwenge.”
Ibyaranze iki gitaramo
Ni igitaramo kitabiriwe n’abantu benshi ku buryo nyiri kumurika Album yabuze uko abisobanura usibye kuvuga ko yishimye gusa.
Iki gitaramo kandi kitabiriwe na bamwe mu bayobozi bakuru nk’Umunyamabanga wa Leta muri Ministeri y’Urubyiruko n’Umuco, Bamporiki Edouard.
Symphony Band ni yo yacurangaga ndetse ikananyuzamo ikanaririmba mu gihe Pendo Anitha na Kate Gustave bari abasangiza b’amagambo banasurutsa abaje.
Yvan Impano yageze ku rubyiniro arimba indirombo ebyiri zakunzwe akurikirwa na Cyusa waje mu njyana gakondo byagaragaye ko ikunzwe n’abenshi.
Social Mura na we ugezweho muri iki gihe, yaririmbye indirimbo eshatu zahagurukije abakunzi ba muzika.
Saa 22h40 Yverry yazamutse ku rubyiniro, azanye udushya twinshi two kuba yafashijwe n’abasore bacurangishaga umunwa, aririmba indirimbo umunani.
Udushya twabaye muriki gitaramo
Yvrerry yahawe ibahasha na Ministiri Bamporiki yateye amatsiko benshi bifuza kumenya impano amuhaye.
Abantu benshi batangajwe no kubona Yverry yita Mama we ko ari we Valentine we mu gihe umukunzi we yari yitabiriye icyo gitaramo atigeze  igira icyo amuvugaho ku munsi w’abakundanye.
Yverry ni we muhanzi wa mbere ubimburiye abandi mu banyeshuri biganye mu ishuri rya muzika ryo ku Nyundo gushyira hanze Album.
Yverry yatangiye umuziki mu mwaka wa 2009, muri  2014  yerekeza mu ishuri rya muzika ryo ku Nyundo  yiga ibijyanye no gucuranga akaba ari mu bambere barirangirijimo.
Nicola YUSUF
UMUSEKE.RW
",https://umuseke.rw/yverry-yashimiye-bruce-melodie-utaje-mu-kumurika-album-ye.html,Entertainment
"
         Ama G ntiyemera St Valentin ariko asaba abakundana kutaryaryana          
      ","Taliki ya 14 Gashyantare buri mwaka hizihizwa umunsi w’abakundanye ku’isi witwa Saint Valantin, mu Rwanda naho ibyishimo byawo birahagera, ibyamamare bitandukanye byavuganye n’Umuseke ku butumwa bujyanye n’uyu munsi.
Bamwe mu byamamare mu muziki nyarwanda bavuganye n’Umuseke bifuriza abakunzi uyu munsi, barimo Gatsinzi Emery uzwi nka Riderman.
Uyu muraperi umaze igihe mu muziki akaba afatwa nk’igikomerezwa mu njyana ya Hiphop ndetse yegukanye ibihembo byinshi muri iyi njyana, yageneye ubutumwa abakundanye yifashishije amagambo avugwa muri Bibiliya.
Ati ”Imana ni urukundo, udakunda ntazi Imana, ku munsi nk’uyu abantu bagomba kuzirikana imbaraga z’urukundo bakazirikana ko urukundo ari rwo ruyoboye Isi udakundana ntazi Imana, mukundane.”
Itahiwacu Bruce uzwi nka Bruce Melodie, na we ari mu bahanzi nyarwanda bigaruriye imitima ya benshi kubera ijwi rye ndetse n’indirimbo nyishi zikunzwe, na we yatwaye ibihembo bitandukanye ni na we Munyarwanda wa mbere wageze muri Coke Studio.
We avuga ko uyu munsi atawufata nk’uhuza abadahuje ibitsina, cyangwa abakundana nk’Umugore n’Umugabo, ahubwo ngo ni umunsi w’umubano mu bantu.
Ati ”Bakore ibikorwa byose by’urukundo bitarimo ‘kuryamana’.” 
Hakizimana Amani uzwi nka Amag The Black, uyu ni umuraperi akaba n’umukinyi wa filime ngufi.
Yaririmbye indirimbo nyishi zikundwa bitewe n’ubutumwa buzikubiyemo, we avuga ko atemera uyu munsi ariko ngo ntiyabura kugira icyo abwira abawemera.
Ati ”Abakundanye ni bakomeze bakundane, ntibaryaryane bagerageze bakore uko bashoboye ku buryo umunsi ubagendekera neza.”
Umunsi  wa Sait Valentin wavuye ku Mupadiri w’Umuroma witwa Valentin wabayeho mu myaka ya 269 na 273 mbere y’ivuka rya Yezu Kiristu.
Muri icyo gihe, tariki ya 14 Gashyantare habaga umunsi mukuru wo kwizihiza Umwamikazi Juno wafatwaga nk’Imana y’Abagore.
Nicola YUSUF
UMUSEKE.RW
",https://umuseke.rw/ama-g-ntiyemera-st-valentin-ariko-asaba-abakundana-kutaryaryana.html,Entertainment
"
         Bwa mbere kompanyi yo mu Rwanda igiye gutanga ibihembo mpuzamahanga muri Film          
      ","Ishusho Art isanzwe itegura ibihembo bihabwa abakinnyi ba film mu Rwanda, igiye kwagura ibi bikorwa itange ibihembo byo ku rwego mpuzamahanga.
Ibi bihembo byiswe Rwanda International Movie Award, bizahuza abo mu bihugu bitandukanye birimo Uganda,Tanzania, Kenya,u Burundi, DRC n’u Rwanda. Bikazatangwa tariki ya 07 Werurwe 2020.
Jackson Mucyo umuyobozi wa Ishusho Art itegura ibi bihembo, yabwiye umuseke ko bahereye muri ibi bihugu byo mu karere kugira ngo babanze bagire ubunararibonye ariko ko mu bihe biri imbere bazanabyagura bagashyiramo ibindi byo muri Africa.
Ati «Uburyo wakwakira abaturanyi si ko wakwakira abantu utazi namba, twagiraga ngo tubanze tumenye ibijyanye no kwakira abantu no kumenya quality ya event buri kantu kose ku buryo 2021 tuzaba twakira event nini.»
Avuga ko iki gikorwa kizafasha Film Nyarwanda gutera imbere kuko aya marushanwa azatuma cinema y’abanyarwanda imenyekana mu karere.
Ati «Turashaka kumenyekanisha film nyarwanda uwo muri Senegal amenye ko dufite film, turashaka kwereka ko umuntu adakora ibintu byiza ko ari cyo gihe cyo kubikora.»
Jackson avuga ko film nyarwanda zigifite imbogamizi z’ururimi kuko inyinshi zikinnye mu Kinyarwanda kandi cyumvwa na bacye mu karere, akavuga ko uko ubushobozi buzarushaho kuboneka abanyarwanda bazagenda banatunganya film zo mu zindi ndimi cyangwa iziri mu kinyarwanda bagashyiraho Subtitle.
Jackson uga biriya bihembo bizanitabirwa n’ibihugu nka Nigero n’Ubuhindi bizaza nk’abashyiti, nta mafaranga azatangwamo ahubwo ko ari ishimwe ariko rifite akamaro kurusha ubushobozi bw’amafaranga.
Ikiciro cya mbere cy’ibihugu cyashyizwe hanze, ku ruhande rw’u Rwanda harimo ibyiciro bibiri by’abagabo bitwaye neza mu gukina film ndetse n’icy’abagore.
Mu Abagabo 
1.Uwihoreye Jean Bosco Mustafa (Ndimbati)
2.Niyitegeka Gracien (Papa sava)
3.Benimana Ramathan (Bamenya)
4.Mugisha Emanuel (Kibonke)
5.Kalisa Ernest (Samusure)
6.Ndayizeye Emanuel (Nick)
7.Kamanzi Didier (Max)
8.Ngabo Reo (Kadogo)
9.Rugero Norbert (Digidi)
10.Kanyabugande Olivier (Nyaxo)
 
Abagore
1.Uwamahoro Antainette (Siperansiya)
2.Umutoni Asia (Rosine)
3.Mukayigera Djaria (Kechtup)
4.Munezero Aine (Mike&Bijou)
5.Uwamwezi Nadege (Nana)
6.Niyomubyeyi Noella (Fofo)
7.Musanase Laure (Nikuze)
8.Bahavu U Jeanette (Diane)
9.Mukakamanzi Beatha (Mama Nick)
10.Ingabire Pascaline (Samantha)
Nicola YUSUF
UMUSEKE.RW
",https://umuseke.rw/bwa-mbere-kompanyi-yo-mu-rwanda-igiye-gutanga-ibihembo-mpuzamahanga-muri-film.html,Entertainment
"
         Nizzo avuga ko Safi ashatse kugaruka muri Urban Boyz amarembo afunguye          
      ","Nizzo Kabosi uririmba mu itsinda rya Urban Boyz, avuga ko Safi Madiba bahoranye muri iri tsinda aramutse ashatse kurigarukamo yaza yisanga ndetse ko hari benshi byashimisha.
Safi Madiba witandukanyije na bagenzi be muri 2018, aherutse no kuva muri Label ya The Mane yamufashaga.
Nizzo Kabosi bahoranye muri Urban Boyz, yabwiye Umuseke ko Safi nta kintu na kimwe cyamubuza  kugaruka muri ririya itsinda yakuriyemo kuko azi neza ko ntawe byababaza kandi ngo no kuri bo byaba ari byiza.
Ati “Icyo apfa ni ukuza agasaba abantu imbabazi ni iwabo hamureze ni kanaka Urban Boyz iteka bazabimubonamo ashatse gutaha iwabo ntawabuza umuntu gutaha iwabo.”
Safi akiva muri Urban Boyz havuzwe byinshi ko yahoraga ashondana na Nizzo Kabosi. Uyu musore ukiri muri ririya tsinda avuga ko bombi nta kibazo bagifitanye ariko ko nta bundi bucuti bagifitanye kuko nta na nimero ye ya telephone afite.
Ati “Mu muco nyarwanda n’uwakwiciye murasangira nkanswe biriya.”
Nizzo avuga ko Safi  aramutse agarutse muri Ubran Boyz yagira icyo abafasha kuko mu buzima ntamuntu utagira akamaro ko no gutanga  ibitekerezo byaba bihagije.
Safi Madiba yavuye muri Urban Boyz bari bamaranye imyaka 10 bakorana nk’itsinda bakaba baratwaye igihembo cya PGGSS.
Nizzo na humble Jizzo basigaranye muri ririya tsinda bakomeje kwerekana ko batari bagizwe na Safi nk’uko byavugwaga bashyira hanze indirimbo zakunzwe zirimo ‘Ntakibazo’ bafatanyije na Bruce Melody na Riderman, n’indi bise Kigali Love.
Urban Boyz ubu yanashinze inzu itunganya umuziki izwi nka Urban Record ari na yo itunganya indirimbo zabo.
Nicolas YUSUF
UMUSEKE.RW
",https://umuseke.rw/nizzo-avuga-ko-safi-ashatse-kugaruka-muri-urban-boyz-amarembo-afunguye.html,Entertainment
"
         Mudandi yasohoye indirimbo ivuga ku mukobwa ureshya igitsinagabo          
      ","Umuhanzi Ndamyirokoye François wiyita Mudandi Frank mu buhanzi yashyize hanze indirimbo yitwa ‘Kabana’ ivuga ku mukobwa wambara imyambaro ireshya abagabo bigatuma inshuti ye ihangayika.
Mudandi yabwiye Umuseke iyi ndirimbo ishingiye ku byo akunze kubona mu buzima busanzwe.
Iyi ndirimbo ivuga ko mukobwa uba afite umukunzi ariko akambara imyenda ireshya abandi bagabo.
Ati “We (umugabo/umusore) akabura amahoro  yibwira ko bamumutwara.”
Uyu muhanzi avuga ko iyi ndirimbo ye izaba iri kuri album ari gutegura azashyira hanze muri uyu mwaka.
Ni indirimbo ibyinitse, avuga ko yayikoze kugira ngo abakunda kunyeganyega barusheho kumererwa neza.
Yashyize hanze izindi ndirimbo zirimo iyitwa Ni Miss, Cherie yakoranye na Young Grace, iyitwa Umuntu mbwa yakoranye na Jay C n’iyitwa Kenyera ukomeze yakoranye na Intore Masamba, Makanyaga, Mariya Yohana na Nzayisenga Sophia.

Nicolas YUSUF
UMUSEKE.RW
",https://umuseke.rw/mudandi-yasohoye-indirimbo-ivuga-ku-mukobwa-ureshya-igitsinagabo.html,Entertainment
"
         Umunyamerika yasimbujwe umunya-Nigeria muri Seka Live y’ukwa 02          
      ","Umunyarwenya w’Umunyamerika Usama Siddique wagombaga kuza mu gitaramo ngarukakwezi kizwi nka Seka Live cy’uku kwa Gashyantare, yasimbujwe Umunya- Nigeria Kenny blaQ.
Iki gitaramo cy’urwenya kizaba ku wa 29 Gashyantare, mbere bacyamamaza bavugaga ko kizitabirwa n’uriya munyamerika Usama Siddique akagifatanyamo na n’Umunyafurika y’Epfo Ndumiso Lindi.
Arthur Nkusi utegura iki gitaramo yabibwiye Umuseke ko habayemo impinduka kuko uriya munyamerika atakije mu cy’uku kwezi ahubwo ko yasimbuwe n’uriya munya- Nigeria, Kenny blaQ.
Arthur umaze kumenyekana nka Rutura avuga ko uriya munya-Nigeria n’ubundi bari bamaze igihe bamwifuza nyuma bakaza kumenya amakuru ko azajya gutaramira abaturanyi b’Abangande bagahita bamufatira hafi.
Ati “Tumaze igihe tumushaka twari twaramubuze ubwo twamufatiranyije, kandi bigabanya n’amafaranga twari kumutangaho.”
Avuga ko uyu munyarwenya afite izina rikomeye mu mwuga wo gusetsa ugereranyije n’uriya munyamerika n’ubwo na we atoroshye.
Akomeza avuga ko  bari bakeneye izina risa n’irikurura abantu mu buryo bworoshye ribafasha no kwamamaza.
Ngo yakoresheje tombola ku mbuga nkoranyambaga, abakunzi ba Comedy benshi bagaragaza ko bashaka Kenny blaQ .
Ngo abakunzi ba Usama Siddique na bo ntibagire impungenge kuko na we azaza muri iki gitaramo ngarukakwezi kuko bamaze no kumwishyura.
Nicolas YUSUF
UMUSEKE.RW
",https://umuseke.rw/umunyamerika-yasimbujwe-umunya-nigeria-muri-seka-live-yukwa-02.html,Entertainment
"
         Umunyamakuru A. Cyiza ngo gutara inkuru za Perezida byatumye akura mu mwuga          
      ","Umunyamakuru wa Royal FM na Isango Star, Aissa Cyiza avuga ko gutara no gutangaza inkuru z’umukuru w’igihugu biri mu byamuzamuriye ubumenyi mu mwuga w’Itangazamakuru.
Mu kiganiro yagiranye n’Umuseke, Aissa Cyiza umaze kwamamara mu Itangazamakuru, avuga ko ubwo yakoraga ku kinyamakuru yatangiriyeho Isango Star yajyaga gutara inkuru akanazitangaza.
Avuga ko kujya gutara inkuru [ibizwi nka Terrain] ari kimwe “mu bintu bivuna ku buryo iyo wayikoze yuzuye ndetse ukabona itambutse biragushimisha cyane.”
Avuga ko hari ibihe by’ingezi adashobora kwibagirwa mu mwuga wo gutara no gutangaza inkuru by’umwihariko mu bikorwa by’umukuru w’Igihugu.
Ati “Tukiri ku Isango star mur 2013-2014 ndi umwe mu bantu bajyaga cyane mu nkuru za Perezida Paul Kagame, nahuriyemo na byinshi ariko byamfashije gukura mu mwuga w’itangazamakuru.”
Yavuye ku Isango yerekeza kuri Royal FM, akajya akora ibiganiro byiganjemo imiziki, amagambo akaba macye.
Ati “Mu gihe ku Isango Star byari bitandukanye kuko ho twaravugaga cyane umwanya w’umuziki ukaba mucye.”
Avuga ko kandi muri uyu mwuga yawungukiyemo inshuti nyinshi zirimo n’abayobozi mu nzego za Leta n’iz’abikorera.
Aissa Cyiza usanzwe akora ibiganiro bitanga inama avuga ko Itangazamakuru ryo mu Rwanda ryagize uruhare mu kumvisha abanyarwanda ihame ry’uburinganire n’ubwuzuzanye.
Avuga ko hari ibiganiro byagiye binyura mu bitangazamakuru yaba kuri  radio, televiziyo  ndetse n’ibyandikira kuri murandasi byahoraga byerekana ko umwana w’umukobwa ashoboye.
Muri iki kiganiro cyagarutse ku rugendo rwe muri uyu mwuga, yavuze ko yarutangiye muri 2012 akiri ku ntebe y’ishuri mu mashuri yisumbuye.
Ati “N’ubusanzwe mu mashuri yisumbuye nabaga muri ‘media club’ ariko nyuma yo gusoza amashuri nagiye kwimenyereza itangazamakuru, ntangira ndi umukoranabushake kuri radio ya Isango Star nyuma bampa akazi nkora ibiganiro bitandukanye gusa uko iminsi yashiraga bambonagamo ikizere ari na byo byamfashije kwinjira mu mubare w’abasomaga amakuru kuri iyo radio.”
Ubu ni umwe mu bagore bakora Itangazamakuru rikabatunga. Avuga ko icyamufashije gutera imbere mu mwuga w’itangazamakuru harimo n’abakozi beza yakoranye na bo igihe yari agitangira uyu mwuga.
Umubare muto w’abagore bakora itangazamakuru
Aissa Cyiza  ati “Urebye kuva na kera ababyeyi bacu ntibiyumvagamo umwuga w’itangazamakuru nk’uko biyumvagamo ibindi birimo nk’ubuganga, ubwubatsi n’ibindi. Byasaga nk’aho ari umwuga mushya kuri bo bityo rero byari bigoye ko twe nk’abakobwa twibwiriza kwiga itangazamakuru ahubwo twahitagamo kwiga ibyo ababyeyi bacu bifuzaga.”
Akomeza avuga ko n’umubare muto w’ibitangazamakuru n’ikibazo cy’amikoro muri uyu mwuga biri mu bituma abakobwa n’abagore batinya kwinjira muri aka kazi .
Bwa mbere akivugira kuri  ‘micro’ ya radio byari bimeze gute?
Ati “Urebye natangiye kujya kuri ‘micro’ ya radio nkiga muri st Joseph icyo gihe ku ishuli twari dufite ‘media Club’ akenshi navugiraga kuri ‘micro’ iri bwumvwe n’abanyeshuri 1 500, ngera ku isango Star nabanje kugira ubwoba ariko uko igihe cyashiraga narushagaho kumenyera.”
Agira inama umukobwa wifuza gukora itangazamakuru.
Ati «Itangazamakuru ni kimwe mu bintu bya mbere bifasha mu byishimo, ni umwuga uryoha cyane ndetse umukobwa wese wifuza kwiga itangazamakuru namubwira rwose ntacike intege kuko ririmo ibintu byinshi kandi iyo ubikoze kinyamwuga ukuramo amafaranga.»
Avuga ko ibitangazamakuru bikorera mu Rwanda bitanga amahirwe ku bakobwa n’abagore ndetse ngo bamwe mu babikorera biteje imbere mu buryo bugaragara  hari n’abandi babyaza umusaruro amahirwe babona bakaba bakorera nk’ibitangazamakuru birenze kimwe.
Robert KAYIHURA
UMUSEKE.RW
",https://umuseke.rw/umunyamakuru-a-cyiza-ngo-gutara-inkuru-za-perezida-byatumye-akura-mu-mwuga.html,Entertainment
"
         Audy Kelly ngo Perezida Kagame natiyamamaza na we ashobora kuzatanga Kandidatire          
      ","Umuhanzi Audaci Munyangango uzwi nka Audy Kelly avuga ko Perezida wa Repubulika y’u Rwanda, Paul Kagame yakoze byinshi byiza akwiye gushimirwa ku buryo bigoye kuzabona umusimbura ariko ko natiyamamaza muri manda zizakurikira na we (Audy Kelly) ashobora kuzatanga kandidatire.
Uyu muhanzi ashima ibikorwa bya Perezida Kagame wazahuye igihugu cy’u Rwanda cyahereye ku busa ubu kikaba kirahirirwa n’amahanga.
Avuga ko muri Manda zikurikira yifuza kuzabona Perezida Kagame yimamaza ariko ko aramutse atiyamamaje, na we ubwe ashobora kuzatanga kandidatire.
Ati “Nimbona abakandida bariho batabasha nziyamamaza, sinkunda kubona ibintu bipfa iyo mbonye ahari ibitagenda mpita mfata inshingano.”
Mu mvugo z’ab’ububu, uyu muhanzi akomeza asa nk’ushyenga ati “Nimbona abiyamamaza mbashidikanyaho nzatezamo.” 
Avuga ko ubuyobozi bw’u Rwanda muri rusange bwagize amahirwe kuko n’abandi basanzwe bafasha umukuru w’igihugu na bo bashishoza ku buryo ari byo bituma iki gihugu gikomeza gutera imbere.
Auddy Kelly avuga ko abanyafurika bagifite imyumvire ikiri hasi ku buryo baba bakeneye umuyobozi ushishoza cyane.
Uyu muhanzi uvuga ko ataratangira kwinjira mu bya politiki, avuga ko ayikurikiranira hafi ku buryo ibiba bivugirwamo byose akunze kubimenya.
Uyu muhanzi wamenyekanye mu bihe byatambutse akaza kutongera kuvugwa, aherutse gushyira hanzeyise ‘KUBI’.
Audy Kelly afite impamyabumenyi y’icyiciro cya gatatu cya kaminuza (master’s degree) mu bijyanye n’ubucuruzi.

Yusuf NICOLAS
UMUSEKE.RW
",https://umuseke.rw/audy-kelly-ngo-perezida-kagame-natiyamamaza-na-we-ashobora-kuzatanga-kandidatire.html,Entertainment
"
         (Video) Abakobwa 20 babwiwe  kwiyizera aho gutekereza  undi uzabagira Nyampinga w’u Rwanda 2020          
      ","Abakobwa bitabiriye irushanwa rya Miss Rwanda 2020 mbere yo kwerekeza i Nyamata mu mwiherero habanje kugirana ikiganiro n’Abanyamakuru, mbere yahoo bagiriwe inama ziha buri wese amahirwe yo kwegukana ikamba rya Nyampinga w’u Rwanda 2020.
Ikiganiro cyabereye muri Intare Arena,  abakobwa bari baherekejwe n’ababyeyi , abavandimwe ndetse n’inshuti.
Ishimwe Dieudonne Umuyobozi wa Inspiration Back Up itegura irushanwa, yababwiye ko bagomba kugira ikinyabupfura no kuba abo bari bo ntibashake kwigira ukundi batari.
Yababwiye ko ikizabafasha kwitwara neza ari ugushyira imbere imishinga yabo no kwirinda ibivugwa ku mbugankoranyambaga kuko bishobora kubatesha umurongo bikabaviramo gutsindwa.
Ishimwe kandi yabibukije kwirinda ababaha inama z’uburyo bitwara mu irushanwa kuko benshi usanga batarigeze baryitabira.
Ati: “Wikumva abakubwira ngo gira gutya na gutya, abandi bakubwira ngo tuzagufasha.”
Miss Rwanda, uyitegura yabwiye abayitabiriye ko nta muntu ushobora kubizeza ngo azabafasha ngo batsinde kubera imbaraga runaka cyangwa aho ahurira n’abategura irushanwa, ngo gutsinda bisaba urimo kuzuza ibigenderwaho.
Miss Rwanda2019 ucyuye igihe Nimwiza Meghan yagiriye inama abakobwa bahatanira kumusimbura kubaka ubucuti hagati yabo mu gihe bazaba bari mu mwiherero ndetse no gusenga.
Ati ”Kubaka ubushiti hagati yanyu bibafasha gufashanya icyo uzi ukagikorera utakizi.”
Yababwiye ko nta we ugomba gukangwa n’umukobwa uvugwa cyane ko ari we uzatsinda kuko na we atigeza arota ko yakwegukana ikamba.
Avuga ko we yashatse no kubeshya ko arwaye kugira ngo abone impamvu zo kutajya  mu kiciro cya nyuma (finale) kuko atari yiteze gutsinda.
Biteganyijwe ko finale ya Nyampinga w’u Rwanda izaba taliki 22 Gashyantare 2020 ikazabera muri  Intare Arena.
Gutora bizakorwa hakoreshejwe ubutumwa bugufi (SMS) ndetse na online.
Umwiherero igiye kwitabirirwa n’abakobwa 20 babashije kwitwara neza mu marushanwa yabanje baturuka mu Ntara zitandukanye z’igihugu n’Umujyi wa Kigali.

Yusuf NICOLAS
UMUSEKE.RW
",https://umuseke.rw/abakobwa-20-babwiwe-kwiyizera-aho-gutekereza-undi-uzabagira-nyampinga-wu-rwanda-2020.html,Entertainment
"
         Juda Music ntifite gahunda yo kuzarambira abakunzi bayo          
      ","Juda Music ni itsinda rigizwe n’abasore babiri, Ishimwe Prince witwa Da Rest na  Mbaraga Alex wiyise Junior, bavuga ko batazarambira abafana, ngo bazajya babaha ibitandukanye n’ibyo abandi bahanzi babaha.
Iri tsinda riririmba umwe mu buryo bwo kurapa (RAP), mugenzi we akaririmba mu buryo busanzwe.
Mu buryo bwo kudatanga ibintu bisa mu ndirimbo zabo, bahisemo ko umwe waririmbaga arapa mu ndirimbo zabanje, aririmba bisanzwe, umwe waririmbaga bisanzwe akaba ari we urapa mu ndirimbo basohoye nshya.
Uko guhinduranya kuririmba ngo bigaragaza ko byose babishoboye, kandi ko bizabafasha kutarambira abafana.
Ibyo babikoze mu ndirimbo yitwa ‘Amashyushyu’ bakoze, ikaba ituje.
Batangaza ko badashaka gukora nk’ibyo abandi bakora, ngo bashaka gukurura abakunzi mu mikorere itandukanye n’iy’abandi.
Junior ati “Ni byiza haribyo abatubanjirije bagezeho natwe turihano ngo twongereho ibyacu.”
Indirimbo ‘Amashyushyu’ ni inkuru ishingiye ku rukundo, umusore cyangwa umukobwa aba yibaza igihe na we azabonera uwo akunda na we akamukunda bya nyabyo.
Bayisohoye ari mu buryo bw’amajwi, amashusho na yo ngo arigukorwa.
Juda Music bamaze imyaka igera kuri ibiri mu muziki, bamakoze indirimbo 8 harimo n’izifite amashusho, zirimo   ‘Burundu’, ‘Rugende’, ‘Biramvuna’ n’izindi.
Yusuf NICOLAS
UMUSEKE.RW
",https://umuseke.rw/juda-music-ntifite-gahunda-yo-kuzarambira-abakunzi-bayo.html,Entertainment
"
         Yverry na Muyoboke bavuga ko bitakiri ngombwa cyane gukorana n’abahanzi bo hanze          
      ","Ibi byagarutswe ho na Alex Muyoboke usanzwe afasha abahanzi  hamwe na Rugamba Yverry umuririmbyi w’injyana ya R&B. Bombi bemeza ko iyo witegereje intambwe umuziki w’abanyarwanda wagezeho usanga bitakiri ngombwa ko umuhanzi nyarwanda yifashisha umunyamahanga kugira ngo abafana be baze.
Ibi basanga byerekana iterambera rya muzika ndetse n’urukundo abaturage basigaye bakunda umuziki w’abahanzi bo mu Rwanda.
Muyoboke avuga ko kimwe mu byerekana ko ibyo avuga ari ukuri, ari uko buri mpera z’Icyumweru hari abantu benshi( we avuga ko bagera mu bihumbi) bajya mu tubyiniro kandi bakumva indirimbo z’abahanzi bo mu Rwanda.
Abajijwe niba mpungenge afite z’uko  hari bindi bitaramo bishobora guhurirana n’ibya abanyarwanda kandi byo birimo abahanzi mpuzamahanga bikabatwara abakiriya, avuga ko Kigali ituwe n’abagera kuri miliyoni kandi ngo ababarirwa mu bihumbi runaka bitabira ibitaramo by’abahanzi b’Abanyarwanda.
Avuga kandi ko niyo haba hari bamwe bagiye mu bitaramo by’abanyamahanga bitabuza ko hari abandi baboneka mu bitaramo by’Abanyarawanda.
Ati” Upfa kuba wamamaje igitaramo cyawe neza ubundi abantu baraza bamwe bakaza iwawe abandi bakajya ahandi.”
Rugamba Yverry ugiye kumurika album yitwa ‘Love you more’ yabwiye Umuseke ko nta mpungenge atewe n’igitaramo cyatumiwe mo abahanzi mpuzamahanga bizabera umunsi umwe kuko ngo Made In Rwanda yageze no mu muziki kandi bene yo bayikunda.
Ati: “Abahanzi bacu barakomeye bafite benshi babakunda kandi  baza no  kubareba.”
Ubwo azaba ari amurikira iriya album muri  Camp Kigali azashyigikirwa n’abahanzi nka King James ,Social Mula, Andy Bumuntu, Cyusa, Bruce Melody ,Queen Cha na Symphony Band.
Yusuf NICOLAS 
UMUSEKE.RW
",https://umuseke.rw/yverry-na-muyoboke-bavuga-ko-bitakiri-ngombwa-cyane-gukorana-nabahanzi-bo-hanze.html,Entertainment
"
         Nikuze yinjiye muri cinema atabishaka birangira yamamaye          
      ","Laura Musanase uzwi nka Nikuze muri film y’uruhererekane izwi nka City Maid, avuga ko yinjiye muri uyu mwuga atabishaka none ubu akaba amaze kwamamara kandi anabikunda.
Wilson Misago utegura iyi Film ya City Maid avuga ko uyu mugore atigeze yifuza gukina film ndetse no kugira ngo akine babanje kumwinginga.
Avuga ko abatoranyaga abakinnyi bari babuze uwakina ibyo Nikuze akina muri City Maid, umwe muri bo akababwira ko hari uwo azi wabishobora.
Ngo yahise abarangira Musanase wabanje no kwanga ko yakina muri iriya film.
Wilson ati “Tujya kumu castinga yarabyanze nta nubwo yabyumvaga.”
Akomeza agira ati “Naragiye ndahendahenda mbona arabyemeye.”
Wilson atanganzwa n’iterambere ry’uyu mugore muri Film nyarwanda kuko yamamaye cyane bitari byitezwe kandi atarigeze abikunda.
Nikuze akina muri City Maid ari umukobwa watewe inda ari mu cyaro akaza mu mujyi wa kigali aguhura n’ibizo by’ubuzima kugeza atangiye gukora akazi ko mu rugo.
NICOLAS YUSUF
UMUSEKE.RW
",https://umuseke.rw/nikuze-yinjiye-muri-cinema-atabishaka-birangira-yamamaye.html,Entertainment
"
         Nelly wandika filime za Seburikoko na City Maid agiye gutangiza indi yise ‘Indoto’          
      ","Wilson Misago uzwi ku izina rya Nelly akaba ari we wakoze filime z’uruherekane zamenyekanye cyane nka Friends, Seburikoko na City Maid agiye gutangira kwandika indi yise’ Indoto.’ Asezeranya abakunda Sebu na City Maid ko ntaho zizajya.
Iyi filime izajya isohoka mu buryo bw’uruhererekane kuri Televiziyo y’u Rwanda nk’uko na Seburikoko na City Maid biyicaho.
Iyi filime‘indoto’izasohoka vuba ikaba ivuga ku nkuru y’urubyiruko rutangirira k’ubusa ariko rukazamuka rukagera ku cyo rwifuza.
Harimo inkuru y’umwana wize iby’ikoranabuhanga yarangiza akabura akazi agakomeza akaragira inka za nyirakuru.
Nyuma yeje  guhura n’inshuti ye yabonye akazi i Kigali,  iramushuka ngo bagurishe inka za nyirakuru’.
Agera I Kigali ubuzima bwaramugoye  ariko ntiyacika intege akomeza gukora kugeza yirihiye kaminuza mu by’ikoranabuhanga kandi arabimenya neza.
Uyu mugabo washoye imari n’ibitekerezo mu buhanzi avuga ko muri filimi Indoto nta mukinnyi usanzwe ari icyamamare uzagaragara mo.
Ngo ni filimi izaba igamije kwigisha ariko nanone hakagaragaramo abakinnyi bashya bafite impano.
Ati: “Sinkeneye kuzana abantu bazwi mu mushinga mushya wa filime. Nifuza gutanga akazi ku bantu benshi kandi nkazamura impano nshya.”
Yasabye urubyiruko kutitinya, ahubwo bakagerageza amahirwe
Nelly Misago akaba ari umugabo wubatse ufite abahungu babiri.
Avuka mu karere ka Gisagara mu murenge wa Musha, yize ibijyanye n’icungamutungo  n’amabanki muri Kaminuza y’u Rwanda. Ayisumbuye yize ubumenyamuntu(Sciences Humaines).
Usibye filime akora ni umucuruzi wa serivisi z’amashusho n’ibindi bijyana nabyo.
Nicolas YUSUF
UMUSEKE.RW
",https://umuseke.rw/nelly-wandika-filime-za-seburikoko-na-city-maid-agiye-gutangiza-indi-yise-indoto.html,Entertainment
"
         Muri iki gihe abanyarwenya baratera imbere, abaraperi bakamanuka- Bad Rama          
      ","Umuyobozi w’ikigo gifasha abahanzi kuzamuka( Label) kitwa The Mane avuga ko muri iki gihe abahanzi bakora injyana ya Hip Hop bagenda bacika intege ariko ugasanga abakina urwenya barushaho gukundwa. Ibi byatumye yiyemeza gutanga amahirwe ku biyumvamo impano kuri izi mpande zombi kugira ngo azabafashe.
Ikigo The Mane gisanzwe  gifasha abahanzi nyarwanda. Nyuma y’uko hari bamwe mubo cyagashaga batakigikoreramo ( Jay Polly na Safi Madiba) ubu umuyobozi wacyo, Bad Rama, agiye gukoresha  irushanwa ry’abafite impano mu gukina urwenya no gukora hip hop.
Abazatsinda bazasimbura bariya bagiye ndetse nibishoboka abe yokongera n’abandi mu itsinda asanganywe.
Iri rishunwa ryiswe Bad Ram Talent Detection rizatangira tariki 8 Gashyantare, 2020 rikazabera ku cyicaro cya The Mane mu murenge wa Kagarama.
Bad Rama ati: ”Hiphop iri gusubira inyuma mu gihe urwenya rwo ruri kuzamuka ariko narwo rukeneye amahirwe arenze ho.”
Avuga ko iriya ariyo mpamvu yatumye yiyemeza kuzafasha abakora urwenya n’abakora umuziki wa hiphop.
Ngo hip hop yasubiye inyuma cyane bityo ‘birakwiye ko hubakwa abandi baraperi.’
Abaraperi bazitwara neza muri ririya rusanwa Bad Rama avuga ko  bazakorerwa Album y’indirimbo,n’aho abakora urwenya bo bakabona uburyo bazajya bandika ibihangano byabo no kubyamamaza ku mbuga zitandukanye The Mane izakoresha mu gihe cy’umwaka .
Ati: ”Dufite abakozi bafite ubushobozi bwo kubafasha kuzamura no kwamamaza impano zabo.”
Avuga ko ateganya no kuzajya gushaka abafite impano mu Ntara mu gihe kiri imbere.
The Mane ikoze iri rushanwa nyuma y’uko Safi Madiba na Jay Polly basohotse muri The Mane, amasezerano basinye atarangiye bityo buri ruhande rugashinja urundi kuba nyirabayazana w’ubu bwumvikane buke.
Nicolas YUSUF
UMUSEKE.RW
",https://umuseke.rw/muri-iki-gihe-abanyarwenya-baratera-imbere-abaraperi-bakamanuka-bad-rama.html,Entertainment
"
         Umunyarwenya Michael uko yagiye guhura na Perezida Nkurunziza igitima kidiha          
      ","Umunyarwenya mpuzamahanga w’Umurundi, Michael Sengazi  yahishuye iby’urugendo rwe yagiriye mu biro by’Umukuru w’Igihugu Pierre Nkurunziza bakaganira. Ngo yagiye afite ubwoba bwinshi bituma anibagirwa ibyangombwa.
Michael uvuka ku Munyarwanda n’Umurundi akunze kwiyita umumetisi, yatsindiye igihembo cy’umunyarwenya mwiza m’umwaka wa 2019 ku mugabane wa Africa.
Ngo ibi byatumye inzego za Leta zifuza guhura na we kubera ishema yari amaze guhesha igihugu.
Mbere byavugwaga ko azahura n’Umuyobozi w’Akarere k’iwabo ariko nyuma biza guhinduka kuko abamushakira umuyobozi uzamwakira basabye Umukuru w’Igihugu cy’u Burundi, Pierre Nkurunziza guhura n’uyu munyarwenya.
Avuga ko bakimara kumwemerera ko azahura na Perezida, yagize ubwoba bwinshi kuko yumvaga agiye guhura n’umuntu ukomeye mu gihugu.
Ngo kubera igihunga n’ubwoba, yagiye ku biro by’umukuru w’Igihugu yibagiwe ibyangombwa bye.
Ati “Nageze ku biro by’umukuru w’igihugu no kuvuga uwo nje kureba birananira ngatinya kuvuga izina rye.”
Ngo hahise hakurikiraho kumwaka ibyangombwa agiye kubireba mu mufuka “nsanga njye nabyibagiwe ubwo Kigingi n’abandi twari kumwe babigiyemo ariko na none kuba ari njye wari uje guhura na perezida bizwi ntabwo byagoranye barandetse ndatambuka.”
Ngo bageze ku muryango winjira mu ibiro by’umukuru w’igihugu, we na bagenzi be basiganiye kwinjira buri wese afite ubwoba bwo kubanza kwinjira.
Ati “Nagezemo ndangarira ibintu biri mu biro gusa nyuma naje kumukubita amaso ahagaze mu nguni  umubiri uhinduka ibinya.”
Ngo na bwo gutera intambwe ngo age kuramutsa Perezida byaramunaniye, Perezida Nkurunziza ubwe aba ari we uza kumwiramukiriza.
Avuga ko mu biganiro bagiranye, Perezida Nkurunziza yamwizeje ko agiye guteza imbere impano z’abana bakiri bato kuko abona ko zikinewe.
Uyu musore ukunze kuza gusetsa abanyarwanda nyuma yo kwakira igihembo cy’umunyarwenya mwiza muri Africa gitangwa na radiyo mpuzamahanga y’Abafaransa (prix RFI talent) azategurirwa ibitaramo bizabera ku mugabane w’Uburayi.
Nicolas YUSUF
UMUSEKE.RW
",https://umuseke.rw/umunyarwenya-michael-uko-yagiye-guhura-na-perezida-nkurunziza-igitima-kidiha.html,Entertainment
"
         Igor Mabano agiye gusohora Album ya mbere kuva atangiye umuziki          
      ","Umuhanzi Igore Mabano aritegura gushyira hanze album ya mbere yitwa ‘Urakunzwe’ nyuma y’imyaka igera kuri ibili ayitegura.
Ishimwe Clement nyiri Kina Music unacungira inyungu uyu muhanzi yatangarije Umuseke ko iyi Album biteganyijwe ko azayimurika mu kewezi kwa Werurwe 2020 i Kigali.
Album ya Mabano izaba iriho indirimbo 12, harimo iz’amajwi n’amashusho n’izo abantu bagiye bakunda nka “Dear” “Mashuka”, “Back,” n’iyitwa “Iyo Utegereza”.
Ishimwe Clement avuga ko iyo ushyize album hanze uba winjiye mu buhanzi bya nyabyo, ko ari nk’urufunguzo rw’ubuhanzi.
Ati “Iyo ufite album ni ikintu kinini cyane.”
Kuba baratinze kumurika iriya album ngo byatewe no kubanza kuyitondera kugira ngo izasohoke imeze neza.
Igore Mabano ni umwe mu banyamuzika bake babashije kwamamara mu banyuze mu ishuri ryo ku Nyundo akaba n’umwe mu baharangije mbere.
Ubu ni Umwarimu wa muzika, aherutse no kwitabira Rwanda Day yabereye mu gihugu cy’Ubudage.
Nicolas YUSUF
UMUSEKE.RW
",https://umuseke.rw/igor-mabano-agiye-gusohora-album-ya-mbere-kuva-atangiye-umuziki.html,Entertainment
"
         Madederi {Papa Sava} ngo kwinjira muri Cinema byaramugoye          
      ","Dusenge Clenia uzwi nka Madederi muri film ya Papa Sava, avuga ko yakunze uyu mwuga kuva kera ndetse agahora aharanira kuwinjiramo ariko bikanga nyuma aza guhura na Niyitegeka Gratien (Papa Sava) amwemerera kuzakina muri film ye.
Dusenge Clenia cyangwa Madederi ni umubyeyi w’umwana umwe, avuga ko gukunda ikintu bidahagije kuko hakurikiraho urugamba rwo kubona urubuga rwo kugaragarizamo icyo kintu ukunda.
Ati “Nagize inyota yo gukina film numva mbishaka cyane byatumye ngira ishyaka ryabyo mbyirukaho kugeza igihe ntangiye kubikora.”
Film ya mbere yakinnyemo yitwa ‘bibabere isomo’ ariko ntiyamenyekanye.
Avuga ko iyi yo yayikinnyemo abifashijwemo n’umwe mu bo mu muryango we wari usanzwe akora uwo mwuga wo gukina film wari uzi ko na we abikunda.
Urugamba rwo gukomeza kwinjira muri uyu mwuga yarukomereje kuri Seburikoko (Papa Sava) usanzwe ari umukinnyi wa Film ariko akazandika. Ngo hari uwamuhuje na we amusaba ko yamwifashisha mu bakinnyi asanzwe akoresha mu bihangano bye.
Ngo bahuye muri 2016 ariko amubwira ko azatangira gukina mu kwezi k’Ukuboza 2018.
Ati “Ariko nkaba narabyemerewe nyuma y’uko nari naragiye ahantu hatandukanye batoranyaga abashaka kwinjira muri cinema bikanga.”
Madederi ubu umaze kugaragara mu duce tunyuranye twa Papa Sava, avuga ko yishimira kuba yaratangiye urugendo rwe muri Cinema.
Ati “Kuba nkina muri Papa Sava biranyuze biranshimisha ariko na none hari andi mahirwe ahari sinayanga.”
Agace ka Papa Sava aheruka kugaragaramo kamamaye cyane ni ako abengwa n’umusore ku munsi w’ubukwe akiruka asanganira undi wavugwagaho ko yamuteye inda amusaba ‘kumurongora’.

Nicolas YUSUF
UMUSEKE.RW
",https://umuseke.rw/madederi-papa-sava-ngo-kwinjira-muri-cinema-byaramugoye.html,Entertainment
"
         Gukora urwenya mu Kinyarwanda cyonyine abantu bagaseka ntiturabigeraho – Arthur          
      ","Kuri iki cyumweru nibwo igitaramo cy’urwenya ngarukakwezi (Seka Live) gitegurwa na Arthur Nation cyabaye kitabirwa n’abatari bake, Nkusi Arthur ugitegura yabwiye Umuseke ko nubwo kitabiriwe na benshi ariko mu mwuga wo gusetsa hakirimo byinshi bitarakemuka, no gukoresha Ikinyarwanda kandi abantu bakishima.
Nkusi Arthur avuga ko kiriya gitaramo cyo gusetsa cyabaye kiza kurenza ibyakibanjirije ariko ko n’ubundi ibibazo bikiri byinshi mu mwuga wo gusetsa mu Rwanda.
Ati “Igitaramo cyari kigoranye, hariho abanyarwenya nyarwanda benshi kandi bagitangira, twagiye tudandabiranamo gatoya, n’abantu babibonye.”
Nkusi avuga ko Seka live atari igitaramo kiri ku rwego bifuza, ahubwo ngo ni igitaramo kiri gukura igihe kizagera kibe uko abantu bakifuza.
Ibibazo biba bihari ariko ngo ntibibuza abashaka guseka kwitabira igitaramo cy’urwenya.
Ibyo Nkusi Arthur abihera ku kuba igitaramo cyabo cyaritabiriwe birenze icyabaye mu ukwezi k’Ukuboza 2019, mu gihe mu kwezi kwa Mutarama abantu bakunze kuvuga ko haba hari ikibazo cy’amafaranga.
Arthur yifuza ko mu minsi iri imbere urwenya mu Rwanda ruzaba ruri ku rwego rwiza ku buryo bitazaba ngombwa ko batumira abanyarwenya bo hanze y’u Rwanda.
Ati “Turacyafite ikibazo cy’urwenya rukozwe mu Kinyarwanda, twifuza kugera aho gukora mu Kinyarwanda igitaramo kikarangira abantu banyuzwe, aho hantu ntiturahagera.”
Arthur wari umushyushyarugamba (MC) muri Seka Live avuga ko igihe kigeze cyo kuzana abanyarwenya batazwi ariko bafite ubuhanga dore ko igitaramo kizakurikiraho kizaba kirimo umunyarwenya uzaturuka muri Africa y’Epfo witwa Alindi Ndumiso na Usama Siddique uzava muri USA.
Iki kizaba taliki ya 29 Gashyantare 2020.
Abanyarwenya mpuzamahanga bari muri iki gitaramo barimo Daniel Omara wo muri Uganda, Michael Sengazi wo mu Rwanda unaherutse gutwara igihembo cy’umunyarwenya mwiza muri Africa gitangwa na radio mpuzamahanga y’Abafaransa (RFI) na  DaLuso Champonda umunyarwenya wari utegerejwe na benshi wo mu gihugu cya Malawi.
Nicolas YUSUF
UMUSEKE.RW
",https://umuseke.rw/gukora-urwenya-mu-kinyarwanda-cyonyine-abantu-bagaseka-ntiturabigeraho-arthur.html,Entertainment
"
         Gospel: Mu myaka 3 yashyize hanze indirimbo 12, bwa mbere asohoye iy’amashusho          
      ","Umuhanzi w’Indirimbo zo kuramya no guhimbaza Imana, Nkomezi Prosper umaze imyaka itatu muri ubu buhanzi, ku nshuro ya mbere yashyize hanze indirimbo y’amashusho mu gihe afite izigera kuri 12.
Nkomezi uvuga ko abakunzi be bakunze kumusaba gushyira hanze indrimbo y’amashusho kuko iz’amajwi bazikunze ariko bakifuza no kuzibona mu mashusho.
Ati “Harihashize imyaka itatu nkora indirimbo ku giti cyanjye, ariko nari ntarakora indirimbo y’amashusho n’imwe.”
Iyi ndirimbo ya mbere akoreye amashusho, ni iyitwa Nzayivuga yari imaze iminsi iri no hanze mu buryo bw’amajwi.
Avuga ko impamvu yamuteye kuyihitamo kugira ngo ayikorere amashusho ari uko yigeze kuyiririmbira abantu mu gitaramo bakayishimira cyane.
Ati “Narimfite ubusabe bwinshi bw’abakunzi bange bambwira ko bifuza kubona video z’indirimbo zange, kuko video iragenda cyane kuruta audio.”
Iyi ndirimbo Nzayivuga, igaruka ku mashimwe abantu bakwiye gutura Imana kubera ibihe bikomeye bagiye banyuramo ariko ikabibanyuzamo babakivamo bemye.
Ati “Narebye ukuntu Imana ikura umuntu ahantu akibagirwa kuvuga aho Imana yamukuye uko yamugiriye neza, noneho ndavuga ngo nzayivuga buri gihe buri mwanya aho nzaba ndi hose haba mu muhanda, mu rusengero ndetse no mu batazi Imana nzavuga iyo neza kuko nta rindi turo nabona nguha…”
Uyu muhanzi uri mu bakunzwe mu baririmba indirimbo zo kuramya no guhimbaza Imana, mu ntangiro za Gashyantare afite igitaramo azafatanyamo na Israel Mbonyi na Iyamuremye Serge.

Jean Claude KANEZERO
UMUSEKE.RW
",https://umuseke.rw/gospel-mu-myaka-3-yashyize-hanze-indirimbo-12-bwa-mbere-asohoye-iyamashusho.html,Entertainment
"
         Rippy Knoss yiteze umusaruro mu muziki we          
      ","Umuhanzi uririmba injyana ya hip hop witwa Ndungutse Charles uzwi nka Rippy Knoss, aba mu igihugu cya Canada avuga ko umuziki akora ugomba kumubyarira umusaruro.
Nkuko yabitangarije Umuseke ngo nubwo bwose bisaba kwitanga no gukora cyane yiteze ko mu minsi iri imbere azajya yinjiza amafaranga avanye mu muziki aririmba.
Ati “Gahunda mfite muri muzika ni iyo kwaguka nkamenyakanisha  ibikorwa byange ku bantu benshi, kandi ndizera ko bizangirira akamaro harimo no kubikuramo amafaranga.”
Uyu muhanzi avuga ko yatangiye umuziki kera ariko kubera ubushobozi buke bimubera imbogamizi, bituma atabasha kuba yakora indirimbo.
Rippy Knoss afitanye isano ya hafi n’umwe mu baririmbyi bafite izina rikomeye mu Rwanda uzwi nka Gitoko Bibarwa.
Avuga ko abahanzi bamukundishije kuririmba barimo, Rider Man, Fireman n’umunyakenya Khaligraph Jones.
Aramutse akoranye na bo indirimbo yaba ari intambwe ikomeye kuri we kuko n’ubundi yabyirutse ari bo yumva.
Kugeza ubu uyu muhanzi amaze gushyira hanze indirimbo zigera 13 z’amajwi ndetse n’imwe y’amashusho, harimo iyitwa “dollar two”, “fort retour”, “Queen of my heart”.
Ntakora indirimbo ziri mu njyana ya hip hop gusa, kuko n’injyanya Nyafurika izwi nka Afrobeat na yo arayikora.
Kuba amaze kugira indirimbo nyinshi zavamo Album akaba atayimurika asobanura ko hakiri kare, ahubwo ikimushishikaje ari ukizimenyekanisha kugira ngo arebe ko intego afite yayigeraho.
Ati “Kumurika Album n’ibintu bisaba imbaraga nyinshi, bisaba itangaza makuru, ‘producers’ beza, no gufatanya n’abandi bahanzi kandi nti bakorana nawe batazi ibyo ukora cyangwa batabishimye.”
Nicolas Yusuf
UMUSEKE.RW 
",https://umuseke.rw/rippy-knoss-yiteze-umusaruro-mu-muziki-we.html,Entertainment
"
         Akanwa k’iminsi ni nk’ingona ihora irekereje umuvomyi- Diplomate          
      ","Umuraperi Diplomate avuga ko ubusanzwe ubuzima ari amahirwe abantu baba bagomba guha agaciro. Kubera iyi mpamvu Diplomate asaba abantu gukunda bagenzi babo, bagakunda ubuzima bwabo kandi ntibivange mu buzima bw’abandi ngo bababangamire. Ku rundi ruhande ariko abasaba kwibuka ko ubuzima buhinduka bityo babe maso!
Avuga kandi ko umuntu wese aba agomba kugira amakenga mu buzima, akirinda guhubuka mu byo akora.
Abivuga mu butumwa buri mu ndirimbo aherutse gukorana na Bruce Melodie yise ‘Umwe bavuze’
Hari aho agira ati: ”Akanwa k’ iminsi ni nkak’ ingona ihora irekereje umuvomyi,  udakenga arahekenywa, ndacyaguha, ndacyari wa wundi nk’impumuro ya chaguwa.”
Avuga ko ‘akiri wa wundi’,  ko atigeze ahinduka ndetse ko ibyo yakoragana n’ubu akibikora ndetse  neza.
Bruce Melody we  aririmba agira ati: ’’Ndacyashaka icyatuma iminsi ikomeza kwicuma, ni nayo mpamvu ituma kundwanya ari ukwivuna. Hip Hop ndacyaguha, umwe wumva ndacyaguha.”
Diplomate ni umuhanzi uzwi mu Rwanda mu njyana ya Hip Hop kandi yerekanye ko ari umuhanga mu kwandika amagambo arimo ubutumwa n’imvugo ya gihanga.
Yavutse tariki 11, Kanama, 1987.
Iyi ndirimbo ya Diplomate isohotse isanga iyo yaherukaga gukora muri 2018 yakoranye na The Ben naho Bruce Melody we yaherukaga gushyira hanze iyitwa ‘Fresh’ yakoze wenyine.
Indirimbo ‘Umwe bavuze’

 
Aline RANGIRA MWIHOREZE
UMUSEKE.RW
",https://umuseke.rw/akanwa-kiminsi-ni-nkingona-ihora-irekereje-umuvomyi-diplomate.html,Entertainment
"
         Kugirira neza uwakugiriye nabi niryo tandukaniro ry’ababi n’abeza- Riderman          
      ","Umuraperi Emery Gatsinzi uzwi ku izina rya Riderman avuga ko burya kimwe mu bintu by’ingenzi byerekana ko umuntu ari mwiza mu mutima we ni ukugirira neza uwamuhemukiye, bikabanzirizwa no kumubabarira. Ubu butumwa yabushyize mu ndirimbo yise ‘Abanzi Banjye’ ikozwe mu njyana ya Reggae.
Avuga ko ubutumwa burimo bushingiye ku ivanjiri ya Luka.
Mu butumwa bwe avuga ko abantu bagomba kwirinda kwihorera, ahubwo bakagira umutima wo kumva ko umuntu ari nk’undi.
Ati: “Mu buzima ntawe ubura abanzi ariko nta nyungu yo kugirira nabi uwaguhemukiye ahubwo ibyiza ni  kubabarirana no kwifurizanya ibyiza.”
Avuga ko Imana yishimira kandi igaha umugisha abantu babarira abandi ‘nk’uko Ijambo ryayo ribivuga.’
Ivanjiri ya Luka 6:27, 28 hagira hati: “ …Mukomeze mukunde abanzi banyu , mugirire neza ababahemukiye, kandi musabire umugisha ababifuriza ikibi…”
Uyu muraperi avuga ko muri iki gihe ari gutunganya album yise ‘kimirantera’ kandi ari hafi kuyisohora.
Asaba abakunzi be kumva no gushyira mu bikorwa ubutumwa buri muri iriya ndirimbo, bakirinda kugirira nabi bagenzi babo.

 
NICOLAS  YUSUF
UMUSEKE.RW
",https://umuseke.rw/kugirira-neza-uwakugiriye-nabi-niryo-tandukaniro-ryababi-nabeza-riderman.html,Entertainment
"
         Kassav igiye gufasha Abanyakigali bafite abakunzi kuryoherwa n’imbuto z’urukundo          
      ","Ku munsi wahariwe Abakundana urukundo rwa Kobwa-Hungu cyangwa Gabo-Gore uzwi nka Saint Valentin uba tariki ya 14 Gashyantare, i Kigali hateganyijwe igitaramo kizaririmbamo itsinda ryakanyujijeho mu ndirimbo z’urukundo rizwi nka Kassav rifatwa nk’abami ba Zouk ku Isi.
Iri tsinda ryashinzwe mu 1979, rimaze iminsi rizenguruka Isi mu kwizihiza isabukuru y’imyaka 40 rimaze rishimisha abatuye Isi mu ndirimbo zaryo zo mu njyana ya Zouk.
Kompanyi izwi nka Arthur Nation isanzwe itegura ibitaramo byiganjemo iby’urwenya, yariho itekereza uburyo yafasha abaturarwanda bakundana kuzishimira umunsi wa Saint Valentin usanzwe uba tariki ya 14 Gashyantare, yatumiye ririya tsinda ngo rize no kwizihiza iriya sabukuru yaryo mu Rwanda ariko rinafashe abakundana kunogerwa n’uriya munsi.
Umuyobozi Mukuru wa Arthur Nation, Budandi Nice avuga ko bari gukoresha imbaraga nyinshi mu gutegura iki gitaramo ku buryo abazakitabira bazataha banyuzwe.
Muri iki gitaramo, Kassav izanafatanya n’umuhanzi nyarwanda Christopher na we usanzwe ataramira abanyakigali kuri uriya munsi w’abakundana.
Budandi avuga ko ubu bufatanye bwa Kassav na Christopher muri iki gitaramo kizabera muri Kigali Convention Center- Radisson Blu buzasiga ibyishimo bidasanzwe mu bazakitabira.
Ati «Ubuhanga bwa Kassav na Christopher ni ikintu abantu bazagenda birahira nyuma.»
Budandi uvuga ko kompanyi yabo na yo isanzwe izobere mu byo gutegura ibitaramo ndetse bikagenda neza, avuga iki bari kugitegura bafatanyije n’indi Kompanyi ikomeye mu Rwanda isanzwe itegura ibitaramo, avuga ko kugira ngo bazashimishe abazitabira kiriya gitaramo, bisunze iyo kompanyi kugira ngo kizarusheho kuzaryohera abazakitabira.
Uyu muyobozi muri Arthur Nation avuga ko bifuje gukoresha umuhanzi umwe w’Umunyarwanda kuko ririya tsinda rifite ibihangano byinshi kandi iyo bari mu gitaramo baririmba indirimbo nyinshi.
Avuga ko iyo abahanzi babaye benshi bituma bamwe badacurangira abantu mu buryo buhagije ariko ko bizeye ko Kassav na Christopher bazaririmbira abantu indirimbo nyinshi ku buryo bazanyurwa.
Umuhanzi Christopher na we uri kwizihiza isabukuru y’imyaka 10 amaze mu muziki, asanzwe ataramira abaturarwanda kuri Saint Valentin.
Ngo ubwo yari ari gutegura igitaramo cy’uyu mwaka, Arthur Nation baramwegereye bamusaba kuzakorana yumva ni inkuru nziza kandi ko imyitegura iri kugenda neza bitamugoye.
Avuga ko yakuze yumva ririya tsinda ndetse akunda ibihangano byaryo ku buryo kuzaririmbira mu gitaramo kimwe ari iby’agaciro ndetse bikaba bimuha imbaraga zo kwitegura neza kugira ngo na we azahacane umucyo nk’uko asanzwe afite ibihangano byuzuye ubutumwa bw’urukundo.
Kassav Group igiye kuza gutaramira mu Rwanda, isanzwe ikorera umuziki mu gihugu cy’Ubufaransa yamenyekanye nk’abami ba Zouk by’umwihariko indirimbo Ou la isa nk’ikimenyabose mu ndirimbo zo muri iyi njyana zabayeho mu kinyejana kirangiye.
Iri tsinda rya Kassav ryashyize hanze albums 20 bafatanyije nka Group, n’izindi 12 zagiye zikorwa n’abarigize ku giti cyabo.
https://www.youtube.com/watch?v=-waPSDBXcG0
UMUSEKE.RW
",https://umuseke.rw/kassav-igiye-gufasha-abanyakigali-bafite-abakunzi-kuryoherwa-nimbuto-zurukundo.html,Entertainment
"
         Umunyabugeni El Papitto avuga ko ‘Tatouage’ari urwibutso rutagereranywa          
      ","Umuhanzi mu by’ubugeni Mugabo Hemedi uzwi nka El Papitto avuga ko tatouage ari ikimenyetso abantu bashyira ku mibiri yabo bagamije ko kizahora kibibutsa ibintu runaka.
El Papitto wanditse ku byamamare byinshi, akabishyiraho ibimenyetso ku mubiri, avuga bituma uwabishyizeho ahora yibuka icyo yari agamije.
Mu bahanzi yashyiriyeho ibi bimenyetso harimo Rider Man, MicoThe Best, na Gisa Cyinganzo.
Avuga kandi ko tatou iyo yafashe ku mubiri iba itazasibama.
AtI: “ Iyo  uyishyizeho iba ari ikintu gifite ubusobanuro bukomeye kuri wowe. Ushobora gushyiraho iy’umuntu wakugiriye akamaro mu buzima ukumva utifuza ko yazaja kure mu buzima bwawe. Ni urwibutso rudasaza.”
El Papitto avuga kandi ko burya tatouage zidakorwa n’ibyamamare gusa ahubwo ngo n’abandi bantu mu ngeri zitandukanye bazishyirishaho.
Ngo hari abajya bamusaba gushyira ku mibiri yabo za tatouage zigizwe n’amasura ya ba Nyina.
Gushushanya ku bantu ibintu runaka ngo El Papitto nta hantu yabyize ahubwo yabikuye kuri za filime yarebaga.
Asanzwe kandi ari umuraperi akaba yandika n’indirimbo.
Yakoranye indirimbo n’umuraperikazi uzwi nka Candy Moon Supplier zirimo nka Ntawasi, Old School,
Cindy Moon yigeze kwamamara mu baraperi b’abakobwa ariko muri iki gihe ntagikora umuzika.
Nicolas YUSUF 
UMUSEKE.RW
",https://umuseke.rw/umunyabugeni-el-papitto-avuga-ko-tatouageari-urwibutso-rutagereranywa.html,Entertainment
"
         Ama G azanye iyo yise ‘Ku nkovu’ anahakana ibyo kuba umuziki waramunaniye          
      ","Umuraperi akaba n’umukinnyi wa Film Hakizimana Amani uzwi nka Ama G The Black yashyize hanze indirimbo yise ‘Ku nkovu’ akaba anahakana ibyo kuba yarateye umugongo umuziki akawusimbuza ibyo gukina film.
Uyu muraperi udakunze kuripfana, ahakana ibyo bamuvugaho ko umuziki wamunaniye ubu akaba ari kwiyegurira ibyo gukina Film.
Aganira n’Umuseke yagize ati “Maze igihe abantu bamvuga ibintu byinshi ngo nananiwe umuziki njya gukina film…”
Ama G uvuga ko iyi ndirimbo ye ayisanisha n’ibyo amaze iminsi avugwaho, akavuga ko abigereranya n’inkovu.
Ngo kuba ashyize hanze iyi ndirimbo ntibivuze ko akize inkovu za ruriya ruvugo amazemo iminsi.
Muri iyi ndirimbo nshya, Ama G The Black agaruka ku bantu bafite inkovu batewe n’ibibazo binyuranye bagiye banyuramo.
Ati “Hari abantu babuze ababyeyi hari abagabo n’abagore bananiwe  ingo zabo, hari abafite ubushomeri, izo ni inkovu zikomeye.”
Uyu muhanzi umaze iminsi anavugwaho kutajya imbizi na bamwe mu baraperi bo mu Rwanda nka P Fla bombi baherutse gutangaza ko bafitanye ibibazo bishingiye ku ihangana muri muzika [ibyo bita beef], ntiyaraherutse gushyira hanze indirimbo.
Avuga ko atari ukananirwa ahubwo ko yari afite ibindi ahugiyemo kandi na byo bijyanye n’akazi ko gushaka imibereho nk’uko anayishakishiriza mu muziki.
Nicolas YUSUF
UMUSEKE.RW
",https://umuseke.rw/ama-g-azanye-iyo-yise-ku-nkovu-anahakana-ibyo-kuba-umuziki-waramunaniye.html,Entertainment
"
         King James ntashishikajwe n’isoko mpuzamahanga, ariko aritekerezaho          
      ","Umuhanzi wamamaye cyane mu Rwanda mu ndirimbo zo mu njyana ya R&B, Ruhumuriza James uzwi nka King James avuga ko isoko ry’umuziki mu Rwanda rimuguye neza kandi azarikoreraho kurusha gutekereza isoko ryo hanze y’igihugu.

Nubwo hibazwa ko uyu muhanzi yaba yaramaze guhaza isoko ryo mu Rwanda yakabaye atangira gusakaza umuziki we mu mahanga, we avuga ko igihe kitaragera cyo kubyinjiramo.
Ati “Ubu nyuzwe n’isoko ryo mu Rwanda, murabizi buri muhanzi afite uburyo akora ibintubye mu buryo bwo guteza imbere umuziki we.”
King James akunze gukorera amashusho y’indirimbo ze hanze y’u Rwanda cyane muri Leta zunze Ubumwe za America, abikora kugira ngo arebe ko yabona indirimbo ifite amashusho ari ku rwego rw’Isi ariko, ngo aho bigeze ntibiramukundira akaba ari yo mpamvu abona isoko ryo mu Rwanda ntacyo rimutwaye.
Ati “Ndacyari hano, niho numva nabangumye, gusa umuntu aba bitekereza ni uko bidakunda nk’uko abishaka.”
Iki kibazo cyagarutsweho n’abahanzi benshi bavuga ko ubukene ndetse no kuba hari abatinya gushora amafaranga yabo mu kwamamaza umuziki ku isoko mpuzamahanga ari byo bibatera kuryoherwa no gukorera ku isoko ry’u Rwanda kurenza kwagura imipaka.
Abahanzi bavuga ko n’abagerageje kubikora nta nyungu byabagejejeho mu bijyanye no kwinjiza amafaranga no kumenyekanisha umuziki nyarwanda, ko ahubwo abahanzi b’abanyamahanga bakoranye n’Abanyarwanda bisa no kubarya amafaranga y’ubusa bikarangira n’indirimbo bakoranye batazamamaje nk’izabo.
Usanga n’ubundi indirimbo bariya bahanzi bo hanze bakorana n’Abanyarwanda ziba zisa n’izakorewe Abanyarwanda kandi na zo ntizikundwe cyane kurusha izatunganyirijwe mu gihugu imbere.
Umushoramari mu muziki nyarwanda no gufasha abahanzi, Bad Rama nyiri inzu ifasha abahanzi The Mane, na we aherutse gutangaza ko indirimbo bashoyemo amafaranga ngo abahanzi bayo bakorane n’abo mu mahanga zitigeze zibagirira akamaro.
Yavuze ko ari yo mpamvu bahinduye imikorere yo kujya bakorana n’abahanzi nyarwanda kuko ari byo bibinjiriza kurusha gukorana n’abanyamahanga kandi biba bihenze.
Nicholas YUSUF
UMUSEKE.RW
",https://umuseke.rw/king-james-ntashishikajwe-nisoko-mpuzamahanga-ariko-aritekerezaho.html,Entertainment
"
         Younger w’Agasobanuye ngo yashakanye Imana umwete, arasaba abandi kumuyoboka          
      ","Thomas Nkusi wamamaye nka Younger muri filimi zisobanuye mu Kinyarwanda zizwi nk’Agasobanuye avuga ko yashatse Imana ashyizeho umwete na yo ikamwireke, none akaba asaba abandi bantu gushakisha Imana kuko ishobora byose.
Younger uvuga ko n’ubwo atigisha ijambo ry’Imana ariko ngo amaze kubona imbaraga zayo.
Ngo yamaze igihe ashaka ubuntu bw’Imana na yo ntiyamutenguha igera igihe iramwiyereka ku buryo ubu ari umuhamya wo guhamya ko Imana ishobora byose.
Ati “Mutangire mushakane Imana umwete nk’uko nanjye nayishatse izabakiza, nayishatse nyishaka iranyiyereka.”
Avuga ko umuntu ushaka Imana agomba guca bugufi, akemera gusaba imbabazi mu gihe yanyuze mu nzira zidakwiye.
Uyumugabo wakunzwe kubera uburyo yasobanuraga film ashyiramo amaringushyo menshi, avuga ko ababazwa n’abari kubyiruko bakomeje kwijandika mu bibi muri iki gihe.
Asaba abantu guhagarika ingeso mbi zirimo ubusambanyi no kunywa ibiyobyabwenge biri kubata benshi.
Younger umaze igihe ahagaritse ibyo gusobanura film, avuga ko yabivuyemo burundu nubwo yabikundaga cyane.
Ati “Simbikurikirana, simbireba, simbyumva ntakintu na kimwe nabona mbivugaho.”
Umwuga wo gusobanura film yawusigiye abavandimwe be Junior Giti na Sankara bari mu bagezweho muri iki gihe.
Nicholas YUSUF
UMUSEKE.RW
",https://umuseke.rw/younger-wagasobanuye-ngo-yashakanye-imana-umwete-arasaba-abandi-kumuyoboka.html,Entertainment
"
         Abategura Miss Rwanda barasaba abakobwa kutazamo bafite intego yo kwamamara          
      ","Ishimwe Dieudonne uyobora Rwanda Inspiration Back Up itegura Miss Rwanda, asaba abakobwa baza muri iri rushanwa kutaza bashyize imbere inyungu zo kuzamamara.
Ishimwe avuga ko Miss Rwanda itanga amahirwe ku bakobwa bose kandi ko abagize amahirwe yo kugira ibyiciro bageramo muri iri rushanwa bigira icyo bibamarira kijyanye n’iterambere ryabo.
Asaba abakobwa bazamo kuza bafite intego ifatika yo kugira icyo bamarira bagenzi babo b’abakobwa n’Abanyarwanda muri rusange.
Ati “Jyamo tuagamije kuba umusitari, jyamo ufite intego ufite icyo ugamije kugeraho, watambuka amajonjora ukagera kuri  preselection,  wagera final aho wagera hose waragiyemo ufite intego bifite icyo byagufasha.”
Yanagiriye inama abakobwa bitabira Miss Rwanda, avuga ko ibanga rya mbere ryo kugera kure ari ukwigirira ikizere.
Iri rushanwa riri no kuba, rigeze mu kiciro cya kabiri nyuma y’amajonjora y’abazahagararira intare enye n’Umujyi wa Kigali yasize habonetse abakobwa 54 bagomba kuzavamo abazajya mu mwiherero.
Ishimwe avuga ko aya majonjora yagenze neza kuko n’ubwitabire bw’abakobwa bwazamutse ugereranyije n’uko bwari bumeze mu bihe byatambutse.
Ati “Ibi bigaragaza ko guteza imbere umukobwa mu Rwanda bihagaze neza biri kubyara umusaruro.”
Avugako abakobwa bitabiriye amajonjora y’intara n’Umujyi wa Kigali, 70 % yabo bageragereje amahirwe y’aho batuye.
Igikorwa cyo gutoranya abazajya mu mwiherero giteganyijwe kuba tariki ya 01 Gashyantare.
Abakobwa 54 bavuye mu majonjora barimo 20 bavuye mu mujyi wa Kigali, mu ntara y’Iburasirazuba hakaba haravuye abakobwa 15, mu majyepfo hakaba harazamutse abakobwa barindwi mu ntara y’Iburengerazuba ho hakaba haravuye batandatu no mu Majyaruguru hakaba harazamutse abakobwa batandatu.
Nicholas YUSUF
UMUSEKE.RW
",https://umuseke.rw/abategura-miss-rwanda-barasaba-abakobwa-kutazamo-bafite-intego-yo-kwamamara.html,Entertainment
"
         Mani Martin mu ndirimbo y’uwabengutse umukobwa wicuruza akifuza ko babana          
      ","Mani Martin uririmba injyana Nyafurika, yashyize hanze indirimbo ‘Amahwemo’ igaruka ku rukundo rw’umuhungu wasanze umukobwa mu kazi ko kwicuruza akamubenguka akifuza ko bigumanira bakabana nk’umugore n’umugabo.
Muri iyi ndirimbo y’urukundo, Mani Martin abara inkuru y’ukuntu umukobwa wicuruza“ategereje uwaza wese…” yahuye n’umuhungu akamukunda akifuza ko bagumana mu rukundo.
Akomeza aririmba agira ati “Waranyakiriye numva unyuze umutima ukunda natekereza ko wasubirayo umutima ukabura amahwemo…”
Muri iyi ndirimbo ishushanya inkuru y’uru rukundo rudasanzwe, hari aho Mani Martin aririmba agira ati “…si tu restes avec moi [bivuse ngo nugumana nange] nakwibagiza amajoro y’imbeho.”
Mani Martin yabwiye Umuseke ko iyi ndirimbo aba ashaka kugaruka ku muhungu wakunze umukobwa amusanze ku muhanda akora akazi ko kwicuruza [ibyo bakunze kwita uburaya].
Avuga ko inkuru nk’izi abahanzi bagenzi be badakunze kuziririmba kandi ari ubuzima busanzwe bubaho.
Ati “Itanga ubutumwa uko umuntu yaba ameze kose ku Isi ashobora gukundwa.”
Muri iyi ndirimbo y’iminota 3:35, Mani Martin aririmba agaragza ko hari aho byageze umuhungu agakomeza kwinginga uriya mukobwa yasanze mu kwicuruza amusaba ko bagumana ndetse amusezeranya ko azamukunda urukundo nyarukundo.
Uyu muririmbyi wari umaze iminsi ari gukorera igitaramo ku mugabane wa Asia mu gihugu cy’Ubuyapani, avuga ko ari gutegura n’amashusho y’iyi ndirimbo yagiye hanze ari amajwi.
Nicholas YUSUF
UMUSEKE.RW
",https://umuseke.rw/mani-martin-mu-ndirimbo-yuwabengutse-umukobwa-wicuruza-akifuza-ko-babana.html,Entertainment
"
         Bad Rama yavuze uko Safi yashatse kuva muri The Mane kuva kera          
      ","Mupenda Ramadan uzwi ku izina rya Bad Rama ufite kompanyi ya The Mane isanzwe ifasha abahanzi, yatangaje byinshi mu mikoranire ye na Safi uherutse kwivana muri iyi Label, avuga ko yashatse kuvamo kera ariko inshuti yabo bombi nyakwigendera Dennis Nsanzamahoro akajya akomakoma akabunga.
Bad Rama yabivuze ejo ku cyumweru mu kiganiro yagiranye n’Itangazamakuru, agaruka ku bimaze iminsi bivugwa muri iyi Label ye imaze kuvamo abahanzi babiri barimo na Safi wahoze muri Urban Boys.
Yavuze ko ubwo The Mane yagiranaga amasezerano y’imikoranire na Urban Boys byababaje Safi wavugaga ko atifuza kuzongera kugira icyo ahuriramo na Nizzo na Humble G bahoranye mu itsinda rya Urban Boys.
Ngo icyo gihe Safi yahise aboroka Bad Rama ku mbuga nkoranyambaga no kuri Telephone.
Bad Rama avuga ko yaje kumenya amakuru y’ibyatangazwaga na Safi ko ari gukubita agatoki ku kandi ko avuye muri iriya Label.
Uyu mushoramari wa The Mane avuga ko yahamagaye Safi akamubwira ko ntacyo yavugana n’umuntu ugira aho ahurira na Urban Boys ari nabwo yabonye ko “burya Safi na Urban Boys bafitanye ikibazo k’ingutu.”
Avuga ko nyakwigendera Dennis Nsanzamahoro ari we wabunze bigatuma Safi yisubiraho agakomeza gukorana na The Mane.
Ati “Dennis yari  papa wacu ni we watwungaga mu bibazo byose twagiranaga ahubwo navuga ko gupfa kwe ari yo ntandaro yo kurangira kwa safi.”
Safi Madiba na Jay Polly bavuye muri The Mane badasezeye mu buryo bwemewe n’amategeko kandi bari bafitanye amasezeranp, Bad Rama akavuga ko nibiba ngombwa azabajyana mu butabera.

Nicholas YUSUF
UMUSEKE.RW
",https://umuseke.rw/bad-rama-yavuze-uko-safi-yashatse-kuva-muri-the-mane-kuva-kera.html,Entertainment
"
         Miss Rda2020 (Amafoto&Video): I Kigali ni ho havuye benshi…20 barazamutse, 11 barasigara          
      ","Amajonjora y’abakobwa bazahagararira Intara enye n’Umujyi wa Kigali ageze mu mujyi wa Kigali ahafatwa nk’iwabo w’Ibyiza n’Iterambere. Abakobwa 31 bujuje ibisabwa batoranyijwemo abagomba guhagararira uyu murwa mukuru w’u Rwanda hazamuka 20.
Iki gikorwa kimaze kugera mu ntara Enye, uyu munsi hari hatahiwe Umujyi wa Kigali ari na wo ugomba gusorezwamo aya majonjora.
Mu ntara y’Iburengerazuba yanahereweho hazamutse abakobwa batandatu, mu ntara y’Amajyarugu na ho hazamuka batandatu, Mu majyepfo hazamuka barindwi mu gihe mu ntara y’Iburasirazuba ari na yo imaze kuzamukamo abakobwa benshi havuye abakobwa 15.
Mu mujyi wa Kigali ahatahiwe, mbere y’iki gikorwa hari hiyandikishe abakobwa 134 kuri murandasi, uyu munsi haje 45, bavuyemo 31 bujuje ibisabwa birimo indeshyo n’ibilo.
Iki gikorwa cyagaragayemo guhangana cyane ugereranyije n’uko byagenze mu Ntara enye kubera imisubirize y’abakobwa, mu mujyi wa Kigali basubizaga byumvikana ko baje biteguye ndetse babanje gukora ubushakashatsi bw’ibyo bavugaga.
Iki gikorwa cyarangiye gitanze abakobwa 20 bavuye muri 31 bari bujuje ibisabwa, naho abandi 11 ntibabona amahirwe yo gukomeza.
Abakobwa 20 bagize amahirwe yo gukomeza mu kindi kiciro

UKO IGIKORWA KIRI KUGENDA
15:30- Abakobwa bose 31 babanje kwinjira mu cyumba kigiye kuberamo iki gikorwa bahabwa amabwiriza y’irushanwa n’uburyo bagomba kwitwara imbere y’abagize akanama Nkemurampaka.
15:44- Abagize akanama Nkemurampaka batatu; Miss Mutesi Jolly watwaye Ikamba rya Nyampinga w’u Rwanda rya 2016, Umunyamakuru Evelyne Umurerwa na Higira Jean Pierre usanzwe ari umuganga, binjiye muri sale.
Aba bagize akanama Nkemurampaka bje baherekejwe na bamwe mu begukanye ikamba rya Nyampinga w’u Rwanda barimo Miss Nimwiza Meghan ufite irya 2019, Miss Iradukunda Liliane na Miss Iradukunda Elsa.
16:00- Uyoboye iki gikowa (MC) yinjiye mu cyuma kiri kuberamo iki gikorwa abanza kugaragaza abakemurampaka, ndetse atangira gutumira umukobwa wa mbere ngo anyure imbere y’abagize akanama nkemurampaka.
16:05- Iyampaye Keza Nadine ufite nimero ya mbere yinjiye mu cyumba abanza kwibwira abagize akanama Nkemurampaka avuga ko yifuza gusubiza mu Kinyarwanda kuko ari cyo yisanzuyemo.
Yavuze ko afite igitekerezo cyo kurwanya inda zitateguwe ziterwa abangavu abinyujije mu bukangurambaga bwo guhamagarira urubyiruko kwifata mu gihe bananiwe kwifata bagakoresha agakingirizo.
16:19- Murerwa Blandine ufite nimero 03 yagaragaje ko afite igitekerezo cyo gutanga ubujyanama mu bijyanye n’imitekerereze ya muntu yifatanyije n’ibigo bisanzwe bikora iyi gahunda.
Avuga bamwe mu basore n’inkumi bagwa mu ngeso mbi nko kunywa ibiyobyabwenge babisunitswemo n’ibibazo byabarenze ntibabashe no kubona ababafasha mu bujyanama bw’imitekerereze.
16:24- Teta Maureen ufite nimero 04 avuga ko yifuza kurwanya imirire mibi abinyijije mu gukangurira imiryango gukora uturimo tw’igikoni no gushishiakariza abahanga mu by’amafunguro kwigisha abanyarwanda gutegura indyo yuzuye.
17:32- Ishimwe Divine wize amateka, yabajijwe ku mpaka zimaze iminsi zigaruka ku nkwano ko hari abavuga ko ari ishimwe ry’umubyeyi w’umukobwa ko yareze neza bityo ko n’abahungu barezwe neza bakwiye kujya bakobwa.
Uyu mwari avuga ko inkwano ari umuco bityo ko idakwiye gufatwa nk’ikiguzi cy’umukobwa kandi ko nta muhungu ukwiye gukobwa kuko abanyarwanda baba batandukiriye ku muco w’abakurambere babo.
18:50- Naomie Nishimwe ufite nimero 26 yabajijwe akamaro ka Sports avuga ko imyitozo ngororamubiri ari urukingo rw’indwara ndetse ikarinda umuntu gusaza imburagihe.
Uyu mukobwa afite umushinga wo gufasha urubyiruko ruri mu bwigunge kuko biri no muri bimwe mu bituma muri iki gihe hari abakiri bato bagwa mu bikorwa bibi nko kwiyahura no gukoresha ibiyobyabwenge.
Avuga ko uyu mushinga we yazawushyira mu bikorwa abinyujije mu biganiro yajya atambutsa mu bigo by’amashuri no ku bitangazamakuru.
Uyu mukobwa yashimwe na Miss Jolly ibintu bitari bimenyerewe, amubwira ko asa neza ku mubiri ndetse ko ubwiza bwe buri no mu mutwe.
19:17- Umulisa Rose Mary ufite nimero ya nyuma 31, imbere y’abagize akanama Nkemurampaka avuze umwirondoro kugeza ku bisekuru bitandukanye.
Avuga ko aramutse abaye Nyampinda w’u Rwanda yarwanya imirire mibi mu bana abinyujije mu gushishikariza abagore kwivana mu bukene ariko mu mishinga bakora bakajya bahabwa n’amasomo yo gutegura indyo yuzuye.
19:24- Abakobwa bose uko ari 31 bamaze kunyura imbere y’abagize akanama Nkemurampaka.
Abakemurampaka bahise bajya kwiherera ngo batoranye abagomba guhagararira Umujyi wa Kigali bakazahura na bagenzi babo bavuye mu ntara enye.
19:51- Abagize akanama Nkemurampaka bagarutse mu cyumba kiri kuberamo iki gikorwa kugira ngo hatangazwe abagize amahirwe yo gukomeza mu kindi kiciro.
19:56- Abakobwa bose uko ari 31 bagarutse muri Salle kugira ngo hatangazwe abakomeza.
Photos © Miss Rwanda
Martin NIYONKURU
UMUSEKE.RW
",https://umuseke.rw/miss-rda2020-amafotovideo-i-kigali-ni-ho-havuye-benshi-20-barazamutse-11-barasigara.html,Entertainment
"
         Muyoboke avuga ko 2019 yabaye umwaka wihariye ku muziki nyarwanda          
      ","Alex Muyoboke umwe mu bagize uruhare rukomeye mu  kuzamura impano z’abahanzi nyarwanda kubera ibikorwa bye byo gufasha abanzi batandukanye, avuga ko umwaka wa 2019 ufite ishusho yihariye ku muziki nyarwanda.
Mu kiganiro yagiranye n’Umuseke, Muyoboke yavuze ko ugereranyije n’indi myaka yabanje, 2019 yagarageyemo impinduka kuko habonetsemo abahanzi bafite impano zifatika.
Ati “2019 haje abana bafite impano kandi ugasanga buri wese ari umuhanga. ni ikigaragaza ko uyu mwaka wagize abahanzi benshe kandi ubona ko bashoboye.”
Avuga ko muri uyu mwaka hari abahanzi basa n’abazamukiye rimwe bane cyangwa batanu mu gihe mu myaka yayibanjirije atari ko byari bimeze.
Muri uyu mwaka hagaragaye abahanzi bafite impano zikomeye nka Amaron, Sintex, Kevin Kade, Kevin Skaa, Frank watsinze I’m the future na mugenzi we Lionel.
Muyoboke unafite imwe muri Kompanyi zizamura abahanzi nyarwanda ubu inakorana n’Umuhanzikazi Alioni Buzindu, yanagarutse ku gikorwa cyo guhemba abahanzi bitwaye neza kizwi nka Music Award Rwanda cyatangiye muri Kanama 2018 kigahita kirangirira aho.
Iki gikorwa Muyoboke yari afatanyije na Nyakwigendera Dennis Nsanzamahoro wari uzwi nka Rwasa muri Film, Muyoboke avuga ko cyakomwe mu nkokora n’urupfu rwa mugenzi we.
Ati “Haje kubamo icyo kintu kikimvunnye cyane  kuko ni igitekerezo nagiranye na we.”
Avuga ko nubwo uwo bagitangiranye yitahiye ariko kitazagenda buheriheri kuko yaba amubereye ikigwari kandi yaramusize.
Ati “Ntabwo ikivi natangiranye na we nagisoreza ku rugendo rwe, kandi vuba nzababwira uko gahunda zimeze.”
Muri iki kiganiro cyagarutse ku ngingo zinyuranye, Muyoboke uherutse gutandukana na Charly na Nina, avuga ko yahise akomezanya na Alioni kandi ko ibikorwa bye biri kugenda neza.
Avuga ko kuva yatangira gukorana n’uyu muhanzikazi, yashyize hanze indirimbo yise ‘Tuza’ yakoranye na Bruce Melodie, ngo kandi yarakunzwe cyane.
Ati “Nubwo nafatanyije akazi kakambana kenshi hits zarabonetse.”
Muyoboke yakoranye na bahanzi bakomeye mu Rwanda barimo Tom Close, Urban Boyz, Dream Boys bose batwaye PGGSS ndetse na Charly na Nina.
Nicolas YUSUF
UMUSEKE.RW
",https://umuseke.rw/muyoboke-avuga-ko-2019-yabaye-umwaka-wihariye-ku-muziki-nyarwanda.html,Entertainment
"
         Miss Jolly yarangije A0 muri ‘Makerere University’…Ati “Yari inzira ikomeye”          
      ","Miss Jolly Mutesi yasoje amasomo y’ikiciro cya kabiri cya Kaminuza (A0) mu bijyanye n’imibanire mpuzamahanga muri Kaminuza ya Makerere aho yigaga muri gahunda  y’iyakure.
Kuri uyu wa Kane tariki 16 Mutarama 2020 ni bwo Miss Mutesi Jolly na bagenzi be barangije amasomo muri Makerere University bashyikirijwe impamyabumenyi zabo.
Ku butumwa yanyujije kuri Instagram, uyu mukobwa wabaye Nyampinga w’u Rwanda muri 2016, yagaragaje ko atewe ishema no kuba arangije amashuri ye.
Yagize ati “Nta bundi buryo bwiza bwo gutangira umwaka wa 2020, ndumva nishimye ntewe ishema no kwiyita umulisansiye, nyuma y’imyaka ine yo gukora cyane gutakaza byinshi kugira ngo mbashe kugera ku rupapuro ruhenze mu buzima bwange.”
Yakomeje agira ati “Nababwira ko  yari inzira ikomeye  gusa mu kwihangana iyo witeguye neza ibidashoboka n’ibitunguranye  iyo bije bisanga ntacyo ubyijeje.”
Mutesi Jolly avuga ko iyo asubije amaso inyuma abona ubwigenge mu mpande zose .
Yagize ati “Uyu munsi ntayandi makenga, ndiyemeza mu mutwe ko ari umwanya wo gutangira kwinjira mu masezerano n’imishinga y’umusaruro w’intangiriro y’ubuzima bushya.”
Kuri twitter ya Miss Rwanda bagaragaje ko batewe ishema no kuba uyu mukobwa ubu uri no mu bagize akanama nkemurampaka k’iri rushanwa yasoje amashomo ye, bamwifuriza gukomeza gutera imbere.
Bagize abati “Iyo ubwiza  buhuye n’ubwenge…”
Bamwifurije amahirwe masa mu buzima bushya atangiye bw’abarangije ikiciro cya kabairi cya kaminuza .
Bari “Ufite ahazaza heza.”
Josiane UWANYIRIGIRA
UMUSEKE.RW
",https://umuseke.rw/miss-jolly-yarangije-a0-muri-makerere-universityati-yari-inzira-ikomeye.html,Entertainment
"
         Hope Irakoze ngo kwita ku muryango bituma atamamara ku rwego mpuzamahanga          
      ","Umuhanzi w’Umurundi Hope Irakoze wakunze gukorera umuziki mu Rwanda, avuga ko ubushobozi akura mu bikorwa bye abwifashisha mu gukemura ibibazo byo mu muryango avukamo bigatuma adakora umuziki ufite ireme ryo kuba wakwagura isoko ku rwego mpuzamahanga.
Uyu muhanzi wanegukanye irushanwa ryari rikomeye muri Afurika y’Iburasirazuba ryari rizwi nka Tusker Project Fame, avuga ko ari imfura y’iwabo mu bana 10 ku buryo ari we ufite umutwaro wo kubitabo.
Ati “Kandi ni ngewe gusa ufite akazi mfite barumuna bange sinzi ni bangahe? bari kuri kaminuza.”
Hope wamenyekanye mu kuririmba mu birori binyuranye no muri Hoteli zikomeye i Kigali, ubu akaba asigaye akorera ibikorwa bye bya muzika muri Kenya, avuga ko amafaranga abonye ayakoresha mu kwita ku bavandimwe be.
Ati “Hari ukuntu nshobora gukora ikiraka cya miliyoni imwe (1 000 000 Frw), ngafata ibihumbi Magana atanu (500 000 Frw) nkayasunika mu rugo kugira ngo barumuna bange bige neza.”
Ngo na we aba akeneye kwiyitaho no kubaho neza dore ko anafite imodoka na yo ihora imusaba, ku buryo iyo ashyize mu mibare yisanga adashobora gukoresha ibihangano byatuma yisanga ku isoko mpuzamahanga.
Gusa avuga ko umuziki urimo ubuzima ku buryo watunga ukanateza imbere abawukora ndetse n’imiryango yabo.
Agira inama abahanzi nyarwanda gukomeza gushyira imbaraga mu bihangano byabo bikajya hanze bifite ireme ku buryo byakwamamara ku rwego mpuzamahanga nko ku mugabane wa Afurika.
Avuga ko hari ingero za bamwe mu bahanzi nyarwanda bagaragaje ko ibi bishoboka.
Ati “Iyo ububona The Ben ajya muri Kenya, Nigeria n’ahandi, n’ubwo yakoreye amafaranga menshi agerageza gupushinga [gushyira imbaraga], biriya akora ni ugufata risk ahubwo tugomba kumukurikira.”
Hope Irakoze uri mu itsinda Three Hills ryakunyujijeho mu Rwanda, yashyize hanze indirimo zirimo Vimba Vimba yafatanyije na Kidumu, n’iyitwa C’est ca yakoranye na Eric Mucyo.
Nicolas YUSUF
UMUSEKE.RW
",https://umuseke.rw/hope-irakoze-ngo-kwita-ku-muryango-bituma-atamamara-ku-rwego-mpuzamahanga.html,Entertainment
"
         Bavugwaho gutandukana!…TMC yasohoye iye ku giti ke, Platini asaba abantu kuyumva          
      ","Platini Nemeye umaze iminsi avugwaho kuba atakiri mu itsinda rya Dream Boys, yasangije abakunzi be indirimbo nshya ya mugenzi we Mujyanama Claude uzwi nka TMC yitwa ‘Ntega amatwi’ undi na we aramushimira.
Iyi ndirimbo nshya ta TMC, ni iyo guhimbaza Imana, ayishyize hanze mu gihe mugenzi we Platini na we yashyize hanze iyo yakoranye n’Umuhanzi Nel Ngabo yitwa Ya motema.
Mu bakurikiranira hafi iby’imyidagaduro mu Rwanda bavuga ko ibiri gukorwa n’aba basore bombi bagize itsinda Dream Boys bica amarenga ko ryaba riri mu marembera.
Babihera ku kuba Platini amaze iminsi asa nk’uwikorana kuko uretse iriya ndirimbo yakorana na Nel Ngabo, hari n’indi ari gukorana na Safi ndetse ubu Platini akaba ari muri Tanzania aho yagiye gukorana indirimbo n’umuhanzi Rayvnan wo muri kiriya gihugu.
Ubwo Platini yasangizaga abakunzi be kuri Instagram iriya ndirimbo nshya ‘Ntega amatwi’ ya mugenzi we TMC, yagize ati “Bakunzi b’Umusaraba mbatuye  indirimbo y’umuvandimwe TMC DREAM BOYZ yitwa ntega amatwi.”
Bamwe mu bamukurikira batanze ibitekerezo basaba aba bombi kuberurira niba koko batakigize itsinda Dream Boyz.
TMC na we uri mu batanze ibitekerezo, we yamushimiye agira ati “Murakoze cyane Platini Nemeye.”
Aba basore bamaze imyaka 11 bagize itsinda Dream Boys ryanegukanye PGGSS nk’irushanwa rikomeye ryabayeho muri muzika nyarwanda, bombi ntibemeza aya makuru y’itandukana ryabo.
TMC uheruka kugirana ikiganiro na kimwe mu bitangazamakuru bikorera kuri Internet mu Rwana, yavuze ko izina Dream Boys ridateze gusenyuka kuko rirenze kuba rigizwe na bo uko ari babiri.
Yabwiye iki gitangazamakuru ko n’ubwo atayobewe ko gutandukana bibaho ariko ko bo ubwabo badashobora kwicara ngo bafate iki kemezo ahubwo ko byanyura mu nzira zikomeye zirimo kubanza kuganira n’abandi benshi bagize ibikorwa byabo.
Nicolas YUSUF
UMUSEKE.RW
",https://umuseke.rw/bavugwaho-gutandukanatmc-yasohoye-iye-ku-giti-ke-platini-asaba-abantu-kuyumva.html,Entertainment
"
         Auddy Kelly yashyize hanze indirimbo 5 za Gospel icya rimwe          
      ","Umuhanzi Audace Munyangango uzwi nka Auddy Kelly yasohoye indirimbo eshanu zihimbaza Imana harimo n’iyo yafatanyije na Joddy Phibi.
Uyu muhanzi Auddy Kelly wari umaze igihe adashyira hanze indirimbo, avuga ko afite inshingano nyinshi muri ibi bihe zitamworohera kuzibangikanya n’umuziki.
Mu ndirimbo yasohoye harimo iyitwa ‘igitangaza’, ‘imvura’ yafatanyije na Joddy Phibi bavuzwe mu rukundo igihe kirekire.
Muri izi ndirimbo kandi harimo iyitwa ‘reka nkubyinire’, ‘izo nzozi’ n’indi yitwa ‘umuvandimwe’ zose zo kuramya no guhimbaza Imana.
Kuva mu 2013 Auddy Kelly yavuzweho gukundana n’umuhanzikazi Joddy Phibi gusa aba bombi bakabihakana.
Mu bisobanuro bakunze kubwira itangazamakuru, bavugaga ko bombi bahujwe n’ubushabitsi bw’umuziki bahuriyemo nk’abahanzi.
Robert KAYIHURA
UMUSEKE.RW
",https://umuseke.rw/auddy-kelly-yashyize-hanze-indirimbo-5-za-gospel-icya-rimwe.html,Entertainment
"
         ‘Umurokore Kanye West’ yahagaritse Lomborghini ye y’ ibihumbi $200 afasha umusaza          
      ","Umuraperi akaba akora n’imideli Kanye West kuri uyu wa Gatatu yahagaritse imodoko ye ifite agaciro ka miliyoni Frw 200( ni ukuvuga ibihumbi $200) ategeka umurinzi we guha umusaza udafite aho akinga umusaya amafaranga. Kanye West uherutse kuba umurokore avuga koyamaze imyaka myinshi akorera satani ariko ubu yarahindutse.
Uyu muraperi w’imyaka 42 y’amavuko avuga ko yari abizi neza ko yahamawe n’Imana ariko ko
Satani atatumaga afata imyanzuro ikwiye.
TMZ ivuga ko muri iki gihe afite ikiganiro kivuga ku ijambo ry’Imana yise Sunday Service.
Kanye West amaze gutwara ibihembo bya Grammy Awards inshuro 21, akaba ari umwe mu baraperi bakomeye ku isi.
Mu Ugishyingo, 2019 yabwiye umupasiteri witwa Joel Osteen ati: “ Ndabizi ko nahamagawe n’Imana kera ariko Satani nawe ntiyari anyoroheye.”
Avuga ko ubwirasi n’ubwibone bwose bwamugaragaragaho butazongera ukundi, ubu ngo yabaye mushya.
West avuga ko ubu iyo ahagaze yumva yemye kandi ko ‘nta ntwaro izagarukira kumurwanya izamushobora kuko ari kumwe n’Imana’.
Avuga ko bisa n’aho sekibi ahaguruka agahamagara abantu bose bakomeye, baba abahanzi, abanyabugeni n’ubukorikori, abahanga imideri bose, ba rwiyemezamirimo, akababwira ati’ Mwese muhagurke muze munsange.”
Ku wa Gatandatu taliki 18, Mutarama, 2020 Kanye azifatanya n’abandi bavuga butumwa mu giterane kizabera ahitwa Sun Devil Stadium mu gace kitwa Tempe.
Ni igiterane kizamara amasaha icumi kikazaba kirimo abandi bavugabutumwa bakomeye nka
Ché Ahn, Lou Engle, Cindy Jacobs na Guillermo Maldonado.
Yaba Kanye na bariya bose bazifatanya muri kiriya gitaramo ni abashyigikiye  Perezida Donald Trump.
Kuri uyu wa Gatatu kandi nibwo umukobwa wa kabiri wa Kanye West na Kim Kardashian witwa Chicago yagize isabukuru y’imyaka ibiri amaze avutse.
Jean Pierre NIZEYIMANA
UMUSEKE.RW
",https://umuseke.rw/umurokore-kanye-west-yahagaritse-lomborghini-ye-y-ibihumbi-200-afasha-umusaza.html,Entertainment
"
         B-Threy ubu uririmba ari wenyine yasohoye iyitwa ‘Impano ni ubuzima’          
      ","Bertrand Muheto uzwi nka B-Threy ni umuhanzi nyarwanda uri mu bakomeye baririmba injyana ya Kinyatrap ndetse akaba ari mubayitangije afatanyije n’itsinda rya Green Ferry. Aganira n’Umuseke yavuze ko mu buhanzi yungukiyemo byinshi birimo no gukora album y’indirimbo 13.
Mu ndirimbo zasohowe na B-Threy harimo iyitwa “Sindaza”, “Mu makorosi”, “u Rwagasabo”, iyi yayifatanyije na Mariya Yohana, “Rubanda”, “ni Tuebue” yafatanyije n’abahanzi Bushali na Slum drip n’iyitwa “Impano ni ubuzima”. ari nayo aheruka gusohorera amashusho.
Mu kiganiro yagiranye n’Umuseke yavuze ko amaze igihe kinini aririmba injyana ya Hip Hop ariko mu 2018 afatanyije na bagenzi be batangira gukora injyana bise Kinyatrap.
Yagize ati “Injyana ya Trap imenyerewe muri America kuko ariho bakunda kuyikoresha ndetse iba icurangitse mu buryo bwa hip hop usibye ko yo bayita Trap. Twe twahisemo kuyizana ku isoko ry’umuziki mu Rwanda kuko ahanini ari injyana ikunzwe n’urubyiruko muri iyi minsi.”
Yakomeje avuga ko iyi njyana ya Kinyatrap yamenyekanye ndetse igatangira gukundwa cyane mu 2018 bivuye ku ndirimbo “ni ‘Tuebue’ imaze kurebwa n’abarenga ibihumbi 400 kuri Youtube.
 
Umuziki we uhagaze ute muri 2020?
B-Threy avuga ko ubu atagikorana n’itsinda rya Green Ferry ko ahubwo yahisemo gukora ku giti ke nk’umuhanzi wigenga.
Ati “Igihe cyose namaze muri Green Ferry nagiye nkora akazi kenshi nkajya nizigamira amafaranga make ari na yo naje gukoramo studio y’umuziki ikora mu buryo bw’amajwi, ndetse nkagira n’indi yitwa Climax Visual ikora mu buryo bw’amashusho ariko yo nkaba nyifatanyije n’abandi.”
Uyu B-Threy yarangije amashuri yisumbuye, avuga ko ubuhanzi yabukunze akaburutisha kwiga Kaminuza kuko ari bwo yibonagamo cyane.
Yahishuye ko ku mubiri we ahafite ibishushanyo ‘tattuage’ byamutwaye arenga ibihumbi 250Frw.
Mu bishushanyo uyu musore afite harimo iby’uducurama ngo tugaragaza ko akenshi akazi ke agakora ninjoro. Isaha igaragaza ko buri kintu cyose gisaba kwihangana, naho umwaka 2018 ngo nibwo injyana Kinyatrap yamenyekanye mu Rwanda n’ibindi.
 
Uko bahimba imvugo zijimije zizwi nka Slang……
B-Threy uterura neza icyo bagenderaho bahimba izi mvugo zijijimije yavuze ko akenshi bazihimba iyo ari kumwe na bagenzi be, avuga ko imvugo ‘Tabati’ yamenyekanye, igakunda gukoreshwa mu bihangano by’itsinda rya Green Ferry yahimbwe na mugenzi we Bushali uri mu bakunzwe muri iyi minsi.
Ati “Iyi mvugo ikoreshwa iyo bashaka kwerekana ko umuntu agendesha amaguru ku bwo kubura ubushobozi, ariko ibyo akabikora agamije gushaka icyamuteza imbere akivana mu bibazo n’ubukene arimo.”
Mu yindi mvugo yamenyekanye cyane ni iyitwa “Tsikizo”, uyu musore yasobanuye ko iyi mvugo ishaka gusobanura ikintu cyiza cyose ndetse igakoreshwa mu rwego rwo kwerekana ko ufite ikintu runaka cyafasha mugenzi wawe, urugero nk’amafaranga.
Mu ndirimbo zakozwe na B-threy zikamugora mu ikorwa ryazo harimo iyitwa ‘impano ni ubuzima’. Indirimbo ye akunda kurusha izindi ni iyo yise ‘Bazizana’
Wareba amashusho y’indirimbo “Impano ni ubuzima”

Robert KAYIHURA
UMUSEKE.RW
",https://umuseke.rw/b-threy-ubu-uririmba-ari-wenyine-yasohoye-iyitwa-impano-ni-ubuzima.html,Entertainment
"
         Televiziyo zo mu Rwanda hiyongereyeho iya Bruce Melodie na ‘Manager’ we          
      ","Ubujyanama bw’Umuhanzi Itahiwacu Bruce uzwi nka Bruce Melodie, buratangaza ko bugiye gutangiza ku mugaragaro igitangazamakuru nsakazamashusho (Television) kizajya gitangaza ibijyanye n’imyidagaduro.
Iyi Televiziyo izatangizwa ku mugaragaro kuri uyu wa Gatanu, imaze iminsi iri ku murongo wa Star Times imwe muri Kompanyi zikomeye mu bucuruzi bw’ifatabuguzi ry’isakazamashusho.
Kabanda Jean de Dieu usanzwe ari umujyanama wa Bruce Melodie bakaba bafatanyije iki gitangazamakuru, atangaza ko mu gutangiza ku mugaragaro iriya Television hazaba ikiganiro n’abanyamakuru kizanatambuka imbonankubone kuri iriya Television yabo.
Avuga ko muri kiriya kiganiro hazanerekanwa abanyamakuru b’iriya Television igamije kuzamura imyidagaduro mu Rwanda.
Ubuyobozi bw’iki gitangazamakuru kimaze iminsi gicishaho imiziki y’abahanzi nyarwanda n’abo hanze y’u Rwanda, buvuga ko abahanzi nyarwanda bahawe ikaze mu kuganira na bo uburyo bakorana kugira ngo bafashanye kuzamura umuziki nyarwanda.
UMUSEKE.RW
",https://umuseke.rw/televiziyo-zo-mu-rwanda-hiyongereyeho-iya-bruce-melodie-na-manager-we.html,Entertainment
"
         Rubavu: Hagiye gutangizwa irushanwa ryo kuzamura impano z’abahanzi          
      ","Abahanzi bakizamukabo mu karere ka Rubavu bagiye guhurira mu irushanwa hagamijjwe kuzamura impano yabo. Ku ikubitiro bizatangirira ku bahanzi 24, umuhanzi uzatwara iri rushanwa akazahembwa amafaranga Miliyoni Frw 2.
Ubusanzwe mu Rwanda hari urubyiruko rugaragaza impano, benshi muri bo bavuga ko nta bushobozi bafite bwo kuba bagera ku rwego rushimishije.
Adolphe Shyirakera (izina ry’ubuhanzi ni Mr BLACK)ni umuhanzi utuye mu mujyi wa Rubavu akavuga ko ririya rushanwa rizabafasha kuko babwiwe ko uzaba uwa mbere bazamuhuza n’abahanzi bakomeye bagakorana indirimbo ndetse akabona n’igihembo.
Asaba ko iki gikorwa cyazafasha abahanzi batari bamenyekana kuko kenshi babura aho banyuza ibihangano byabo rimwe na rimwe ibyo bigaterwa n’ubukene.
Shyirakera( Mr Black)asaba n’abandi bashoramari bo mu karere ka Rubavu guteza imbere umuziki kuko baza babafashije urubyiruko.
Niyigena Sano Francois uyobora umuryango witwa Easy and Possible avuga ko kiriya gikorwa ari uburyo bwo gufasha abahanzi bakiri bato bo mu karere ka Rubavu kuzamura urwego rwabo.
Asobanura ko umuhanzi wa mbere azajya ahembwa igihembo cy’ibihumbi Frw 500 agakorana indirimbo n’umuhanzi uri ku rwego rwo hejuru mu Rwanda ibyo byose bakishyurwa n’ikigo kitwa Little Paris.’
Maurice Darcourt umuyobozi wa Little Paris arashishikariza urubyiruko kugaragaza impano zabo zigatera imbere.
Ngo nawe akunda umuziki kuva akiri umwana akemeza ko biriya agiye gukora azabikora nta nyungu abyitezeho keretse kubona impano z’urubyiruko zizamuka rugatera imbere.
Mu Karere ka Rubavu haturuka abahanzi batandukanye bamenyekanye  mu Rwanda barimo Abayizera Marie Grace(Young Grace) ,Mazimpaka Rafiki, Ashimwe Dominique, Patient Bizimana n’abandi.
Patrick Maisha
UMUSEKE.RW/Rubavu
",https://umuseke.rw/rubavu-hagiye-gutangizwa-irushanwa-ryo-kuzamura-impano-zabahanzi.html,Entertainment
"
         Miss Rda2020: 15 barimo ushaka kuzamura imibereho ya mwarimu baserukiye Iburasirazuba          
      ","Ijonjora ry’abakobwa bazavamo abazahatanira ikamba rya Nyampinga w’u Rwanda wa 2020 rigeze mu ntara y’Iburasirazuba ahakunze kuvugwaho kugira abakobwa b’ikimero ntagereranywa. Iyi ntara ibonye abakobwa 15 binjiye mu kindi kiciro barimo uwavuze ko yifuza kuzamura imibereho ya mwarimu.
Iri jonjora ryageze mu ntara eshatu, Iburengerazuba, Amajyaruguru n’Amajyepfo; rimaze gutanga abakobwa 19 baza kurara biyongereyeho abaza guturuka mu Ntara y’Iburasirazuba.
Iyi ntara itahiwe, ikunze kugarukwaho ko abakobwa bayikomako bafite ikimero kihariye kigaragaza ubwiza bw’Umunyarwandakazi abo bakunze kuvuga ko bateye nk’Igisabo.
Mu bikorwa byo kujonjora aba bakobwa, bibimburirwa n’ibindi byo kwiyandikisha bikorerwa kuri murandasi ubundi ku munsi nyiri izina w’igikorwa, abitabiriye bakabanza gupimwa ibiro n’indeshyo nka bimwe mu bigenderwaho umukobwa yemererwa kuba yaba Nyampinga.
Iri rushanwa ry’Umukobwa uhiga abandi mu bwiza bw’inyuma, ubwenge n’Umuco rimaze gufatwa nka kimwe mu bikorwa bizamura umwana w’umukobwa.
Abakobwa 30 ni bo bujuje ibisabwa mu bahataniraga guhagararira intara y’iburasirazuba, bagiye banyura imbere y’abagize akanama nkemurampaka bagaragaza imigabo n’imigambi y’ibyo bazakora mu gihe bagira amahirwe yo gutsindira ikamba rya Nyampinga w’u Rwanda
1/2 cy’abakobwa bari bujuje ibisabwa ni ukuvuga 15 bagize amahirwe yo gukomeza mu kiciro gikurikira.
Muri aba 15 barimo Ingabire Rehema wize Uburezi wavuze ko afite igitekerezo cyo kuzamura imibereho ya mwarimu abinyujije mu bukangurambaga bwo gushishikariza abaturage gutanga imisanzu yashyirwa mu kigega cyaba kigamije gutuma mwarimu agira imibereho myiza.
Abakobwa 15 batambutse

Uko igikorwa cyagenze umunota ku wundi:
13:00- Abakobwa bitabiriye iri jonjora bari gupimwa ibiro n’indeshyo yabo kugira ngo abujuje ibisabwa bahabwe rugari banyure imbere y’akanama Nkemurampaka.
14:34- Abakobwa 30 bujuje ibisabwa ni bo bagiye guhatanira kujya mu kindi kiciro kizabahuza na bagenzi babo bo mu zinsi ntara n’Umujyi wa Kigali.
Kuri murandasi hari hiyandikishije abakobwa 90, uyu munsi haje 41, ababashije kuzuza ibisabwa ni 30.
14:37- Abakobwa 30 bagiye kunyura imbere y’akanama Nkemurampaka bari guhabwa amabwiriza y’irushanwa banabwirwa uburyo bagomba kwitwara.
16:01- Abagize akanama Nkemurampaka, Mike Karangwa, Evelyne Umurerwa na Miss Mutesi Jolly binjiye mu cyumba kigiye kuberamo iki gikorwa.
16:04- Abakobwa 30 bujuje ibisabwa babanje kuza kwiyereka abagize akanama nkemurampaka. Bakaza kugaruka buri umwe asubiza ibibazo abazwa.
16:10- Nirere Marthe ufite nimero ya mbere anyuze imbere y’abagize akanama Nkemurampaka, abazwa umwihariko w’Intara y’Iburasirazuba avuga ko ari agace k’umurambi kandi kakaba kagira ikirere kiza kidashyuha kitanakonja.
16:14- Nimero ya kabiri Umwari Nice urangije mu mashuri yisumbuye mu ishami ry’itumanaho, avuga ko aramutse atorewe kuba Nyampinga w’u Rwanda, yahangana n’ibiyobyabwenge mu rubyiruko.
Uyu mwari avuga ko azasaba Leta y’u Rwanda gushyiraho akagoroba k’Urubyiruko azifashisha mu kunyuzamo ubutumwa bwe bwo guhamagarira urubyiruko runywa ibiyobyabwenge kubivamo.
16:57- Ingabire Rehema wize Uburezi avuga ko yifuza kuzatera imbere imibereho ya mwarimu kuko ikiri hasi mu gihe ari bo musingi w’iterambere rya buri muntu n’iterambere ry’igihugu.
Ingabire ufite umushinga yise ‘We for teacher’, avuga ko azashishikariza abaturage gutanga umusanzu wabo uzashyirwa hamwe kugira ngo uzamure imibereho ya mwarimu.
Umukemurampaka Mike Karangwa yagiriye inama uyu mwari, yamubwiye ko ari umushinga w’inyamibwa ariko ko yazawushyira mu bikorwa agendeye ku bindi bikorwa Leta yashyizeho nk’Ikigega ‘Umwarimu SACCO’.
Yamubwiye ko yatsindira ikamba rya Miss Rwanda cyangwa ataritsindira, uyu mushinga akwiye kuzawushyira mu bikorwa.
19:00- Abakobwa bakomeje kunyura imbere y’akanama Nkemurampaka, ubu bageze ku mukobwa ufite nimero 24.
Aba bakobwa bagenda banagaragaza ibyo bifuza kuzahigura mu gihe baba bagize amahirwe yo gutsindira ikamba rya Nyampinga w’u Rwanda, bavuze ko bazarwanya inda zitateguwe, bazashyiraho ingamba zo guhangana n’ibiza, kurwanya ibiyobyabwenge no kurwanya imirire mibi n’igwingira.
19:26- Keza Yusia avuga ko afite igitekerezo cyo gufasha abana badafite kivurira abinyujije mu mushinga wo gukusanya inkunga anyuze mu bigo by’amashuri ashishikariza abana gutanga nibura igiceri cya 100 Frw.
19:31- Teta Ndenga Nicole umukobwa ufite nimero ya nyuma ya 30, avuga ko afite igitkerezo cyo gushishikariza imiryango guhinga ibiti by’imbuto kugira ngo abana bakomoka muri iyi miryango batazagira ikibazo k’imirire mibi.
19:38- Abakobwa bose bamaze kunyura imbere y’abagize akanama Nkemurampaka bagaragaza ibitekerezo byabo n’ubuhanga bafite ndetse banerekana ubwiza bwabo nka bimwe mu bigenderwaho mu gufungurirwa imiryango iberekezo mu kiciro kizakurikira iki k’ijonjora.
Abagize akanama Nkemurampaka bagiye kwiherera ngo batoranye abagomba kuzahagararira iyi ntara y’Iburasirazuba.
20:06- Abagize akanama nkemurampaka bagarutse mu cyumba kiri kuberamo iki gikorwa ngo hatangazwe abagize amahirwe yo gukomeza mu kindi kiciro.
20:10- Abakobwa bose uko ari 30 bagarutse muri salle ngo hasomwe amazina y’abakomeza mu kindi kiciro.
Photos © Miss Rwanda
Martin NIYONKURU
UMUSEKE.RW
",https://umuseke.rw/miss-rda2020-15-barimo-ushaka-kuzamura-imibereho-ya-mwarimu-baserukiye-iburasirazuba.html,Entertainment
"
         Kubaka igihugu akoresheje ubuhanzi yumvise bidahagije ubu ararwanya ibiyobyabwenge mu mashuri          
      ","Umuhanzikazi Mutimawurugo Claire umenyerewe mu ndirimbo z’Umuco na Politiki avuga ko yumvise kuririmba bidahagije mu gutanga umusanzu we mu kubaka igihugu ubu akaba yarinjiye no mu marushanwa agamije kurwanya ibiyobwenge mu mashuri.
Mutimawurugo unaririmba indirimbo za Politiki ziganjemo izo kubanisha neza Abanyarwanda, avuga ko ibihangano bye byose abishyira hanze agamije gutanga umusanzu mu kubaka igihugu.
Gusa ngo yabonye kuririmba bidahagije ubu akaba yarahagurukiye kurwanya ibiyobyabwenge mu mashuri abinyujije mu marushanwa agiye kuba ku nshuro ya kabiri dore ko umwaka ushize yabereye mu mujyi wa Kigali.
Ati “Nararebye ndavuga nti ese kuririmba gusa birahagije? ndavuga nti reka ndebe n’igikorwa.”
Avuga ko ajya gutangiza ariya marushanwa umwaka ushize, yabonaga kimwe mu bibazo by’ingutu biri mu Rwanda ari ibiyobyabwenge bikoreshwa n’abakiri bato ku buryo hatagize igikorwa mu myaka iri imbere u Rwanda rwazabura abaruyobora kandi abaruyoboye ubu ntacyo batakoze.
We avuga ko yinjiye mu bana bato bakiri mu mashuri kuko abajya kurwanya ibiyobyabwenge abenshi bibanda mu rubyiruko rukuze nyamara “Umwana apfa mu iterura.”
Umwaka ushize yakoreye iki gikorwa mu turere dutatu tugize umujyi wa Kigali ndetse biza gutanga umusaruro kuko hari amakuru yavuye muri ubu bukangurambaga yatumye hatahurwa ahantu 56 hari hari ibiyobyabwenge.
Avuga ko uyu musaruro wavuye muri kiriya gikorwa na we wamukoze ku mutima.
Ati “Kuba hari ibiyobyabwenge byafashwe ntibige kutwangiriza abana, hanyuma n’ababicuruzaga bagahanwa urumva ko nta musaruro ushimishije waruta uwo.”
Avuga kandi ko hari abana bumvaga ubutumwa bwatangirwaga muri kiriya gikorwa bakabohoka bagatinyuka bakabwira Police ko iwabo bacuruza urumogi ku buryo byagaragaje ko abana bumvise ububi bw’ibiyobyabwenge.
Abandi baratahaga bagasangiza ubutumwa bahawe bagenzi babo bakoreshaga ibiyobyabwenge baravuye mu mashuri bagahita babireka bakagaruka mu masomo.
Mutimawurugo avuga ko iki gikorwa kishimiwe n’inzego zinyuranye ndetse ubu zikaba zaranamwemereye kukigeza mu gihugu cyose uyu mwaka akazagikorera mu mashuri yo mu turere dutatu ari two Burera, Gicumbi na Nyagatare duhana imbibi n’ibihugu biturukamo ibiyobyabwenge.
Kuki agiye muri utu turere? Ati “Mu Rwanda ntabwo duhinga urumogi, nta ruganda tugira rukora kanyanga, ibyo byose byambuka bivuye mu bihugu bituranye n’u Rwanda.»
Iki gikorwa kizakorerwa mu bigo by’amashuri 10 muri buri turiya turere dutatu, abanyeshuri bakarushanwa mu ndirimbo no mu mivugo ubundi bagahabwa ubutumwa bugamije kwirinda ibiyobyabwenge.
Batanu bazaba aba mbere muri buri kiciro (Indirimbo n’imivugo) muri buri karere, bazahembwa ibikoresho by’ishuri birimo amakayi n’imyenda ya Siporo ndetse na Matera.
UMUSEKE.RW
",https://umuseke.rw/kubaka-igihugu-akoresheje-ubuhanzi-yumvise-bidahagije-ubu-ararwanya-ibiyobyabwenge-mu-mashuri.html,Entertainment
"
         Miss Rwanda: Kurwanya inda zitateguwe bisa nk’ibyabaye ikita rusange mu Majyepfo          
      ","Mu gikorwa cyo kujonjora abakobwa bazahagararira intara y’Amajyepfo mu irushanwa rya Miss Rwanda 2020, ibitekerezo byo kurwanya inda zitateguwe byagarutsweho cyane n’abakobwa bari baje kugerageza amahirwe.
Nibura 25% y’abakobwa 17 bari bujuje ibisabwa bagatambuka imbere y’abagize akanama Nkemurampaka, bagaragaje ko baramutse bagiriwe amahirwe yo gutsindira ikamba rya Nyampinga w’u Rwanda bahagurukira ikibazo k’inda zitateguwe ziterwa abangavu.
Imanishimwe Hope Joy urangije mu masomo mbonezamubano n’ubumenyi bw’iyobokamana mu mashuri yisumbuye yavuze ko musaza we yakundaga gutegura ‘Miss Family’ akegukana ikamba inshuro eshatu akabona ko yaba na Miss Rwanda.
Uyu mukobwa wasekeje abagize akanama nkemurampaka yavuze kandi ko yifuza gutanga umusanzu mu guhangana n’ibibazo byugarije umuryango nyarwanda by’umwihariko kiriya kibazo k’inda zitateguwe.
Uyu mwari wumvikanaga nk’uwaje yiteguye, yagarutse ku mibare y’Umuryango w’Abibumbye igaragaza ko 7,3% by’abana b’abakobwa bari hagayi y’imyaka 15 na 19 buri mwaka bahura n’ikibazo cyo guterwa inda zitateguwe.
Uyu mukobwa wavugaga adategwa, yavuze atorewe kuba Nyampinga w’u Rwanda ko yafasha abamaze guhura n’iki kibazo by’umwihariko agakorana n’umuryango mugari n’ubuyobozi bw’ibanze kugira ngo badakomeza guhura n’ibibazo byo guheezwa n’imiryango yabo nk’uko bikunze kugenda.
Yavuze kandi ko yafatanya na bo bakibumbira mu mashyirahamwe kugira ngo babashe kwiteza imbere bakoresheje ubumenyi n’imbaraga zabo.
Ati “Urugero bashobora kuboha imisambi, ibiseke, bagafata amasaro bakayakoramo ibikapu kugira ngo babashe kwiteza imbere.”
Umukemurampaka Evelyne Umurerwa wanabajije uyu munyarwandakazi yashimye uburyo yamusubije ariko amugira inama ko kiriya gitekerezo ke gikwiye guhera ku bana b’abakobwa bataraterwa inda zitateguwe kuko kwirinda biruta kwivuza.
Abandi bakobwa bose bakurikiye Joy bagarutse kuri iki kibazo k’inda zitateguwe, nka Iradukunda Esther Faina yavuze ko hari abagwa muri iki kibazo babyiteye kubera kujya kure y’umuryango wabo bigatuma bishora mu ngeso mbi.
Akavuga ko atorewe kuba nyampinga yahamagarira abangavu guhorana intego no guhora baharanira kwigira aho kumva ko bazabeshwaho n’imbaraga z’abandi.
Igihozo Diane wari waturutse mu karere ka Kicukiro na we wumvikanaga nk’uwiteguye yavuze ko mu mwaka ushize, abangavu bagera mu bihumbi 19 batewe inda zitateguwe.
Ati “Nasanze ari ikibazo cyugarije u Rwanda numva ko hari icyo nakora mbaye Nyampinga w’u Rwanda.”
Avuga aramutse yegukanya ikamba rya Miss Rwanda, yajya atanga ibiganiro bigenewe abangavu akifashisha abahuye n’ibibazo byo guterwa inda zitateguwe kugira ngo babahe ubuhamya bwabafasha kutagwa mu mutego nk’uwo yaguyemo.
Iri jonjora ryavuyemo abakobwa barindwi bazahagararira intara y’Amajyepfo iheruka ikamba muri 2012 ku bwa Miss Aurore Kayibanda.

UMUSEKE.RW
",https://umuseke.rw/miss-rwanda-kurwanya-inda-zitateguwe-bisa-nkibyabaye-ikita-rusange-mu-majyepfo.html,Entertainment
"
         Miss Rwanda: Barindwi barimo uwize iyobokamana bazahagararira Amajyepfo aheruka ikamba muri 2012          
      ","Amajonjora yo gutoranya abakobwa bazahatanira ikamba ry’umukobwa uhiga abandi mu bwiza bwo ku mubiri, Ubwenge n’Umuco ageze mu ntara y’Amajyepfo ahazamukiye Aurore Kayibana na Bahati Grace begukanye iri rushanwa rizwi nka Miss Rwanda. Hazamutse abakobwa barindwi barimo uwize iyobokamana.
Uko igikorwa cyagenze:
18:55- Abagize akana Nkemurampaka bagarutse mu cyumba, uyoboye iki gikorwa Martine asoma amazina y’abahawe amahirwe yo gukomeza mu kiciro gikurikira.
Aba bagize aya mahirwe ni Imanishimwe Hope Joy, Musana Teta Hense, Umwariwase Claudette, Igihozo Diane, Ingabire Jolie Ange, Umutoniwase Carine, na Mumporeze Josiane.
Imanishimwe Hope Joy wanahamagawe bwa mbere mu bemerewe kuzamuka, yize ibijyanye n’Iyobokamana n’uburezi (Social and Religious studies Education) mu mashuri yisumbuye.
Iyi ntara y’Amajyepfo izamutsemo abakobwa barindwi, iheruka ikamba muri 2012 ubwo Aurore Kayibanda wari wayizamukiyemo yabaye nyampinga w’u Rwanda.
18:20- Abakobwa bose 17 bamaze kunyura imbere y’akanama Nkemurampaka basubiza ibibazo babajijwe bagaragaza n’ibitekerezo bifuza kuzashyira mu bikorwa igihe baba bagize amahirwe yo kuba ba nyampinga.
Benshi muri aba bakobwa biganjemo abarangije amashuri yisumbuye bagaragaje ko bashaka guhangana n’ikibazo k’inda zitateguwe ziterwa abangavu.
Abagize akanama Nkemurampaka ubu bari mu mwihererezo wo gutoranya abagomba kuzahagararira intara y’Amajyepfo.
16:22- Abakobwa 17 bujuje ibisabwa babanje kwiyereka abagize akanama nkemurampaka, baje uko bagenda bakurikirana kuri nimero bahawe.
16:25- Nimero ya mbere Umwariwase Claudette yabwiye akanama Nkemurampaka ko yitabiriye iri rushanwa kuko abona hari icyo yamarira u Rwanda rwamwibarutse.
Yavuze ko aramutse agize amahirwa agatorerwa kuba Nyampinga w’u Rwanda azahamagarira abatuye mu manegeka bakayavamo kugira ngo ubuzima bwabo buve mu kaga. Yahawe ‘Yes’ eshatu.
16:19- Abagize akanama nkemurampaka, Mike Karangwa, Miss Mutesi Jolly na Evelyne Umurerwa bageze mu cyumba kigiye kuberamo iki gikorwa bahabwa ikaze n’umusangiza w’amagambo Abera Martine.
15:32- Abakobwa bitabiriye iki gikorwa bamaze gupimwa ngo harebwe niba bujuje ibisabwa birimo ibiro n’uburebure.
Hari hiyandikishije abakobwa 79, uyu munsi abitabiriye iki gikorwa ni 28 mu gihe abujuje ibisabwa ari 17 bagiye kunyura imbere y’abakemurampaka kugira ngo bagaragaze ko bakwiye kwinjira mu bahatanira ikamba rya Nyampinga w’u Rwanda.
Iki gikorwa cy’amajonjora kimaze kuba mu ntara enye, cyasize habonetse abakobwa 12 bazahura n’abandi bazava mu zindi ntara n’Umujyi wa Kigali kugira ngo hatoranywemo abazajya mu mwiherero uzanasozwa n’igikorwa cyo gutoranya uwatsindiye ikamba.
Mu ntara y’Iburengerazuba yanahereweho, havuye abakobwa batandatu ari bo Akaliza Hope, Uwamahoro Phoebe, Uwimana Joyeuse, Umutesi Denise, Umuratwa Anitha na Uwase Aisha.
Mu ntara y’Amajyaruguru hazamutse Tumuhorane Blaise, Mukabashambo Phionah, Mukangwije Rosine, Umubyeyi Natacha, Urujeni Melissa na Umuhoza Doreen.
Intara y’Amajyepfo idaheruka kwegukana ikamba dore ko Aurore Kayibanda ari we uriheruka mu bazamukiye muri iyi ntara waritwaye muri 2012 mu gihe Bahati Grace na we wazamukiye muri iyi ntara yaritwaye muri 2009.
I Huye ahafatwa nko ku gicumbi cy’umuco nyarwanda n’ubumenyi, ni ho hagiye kubera igikorwa cyo gutoranya abazahagararira iyi ntara mu gushaka uzasimbura Miss Nimwiza Meghan ufite iri kamba rya 2019.
VIDEO Y’UKO ABAKOBWA BATORANYIJWE:

Abujuje Ibisabwa:
Photos © Miss Rwanda
Martin NIYONKURU
UMUSEKE.RW
",https://umuseke.rw/miss-rwanda-barindwi-barimo-uwize-iyobokamana-bazahagararira-amajyepfo-aheruka-ikamba-muri-2012.html,Entertainment
