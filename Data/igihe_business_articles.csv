Title,Body,Url,Category
"COVID-19: Koperative Umwalimu Sacco yorohereje abayifitemo inguzanyo, ihagarika kubara inyungu z’ubukererwe ","Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Mu gihe cy’amezi atatu kandi, yahagaritse kubara inyungu z’ubukererwe ku nguzanyo zishyurwa buri kwezi.
Itangazo ryashyizweho umukono n’umuyobozi mukuru w’iyo Koperative, Uwambaje Laurence, rivuga ko Koperative Umwalimu Sacco yiteguye gutanga amezi atatu hatishyurwa inguzanyo, bakazavugurura amasezerano nyuma ya COVID-19.
Rigira riti “Umwalimu Sacco yiteguye gutanga igihe kigera ku mezi atatu hatishyurwa inguzanyo ku bo bigaragara ko imishinga bashoyemo izo nguzanyo ari nayo yaturukagamo ubwishyu yagizweho ingaruka n’ihagarikwa ry’imirimo bityo bakazavurugururirwa amasezerano y’inguzanyo nyuma y’ibi bihe bikomeye turimo.”
Iyi Koperative ivuga ko uko koroherezwa binareba abanyamuryango batazahabwa imishahara yabo nk’uko bisanzwe, cyane cyane abarimu bigisha mu bigo byigenga.
Umwalimu Sacco itangaza kandi ko “yiteguye gufasha abanyamuryango bayo bafite inguzanyo zishyurwa ku mushahara mu gihe izo nguzanyo zashowe mu mishinga ibyara inyungu zunganiraga iyo mishahara, isubika ubwishyu bw’ishyingu (Capital) mu mezi atatu hagakomeza kwishyurwa inyungu gusa bityo igihe inguzanyo yari kuzarangirira kikaziyongeraho ayo mezi ishyingu ritishyuwemo”.
Iyo Koperative yanatangaje ko yiteguye gufasha abanyamuryango bayo bose, ihagarika kubara inyungu z’ubukererwe ku nguzanyo zishyurwa buri kwezi mu gihe cy’amezi atatu guhera muri Mata kugeza muri Kamena 2020”.
Itangazo rivuga ko abanyamuryango bifuza guhabwa izo serivisi bakohereza ubusabe bwabo kuri email: [email protected] ndetse n’izabacungamutungo b’amashami atandukanye basabiyemo inguzanyo cyangwa bakabahamagara kuri telefoni zabo ziri ku mugereka bakabafasha kubona ubufasha bwose bakeneye.
Umwalimu Sacco utangaza ko abanyamuryango bazaba bahawe imwe muri izo serivisi batazemererwa guhabwa indi nguzanyo iyo ariyo yose kugeza ibihe byo kwirinda Coronavirus birangiye ndetse ngo abashoboye gukomeza kwishyura inguzanyo bazakomeza bazishyure.
Iyi Koperative yafashe icyo cyemezo mu rwego rwo korohereza abanyamuryango kubera ko hari abagiye bafata inguzanyo ku mishahara bakazikoresha mu bikorwa bibyara inyungu bishobora kuba byarahagaze muri iki gihe kubera icyorezo cya Coronavirus kandi ubwishyu buturuka ku mishahara hamwe n’inyungu zikomoka kuri iyo mishinga.
",https://m.igihe.com/ubukungu/article/covid-19-koperative-umwalimu-sacco-yorohereje-abayifitemo-inguzanyo-ihagarika,Business
COVID-19: U Buyapani bwashoye miliyari hafi igihumbi zo kuzahura ubukungu,"Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Minisitiri w’Intebe Shinzo Abe kuri uyu wa Mbere yatangaje ko miliyari 989 zigiye kwifashishwa mu kuzahura ubukungu n’ubucuruzi bwari butangiye guhura n’ihungabana.
Mu mafaranga yatanzwe harimo miliyari zo gufasha imiryango n’abafite ubucuruzi buciriritse batakibasha kugira icyo binjiza kubera amabwiriza yo kwirinda Coronavirus. Harimo kandi amafaranga yo kuziba icyuho cy’imisoro yinjiraga ndetse n’ayo gufasha za banki gutanga inguzanyo zitagira inyungu.
Biteganyijwe ko amakuru arambuye ku cyo ayo mafaranga azakoreshwa azatangazwa mu kiganiro n’abanyamakuru Minisitiri w’Intebe Shinzo azatanga kuri uyu wa Kabiri.
U Buyapani ni kimwe mu bihugu bike bimaze gushora amafaranga menshi mu kuzahura ubukungu bwabyo muri ibi bihe by’ihungabana ry’ubukungu ryatewe n’icyorezo cya Coronavirus nkuko CNN yabitangaje.
Mu kwezi gushize, Leta Zunze Ubumwe za Amerika zatanze miliyari ibihumbi bibiri z’amadolari yo gufasha kuzahura ubukungu. Niyo mafaranga menshi y’ingoboka yo kuzahura ubukungu icyo gihugu cyarekuye mu mateka yacyo.
Ibindi bihugu birimo u Bufaransa, u Budage, u Bwongereza, u Butaliyani na Espagne nabyo byatangaje ko bifite imigambi yo gushora menshi mu kuzahura ubukungu bwabyo.
Kugeza kuri uyu wa Mbere u Buyapani bufite abarwayi ba Coronavirus 3600 naho abamaze gupfa ni 85.
",https://m.igihe.com/ubukungu/article/covid-19-u-buyapani-bwashoye-miliyari-hafi-igihumbi-zo-kuzahura-ubukungu,Business
Leta yagaragaje uko miliyari 100 Frw zatanzwe na IMF zizakoresha n’ingaruka zitezwe mu bukungu,"Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
Ni inguzanyo u Rwanda rwahawe nyuma y’icyumweru kimwe ruyisabye, ikaba iri ku nyungu ya 0%, ikazishyurwa mu gihe cy’imyaka 10 uhereye mu myaka itanu n’igice iri imbere.
Minisitiri w’Imari n’Igenamigambi, Dr Ndagijimana Uzziel, yabwiye RBA, ko aya mafaranga atagenewe umushinga runaka, ahubwo ari ayajya mu ngengo y’imari akaziba icyuho giterwa n’uko muri iki gihe leta igomba gukoresha amafaranga menshi cyane cyane nko mu rwego rw’ubuzima.
Ati “Kugira ngo haboneke ibyangombwa byose byo gupima abantu, kuvuza ababonetseho uburwayi no kubona ibikoresho bitandukanye ndetse no gutabara abaturage badafite imirimo bakeneye iby’ibanze cyane cyane nk’ibyo kurya, ibyo ni ibintu bitari biteganyijwe mu ngengo y’imari byasabye ko dukoresha ayo dufite ariko dushaka n’andi yo kugira ngo azibe icyo cyuho”.
Minisitiri Ndagijimana avuga ko kimwe n’ahandi ku Isi, icyorezo cya Coronavirus kizagira ingaruka ku izamuka ry’ubukungu bw’u Rwanda, aho muri uyu mwaka bushobora kuzazamuka kuri 5.1% aho kuba 8.1% nk’uko byari byitezwe.
Ati “Ingengo y’imari izagirwaho ingaruka n’ubwoko bubiri; icya mbere ni uko amafaranga yagombaga kwinjira mu isanduku ya leta ava mu misoro azagabanuka urebye no ku bucuruzi byagaragaye ko amahoro yatangiye kugabanuka avuye ku bitumizwa hanze ariko n’imisoro y’imbere mu gihugu bitewe n’uko ibikorwa nabyo byasubiye inyuma, birasobanura ko n’imisoro ivamo nayo izagabanuka”.
“Icyuho cya kabiri kijyanye no gukoresha amafaranga menshi mu bintu bitunguranye. Twasubiye mu mibare yacu ijyanye n’imizamukire y’ubukungu, muzi ko umwaka ushize twari twageze ku muvuduko w’umusaruro mbumbe wa 9.4% ubwo ni 2019, muri uyu mwaka kubera nyine icyorezo, ubu twasubiye mu mibare dufatanyije n’ikigega mpuzamahanga cy’imari turateganya ko umuvuduko wamanuka ukagera kuri 5.1%”.
Uretse guhabwa inguzanyo na IMF, u Rwanda ruri mu biganiro na Banki y’Isi na Banki Nyafurika Itsura amajyambere, mu gushaka amafaranga yo kuziba icyuho mu bukungu bwarwo no guhangana na Coronavirus.
Minisitiri Ndagijimana asobanura ko izi nguzanyo nta kibazo zizateza ubukungu bw’igihugu kuko nk’iyatanzwe na IMF, izatangira kwishyura mu myaka itanu n’igice kandi ubukungu buzaba bwarazamutse ku buryo n’ubushobozi bwo kwishyura buzaba bwaramaze kwiyongera.
Ikindi kandi ni uko buri gihugu kiguza gishingiye ku bushobozi bwo kwishyura, bityo kikaba kitafata amafaranga arengeje ubushobozi busanzwe buteganyijwe bwo gukoresha inguzanyo.
Minisiteri y’Ubuzima mu Rwanda yatangaje ko kugeza kuri uyu wa 3 Mata 2020, umubare w’abarwayi ba Coronavirus mu gihugu umaze kugera kuri 89.
Inkuru bifitanye isano: IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus
",https://m.igihe.com/ubukungu/iterambere/article/leta-yagaragaje-uko-miliyari-100-frw-zatanzwe-na-imf-zizakoresha-n-ingaruka,Business
"Coronavirus: BK yorohereje abo yahaye inguzanyo, itanga miliyoni 282 Frw zo gufasha abatishoboye","Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
 	Abafite ibikorwa byahungabanye bashobora guhabwa amezi atatu batishyura inguzanyo
 	Abifuza gukomeza kwishyura bazakurirwaho inyungu z’ubutinde
 	BK igiye gushyikiriza Leta miliyoni 282 Frw zo gufasha abatishoboye
Guverinoma y’u Rwanda ikomeje gukora ibishoboka byose mu gukumira icyorezo cya Coronavirus cyugarije Isi, ndetse iheruka gufata icyemezo cyo guhagarika ibikorwa bituma abantu bahurira hamwe birimo iby’ubucuruzi, abantu basabwa kuguma mu rugo ndetse imipaka irafungwa. Inama y’abaminisitiri iheruka kwemeza ko icyo gihe cy’ibyumweru bibiri kizongerwaho iminsi 15.
Izi ngamba ni ingenzi mu gukumira Coronavirus, ariko zahungabanyije ibikorwa bitandukanye by’ubukungu ku buryo bikeneye kunganirwa, kugira ngo umunsi icyorezo cyagiye ku ruhande, ibikorwa bizasubire ku murongo.
Abatewe impungenge cyane n’iki cyorezo barimo abaryaga ari uko uwo munsi bakoze n’abacuruzi bafite inguzanyo ariko ibikorwa byabo byahagaze, kandi nta muntu uzi igihe ikibazo kizarangirira.
Banki ya Kigali nka banki ya mbere mu Rwanda inatanga inguzanyo nyinshi, yafashe ibyemezo bikomeye mu gushyigikira abakiliya bayo kimwe n’abanyarwanda batishoboye, bari mu bihe bitoroshye by’ubukungu kubera Coronavirus.
Mu byemezo byashyizwe ahagaragara kuri uyu wa Gatanu, ubuyobozi bwa Banki ya Kigali bwashimangiye ko “Banki ya Kigali yiteguye gutanga igihe kigeze ku mezi atatu hatishyurwa inguzanyo ku bo bigaragara ko ubukungu bwabo bwagizweho ingaruka n’ibi bihe bikomeye turimo.”
Yakomeje iti “Abakiliya bifuza gukomeza kwishyura inguzanyo zabo, tuzabakuriraho inyungu z’ubutinde ku nguzanyo zishyurwa buri kwezi, harimo n’inguzanyo za BKquick ndetse hakurweho inyungu z’ubutinde kuri Credit Card mu mezi ya Werurwe, Mata na Gicurasi 2020.”
Banki ya Kigali yatangaje ko abakiliya bifuza gufashwa muri ubwo buryo, bahamagara abakozi ba banki bakorana umunsi ku wundi cyangwa abayobozi b’amashami basabiyemo inguzanyo, bakabafasha kubona ubufasha bwose bakeneye kuri banki ""muri iki igihe gikomeye turimo.""
BK yatanze miliyoni 282 Frw zo gufasha abatishoboye
Banki ya Kigali yanatangaje ko mu rwego rwo gufasha imiryango ihanganye n’iki kibazo cya Coronavirus, Umuryango wa Banki ya Kigali uzatanga ku bihembo bigenerwa abakozi bayo, mu gutera inkunga ikigega cya COVID-19 Solidarity Fund.
Iyi banki yakomeje iti ""Ubuyobozi bwa Banki ya Kigali buzashyikiriza Leta 282,000,000 Frw, akaba ari nayo izakurikirana uko ayo mafaranga azakoreshwa mu gufasha imiryango itishoboye yagezweho n’ingaruka z’iki cyorezo.”
Ni inkunga izunganira cyane ibikorwa bikomeje byo gushyikiriza amafunguro abantu batakiva mu rugo kubera ingamba zafashwe, kandi bararyaga ari uko bakoze.
BK ivuga ko muri ibi bihe bitoroshye, imibereho myiza y’Abaturarwanda iyiha agaciro gakomeye, ibizeza gukomeza kubaha serivisi zose za banki cyane cyane bifashisha imiyoboro y’ikoranabuhanga.
Ikomeza iti “Twiyemeje gukomeza gutanga umusanzu wacu mu guharanira umutekano wa buri wese mu rugamba rwo kwirinda icyorezo cya Coronavirus.”
Kugeza kuri uyu wa Kane Minisiteri y’Ubuzima yari imaze gutangaza ko abanduye Coronavirus mu Rwanda ari 84. Ku rwego mpuzamahanga abamaze kuyandura barenze miliyoni imwe, abapfuye ni ibihumbi 45 naho abakize ni ibihumbi 220.
Mu rwego rwo gukumira iyi ndwara, ibihugu byahagaritse ubucuruzi mpuzamahanga ndetse ibyinshi byamaze gusaba abaturage kuguma mu ngo guhera muri Aziya, u Burayi, Amerika, Océanie na Afurika, ku buryo ubukungu bw’ibihugu n’ibikorwa by’abaturage byahungabanye.
Banki Nkuru y’u Rwanda iheruka kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus. Hanashyizweho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
Kugeza ku wa 31 Ukuboza 2019, inguzanyo Banki ya Kigali yatanze zazamutseho 19.3% ugereranyije n’umwaka wabanje, zigera kuri miliyari 678 Frw.
Kugeza kuri iyo tariki, BK yari imaze guha serivisi abakiliya 331,000 n’abakiliya banini 24,000. Ifite amashami 68, ibyuma 94 bya ATM n’ibyuma 2,233 bya POS bikoreshwa mu kwishyurana mu ikoranabuhanga, mu rwego rwo gukomeza kwirinda guhererekanya amafaranga mu ntoki hanirindwa ikwirakwira rya Coronavirus.
Mu gihembwe cya kane cy’umwaka ushize wa 2019, umutungo mbumbe wa BK warenze miliyari 1000 Frw nyuma yo kuzamuka 19.3% mu gihe inyungu yayo yageze kuri miliyari 37.3 Frw, bingana n’izamuka rya 36.3%.
",https://m.igihe.com/ubukungu/article/coronavirus-bk-yorohereje-abo-yahaye-inguzanyo-itanga-miliyoni-282-frw-zo,Business
BPR Plc yemereye abayifashemo inguzanyo kongera igihe cyo kwishyura ,"Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Ni inkuru nziza ku bakiliya b’iyi banki, kuko muri iki gihe mu buryo bwo gukumira ikwirakwira rya Coronavirus mu gihugu, ibikorwa byinshi byahagaritswe, abaturage basabwa kuguma mu rugo, ingendo hagati y’uturere n’imipaka bigafungwa.
Bamwe mu bafite impungenge ni abacuruzi bafashe inguzanyo muri banki, ibikorwa bikaba byarahagaze kandi bafite inshingano zo kwishyura buri kwezi ideni bafashe.
BPR Plc yatangaje ko yiteguye gufasha abakiliya bayo, bakongererwa igihe cyo kwishyura, yaba amafaranga bagurijwe cyangwa inyungu zayo, mu gihe ibikorwa byabo bicyisuganya kubera ingaruka za COVID-19.
Umuyobozi Mukuru wa BPR Plc, Maurice Toroitich, yabwiye IGIHE ko ubu buryo buzunganira cyane abantu barimo guhura n’ingaruka z’iki cyorezo.
Ati “Birareba umukiliya wese uzagaragaraza ko ibikorwa bye byahungabanyijwe na COVID-19, kubera ko twumva neza uburyo barimo guhura n’ibibazo by’amikoro.”
Iyi banki ivuga ko izakira ubusabe bw’abakiliya bayo, buri kibazo kikazajya gisuzumwa hakurikijwe ingaruka zigaragazwa ibikorwa byagize kubera Coronavirus.
Kugeza ubu ntabwo biramenyekanya igihe Coronavirus izamara mu Rwanda cyangwa ingaruka izagira mu buryo bwimbitse, nubwo iz’ibanze zatangiye kugaragara.
BPR Plc ivuga ko abagizweho ingaruka bashobora gusaba koroherezwa kwishyura inguzanyo banditse ubusabe bwabo kuri [email protected] Ni mu gihe amwe mu mashami y’iyi banki yabaye afunzwe by’agateganyo, akaba atari gukora nk’ibisanzwe mu rwego rwo gukumira Coronavirus.
Kugeza ubu abamaze kwandura Coronavirus mu Rwanda ni abantu 84, mu gihe ku rwego mpuzamahanga abamaze kwandura barenze miliyoni imwe.
BPR Atlas Mara ikorera mu gihugu hose, aho ifite amashami arenga 186. Ibarura ko mu bakiliya bayo ifitemo inguzanyo zigera kuri miliyari 174 Frw.
",https://m.igihe.com/ubukungu/article/bpr-plc-yemereye-abayifashemo-inguzanyo-kongera-igihe-cyo-kwishyura,Business
COVID-19: Miliyoni 13 Frw zimaze gucibwa abazamuye ibiciro by’ibiribwa i Kigali: Iyo badakumirwa hari gucura iki?,"Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Nubwo ibiciro byari byazamutse, Kampire yabwiye IGIHE ko atari uko abacuruzi bari basubiye kurangura ngo baranguzwe ku giciro cyo hejuru, kuko icyo gihe bari bagicuruza ibyo basanganywe mu bubiko.
Ati “Umuceri n’isukari byazamutse cyane, abacuruzi batubwira ko imipaka yafunzwe batakibasha kuyirangura hanze. Nk’umuceri wa Pakistan umufuka twawuguraga ibihumbi 21 none wageze kuri 26, urumva amafaranga yiyongereyeho ni menshi nyamara iyo urebye usanga batugurisha uwo basanganwe mu bubiko.”
Ibyabaye kuri Kampire byanabaye ku bandi hirya no hino mu gihugu, aho hari abacuruzi bumvise ko hashyizweho amabwiriza yo kuguma mu ngo ku baturage, bakazamura ibiciro kugira ngo bunguke amafaranga menshi dore ko abashaka ibiribwa muri iyi minsi ari benshi.
Ibiciruzwa nk’umuceri, isukari, kawunga, amavuta n’amakara ni bimwe mu byongerewe igiciro ku buryo bukomeye.
Bigitangira kumenyekana, tariki 15 Werurwe Minisiteri y’Ubucuruzi n’Inganda yari yatanze umuburo, ko umucuruzi uzazamura ibiciro yitwaje icyorezo azabihanirwa.
Aganira na RBA, Minisitiri Soraya Hakuziyaremye yagize ati “Ibiciro by’ibiribwa by’ibanze ntibigomba guhinduka, ibyinshi nk’umuceri, ibirayi, imboga byose ni ibyo twihingira hano iwacu [...] Turasaba abafite amaduka kuturiza ibiciro bitwaje iki cyorezo”
Yakomeje asaba abaturage gutanga amakuru aho babonye iki kibazo “Turasaba abaturage ko mu gihe habaho ko abacuruzi runaka bazamura ibiciro bitwaje ibi bihe bidasanzwe, kwegera inzego z’ibanze, kuko dufatanyije nazo ndetse n’ikigo cy’Igihugu gifite mu nshingano kurengera umuguzi.""
Kugeza kuwa Gatatu tariki ya 1 Mata, uhereye tariki 17 Werurwe, Minicom yatangazaga ko imaze guhana abacuruzi n’ibigo by’ubucuruzi 157 mu Mujyi wa Kigali, aho baciwe amande angana na 13 460 000 Frw. Hari kandi n’abafungiwe ubucuruzi.
Urebye ku rwego rw’igihugu, abaciwe amande n’abafungiwe ni benshi kuko mu minsi yabanje hari abacuruzi bo mu turere two hanze ya Kigali, Minicom yagiye igaragaza bahanwe. Nko kugeza kuwa 26 Werurwe mu turere twa Muhanga na Musanze, abacuruzi 63 bari bamaze gucibwa amande angana na 1195000 Frw.
Byari kugenda bite iyo Minicom idafata ingamba?
Igihe cyose abashaka ibicuruzwa ari benshi, ababicuruza ari bake ni ihame ko abacuruzi bashaka kongera ibiciro kugira ngo bunguke menshi.
Igitandukanye kuri ubu, ni uko Minicom yijeje ko ibiribwa mu gihugu bihari kuko nubwo hahagaritswe urujya n’uruza rw’abantu, ibinyabiziga bitwaye ibicuruzwa cyane cyane imyaka n’ibiribwa ntabwo byahagaritswe ku buryo abacuruzi bavuga ko bagiye kubirangura bakabibura.
Umusesenguzi mu by’ubukungu, Teddy Kaberuka, yabwiye IGIHE ko iyo hadafatwa ingamba z’ubugenzuzi no guhana abacuruzi bazamuye ibiciro, byashoboraga kuzamurwa nta mpamvu kandi gusubira hasi bikagorana.
Ati “Bari gukomeza kuzamura ibiciro kandi mu buryo buhoraho. Ni ukuvuga ngo uyu munsi barabizamura, umunsi ukurikiye bakongera kubera ko babona ko abantu nta bwinyagamburiro, bakarushaho kuzamura ku buryo ushobora gusanga nko mu byumweru bibiri ibiciro bimaze guhinduka nk’inshuro zirenga eshanu.”
Kaberuka avuga ko ubusanzwe ibiciro bihinduka bitewe n’uko aho byaturukaga bitagihari, bikaba ngombwa ko abacuruzi bajya kubivana kure noneho bakongeraho amafaranga ya rwa rugendo bakoze bajya kubizana.
Ntabwo ariko ubu bimeze kuko imodoka zavanaga ibicuruzwa mu bice bitandukanye by’igihugu ziracyagenda, ndetse n’izivana ibicuruzwa mu mahanga zikomeje kuza.
Ati “Iyo ibiciro bikomeje kuzamuka, wa muguzi atakaza ubushobozi cyane ko nta n’icyo noneho aba yinjiza mu gihe nk’iki. Niba warizigamiye ibihumbi ijana uvuga uti bizantunga mu byumweru bibiri, iyo ibiciro bitumbagiye ntabwo bwa bushobozi wari ufite bwo kugutunga mu byumweru bibiri biba bigishoboka. Ushobora gusanga nyuma y’iminsi ine ya mafaranga arangiye.”
Hategekimana Léonard ucururiza ahazwi nko mu Gihogere munsi ya Controle Technique arangurira mu isoko rya Kimironko. Yabwiye IGIHE ko ibiciro Minicom yashyizeho byari byiza kandi bikwiye ariko ko nabo bahendwa iyo bagiye kurangura.
Ati “Ni ibiciro bikwiriye koko ku banyarwanda ariko ni uko akenshi ibicuruzwa kuri ibyo biciro bashyizeho bitaboneka neza tukabishaka tukabibura, ariko ubundi ibiciro byashyizweho byari ibiciro byiza kandi bikwiriye.”
Kaberuka Teddy yavuze ko ubugenzuzi bw’ibiciro n’ibihano aho bibaye ngombwa mu bihe nk’ibi kuko bishobora kugira ingaruka zikomeye ku bukungu bw’igihugu kuko ibiciro byazamutse bidapfa kongera kugabanyuka.
Ati “Iyo habaye igihungabanya ubukungu , umuntu wese icyo afite yumva yacyungukaho birenze. Leta itabashije gushyiramo izo mbaraga ibiciro byakomeza kuzamuka. Ikibaho ku isoko, iyo igiciro cyazamutse biragoye ko kimanuka.”
Kuwa 16 Werurwe nibwo Minisiteri y’Ubucuruzi n’Inganda (Minicom) yatangaje ibiciro by’ibicuruzwa bimwe na bimwe bitagomba kurenzwa ku maguriro yo hirya no hino mu gihugu, iburira abazabirengaho bitwaje ko igihugu kiri mu bihe bidasanzwe byo guhangana n’icyorezo cya Coronavirus.
Inkuru bijyanye: Minicom yatangaje ibiciro ntarengwa by’ibicuruzwa, iburira abacuruzi babirenza bitwaje Coronavirus
MINICOM yashyizeho ibiciro ntarengwa by’amakara akomeje kuzamura ibiciro
",https://m.igihe.com/ubukungu/ubucuruzi/article/covid-19-miliyoni-13-zimaze-gucibwa-abazamuye-ibiciro-by-ibiribwa-i-kigali-iyo,Business
 IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus,"Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
IMF ivuga ko ingaruka z’icyorezo cya COVID-19 mu bukungu ziri kugaragara, bikazagera no ku cyerekezo cya hafi ibihugu byari bifite. Gusa abayobozi bihutiye gushyiraho ingamba zo gufasha kwirinda no kugabanya ikwirakwizwa ry’iki cyorezo.
Byitezwe ko aya mafaranga azunganira ingufu z’ubuyobozi mu guhagarika igabanuka ry’ubwizigame mu mafaranga y’amahanga akenerwa, no kunganira ingengo y’imari mu kongera amafaranga ashyirwa mu bikorwa byo gukumira icyorezo no kugabanya ingaruka cyagira ku bukungu. Aya mafaranga kandi byitezwe ko asembura izindi nkunga z’amahanga, cyane cyane mu buryo bw’impano.
Nyuma y’ibiganiro byemerejwemo ayo mafaranga, Umuyobozi wungirije w’Inama y’Ubuyobozi ya IMF, Tao Zhang, yavuze ko icyorezo cya COVID-19 cyahungabanyije ubukungu bw’u Rwanda, ku buryo byari kugira ingaruka ku mafaranga igihugu cyinjiza n’ayo gikeneye gukoresha.
Ubwo Coronavirus yatahurwaga mu Rwanda, hafashwe ingamba zo kuyikumira zirimo gufunga imipaka, ingendo n’ibikorwa byinshi by’ubucuruzi, ku buryo ingaruka za Coronavirus zageze ku bikorwa byose bibyara inyungu. Bitewe n’ibibazo bijyana n’iki cyorezo no kuba nta wamenya igihe kizarangirira, ingaruka zishobora gukomeza kwiyongera.
Zhang yakomeje ati ""Inkunga ya IMF binyuze mu nguzanyo zihutirwa izafasha mu kugabanya igitutu COVID-19 ikomeje gushyira ku bucuruzi, ubukerarugendo n’ububiko bw’amafaranga y’amahanga akenerwa mu ivunjisha, kandi izatanga ubushobozi bukenewe cyane mu rwego rw’ubuzima, ku ngo n’ibigo byagizweho ingaruka n’ibi bibazo. Ikwiye kandi kuba nk’intangiriro y’abaterankunga.""
IMF inatanga inama ko mu mikoreshereze y’imari, amafaranga aba akwiye kwifashishwa mu bintu byihutirwa, ariko ntihanibagirane izindi nzego z’ingenzi mu buzima bw’abaturage.
Aya mafaranga yemejwe mu gihe umubare w’abamaze kwandura Coronavirus mu Rwanda wageze ku bantu 82.
Ku rwego mpuzamahanga, abamaze kwandura Coronavirus bamaze kurenga miliyoni imwe, abamaze gupfa ni ibihumbi 53 naho abamaze gukira ni ibihumbi 212.
",https://m.igihe.com/ubukungu/article/imf-yemeje-miliyari-zisaga-100-frw-zizafasha-u-rwanda-mu-bikorwa-byo-guhangana,Business
COVID-19: Sosiyete z’indege zizahomba miliyari 252$ kubera guhagarika ingendo,"Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Ni ku nshuro ya gatatu Ihuriro Mpuzamahanga rya Sosiyete z’indege (IATA), rigaragaza ingaruka z’icyorezo cya Covid-19.
Umuyobozi w’ishami ry’ubukungu muri IATA, Brian Pierce, avuga ko ‘bitewe n’ubukana bwo guhagarika ingendo ndetse n’igabanuka ry’ubukungu ku Isi, kuri ubu hateganyijwe ko igihombo ku byinjizwa n’indege zitwara abagenzi gishobora kugera kuri miliyari 252$, bingana n’igabanuka rya 44% by’ibyabonetse mu 2019”.
Iri teganya rishingiye ku bishobora guterwa no guhagarika ingendo kugeza ku mezi atatu, ndetse n’uburyo ubukungu bwakongera kuzahurwa nyuma yaho muri uyu mwaka.
Kuwa 5 Werurwe, IATA yateganyaga ko igihombo sosiyete z’ubwikorezi bw’indege zizahura nacyo kizaba miliyari 113$. Ibi byari mbere y’uko ibihugu byinshi bihagarika ingendo z’indege zitwara abagenzi.
Umuyobozi wa IATA, Alexandre de Juniac, yavuze ko sosiyete z’ubwikorezi bw’indege zikeneye miliyari 200$ ako kanya zo gushyigikira ibikorwa byazo.
IATA ivuga ko gusubira inyuma k’urwego rw’ubwikorezi bw’indege bizatuma hari akazi kagera kuri miliyoni 65 kazabura.
Nubwo ubwikorezi bw’imizigo bwiyongereye bitewe n’ibikenewe cyane muri iyi minsi, IATA, ivuga ko kugabanuka kw’ingendo z’abagenzi bisobanuye ko hari amafaranga yinjizwaga azagabanyuka.
Umwaka ushize sosiyete z’indege zahombye miliyoni ijana z’amadolari, mu gihe Covid-19, yakomeza kwiyongera igihombo kizazamuka cyane.
",https://m.igihe.com/ubukungu/article/covid-19-sosiyete-z-indege-zizahomba-miliyari-252-kubera-guhagarika-ingendo,Business
Ibigo by’imari bigeze he bifasha ababigana mu guhangana na COVID-19?,"Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Mu itangazo BNR yashyize hanze ku wa Gatatu tariki 18 Werurwe 2020, yavuze ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga, yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Koperative yo kuzigama no kugiriza ‘Zigama CSS’ yatangaje ko ku ruhande rwayo yorohereje abanyamuryango bayo bafite umwenda, ubu bakaba bemerewe kwishyura inyungu gusa muri ibi bihe byo guhangana na COVID-19, ishyingu (capital) bakazaryishyura ibihe bikomeye birangiye.
Umuyobozi Mukuru wa Zigama CSS, Col Corneille Emile Nkundimana, yabwiye IGIHE ko iyo habaye icyorezo nk’iki, umuntu aba akwiye kureba niba ibyo ashinzwe gukora yarushaho kubikora neza bikagirira akamaro abo abikorera.
Ati “Abanyamuryango bacu ntibaba mu ngo zabo, ubwo abandi babasaba kuguma mu rugo, bo ubu nibwo bari ku kazi. Bamwe barinze imipaka, abandi barinze abantu bari kugenda kandi imiryango yabo na yo iri mu rugo.”
Yongeyeho ko bavuganye n’ubuyobozi, bemeza ko guhera muri uku kwezi abanyamuryango bafite umwenda wa koperative bazishyuzwa gusa inyungu kugira ngo ideni ritazamuka ariko inguzanyo isanzwe yo ikazishyurwa icyorezo cya COVID-19 cyarangiye.
Ati “Iki cyemezo kizakomeza gukurikizwa mu gihe cyose ibihe bitari byahinduka, ariko na none ntibizarenza umwaka umwe kuko byahita bihungabanya cyane ubukungu bwa koperative ntibe ikibashije gufasha abanyamuryango.”
Banki Nkuru y’u Rwanda (BNR) iherutse kwemerera ibigo by’imari bikorera mu Rwanda gusubiramo amasezerano y’inguzanyo byagiranye n’abakiliya babyo kugira ngo azorohereze ababibereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Umuyobozi Mukuru wa Equity Bank Rwanda, Hannington Namara, na we yabwiye IGIHE ko mu rwego rwo kurushaho gufasha abakiriya babo n’abataraba abakiliya kuguma mu rugo kandi bakabona serivisi za banki bakeneye; bashyizeho uburyo butandukanye burimo gukuraho ikiguzi icyo ari cyo cyose kijyana no gukura amafaranga kuri konti ndetse no gufungura konti nshya bidasabye umuntu kujya kuri banki cyangwa kwegera umu-agent.
Ati “Icyo twakoze ni ugukuraho impamvu yose yakajyanye abantu kuri banki ku buryo ibyo bakeneye byose babikorera kuri telephone zabo.”
Mu rwego rwo gufasha amabanki, BNR yatangaje ko igiye ‘kugabanya igipimo gitegetswe cy’amafaranga y’ubwizigame banki itajya munsi’, aho yatangaje ko “mu rwego rwo gufasha amabanki gukomeza gufasha inzego z’ubucuruzi zizahungabanywa na coronavirus, yiyemeje ko kuva tariki 1 Mata 2020, igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
BNR kandi yashyizeho inguzanyo y’ingoboka ya miliyari 50 Frw banki zakwiyambaza igihe zigize ikibazo cy’amafaranga.
Yanatangaje ko izakomeza gukurikirana ishyirwa mu bikorwa ry’ingamba zose zashyizweho mu rwego rw’ubukungu no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha amahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
Kugeza ubu ibikorwa hafi ya byose ubukungu bw’ibihugu bushingiyeho byasubiye inyuma kubera umuvuduko icyorezo cya COVID-19 kiri gukwirakwiraho hirya no hino ku Isi.
Abasesenguzi bavuga ko ubukungu bw’isi buzasubira inyuma kuruta uko byagenze mu myaka 12 ishize, ubwo ubukungu bw’isi bwahungabanaga muri rusange kuko amasoko y’imari n’imigabane nka kimwe mu bimenyetso bikomeye bigaragaza uko ubukungu buhagaze, yahungabanye cyane ku ikubitiro.
",https://m.igihe.com/ubukungu/article/ibigo-by-imari-bigeze-he-bifasha-ababigana-mu-guhangana-na-covid-19,Business
Kigali: Ku munsi umwe abacuruzi 18 bahaniwe kuzamura ibiciro,"Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Kuri uyu wa Kane, tariki ya 26 Werurwe 2020, MINICOM yatangaje ko yahannye abacuruzi 18 bo mu turere twa Gasabo na Nyarugenge, bafatiwe mu makosa yo kuzamura ibiciro, kudatanga inyemezabwishyu no kutamanika ibiciro by’ibicuruzwa byabo aho abakiriya babibona, bagamije na bwo kugurisha ku giciro kinyuranye n’ibyashyizweho.
Tariki ya 16 na 22 Werurwe 2020, MINICOM yasohoye amatangazo asaba abacuruzi bose kubahiriza ibikubiye mu itegeko nomero 36/2012 ryo ku wa 21 Nzeri 2012 rigena ihiganwa no kurengera abaguzi ndetse n’itegeko nomero 35/91 ryo ku wa 5 Kanama 1991 rigena imitunganyirize y’ubucuruzi bw’imbere mu gihugu nk’uko ryavuguruwe n’itegeko nomero 15/2001 ryo ku wa 21 Mutarama 2001.
Iyi minisiteri ivuga ko ishingiye ku igenzura imaze iminsi ikora ku masoko manini n’ahandi hakorerwa ubucuruzi mu Mujyi wa Kigali, aho bigaragara ko hari abacuruzi bakomeje kuzamura ibiciro ku biribwa, abandi bagakoresha iminzani itujuje ubuziranenge, hakaba n’abatanga inyemezabuguzi zitajyanye n’ibyaguzwe […] isaba abacuruzi kureka kwica amategeko.
MINICOM yanasabye ko igiciro cy’umufuka w’amakara yari amaze kuba ikibazo hirya no hino, ko kitagomba kurenza amafaranga y’u Rwanda 10 500 mu kurangura, abacuruza na bo bagasabwa kutarenza 12 000 mu gihe bari kuyaha abakiriya babo.
Minisiteri y’Ubucuruzi n’Inganda ivuga ko umucuruzi uzafatwa anyuranya n’amategeko yashyizweho, azahanwa n’ingingo ya 52 n’iya 55 zigize itegeko rigenga ihiganwa no kurengera abaguzi ndetse no gukurwaho kuva kuri 5% kugeza ku 10% by’umusaruro w’ikigo cye mu mwaka ukurikiyeho cyangwa akaba yatanga amande ari hagati y’ibihumbi 200 na miliyoni eshanu z’amafaranga y’u Rwanda, mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Kuva tariki ya 17 kugera ku ya 26 Werurwe 2020, MINICOM imaze guhana abacuruzi n’ibigo by’ubucuruzi 108 mu Mujyi wa Kigali baciwe amande angana na 8 500 000 Frw. Mu Karere ka Musanze na Muhanga, hamaze guhanwa abacuruzi 63 baciwe amande angana na 1 195 000 Frw.
Itegeko rigenga imitunganyirize y’ubucuruzi bw’imbere mu gihugu ryemerera leta gutanga ihazabu y’inyongera, isaba uwagaragaweho kunyuranya n’amategeko kwishyura inyungu yungutse ku muguzi no guhagarika ibikorwa by’ubucuruzi byateye ayo makosa mu gihe cy’amezi atatu.
",https://m.igihe.com/ubukungu/ubucuruzi/article/kigali-ku-munsi-umwe-abacuruzi-18-bahaniwe-kuzamura-ibiciro,Business
Afreximbank igiye gutanga miliyari 3$ yo guhangana n’ingaruka za Coronavirus muri Afurika,"Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Iyi nkunga yemejwe n’ubuyobozi bw’inama y’ubutegetsi y’iyi banki, yateranye tariki 20 Werurwe 2020.
Umugabane wa Afurika ukomeje kwibasirwa na Coronavirus yibasiye Isi muri rusange, imibare igaragaza ko mu bihugu 54 bigize uyu mugabane, iki cyorezo cyamaze kugera mu bihugu 43, abantu barenga 1700 bamaze kwandura naho 56 bamaze gupfa.
Ibi byatumye ibihugu byinshi kuri uyu mugabane bifata ingamba zikomeye kugira ngo iki cyorezo kidakomeza gukwirakwira mu buryo bworoshye, harimo guhagarika ingendo z’indege n’ibindi bikorwa by’ubucuruzi.
Tariki 13 uku kwezi, Ikigo Nyafurika cy’ibarurishamibare (ECA), cyatangaje ko uyu mugabane uzahomba akayabo ka miliyari 65 z’amadolari ya Amerika kubera ihungabana ry’ibikomoka kuri peteroli na miliyari 101 z’amadolari kubera ibyo woherezaga mu mahanga muri uyu mwaka wa 2020.
Iyi banki ivuga ko iyi nkunga izakoreshwa mu gufasha ibihugu bigize Afreximbank mu bijyanye n’ingaruka iki cyorezo kirimo guteza, byaba mu by’ubuzima ndetse n’ubukungu.
Itangazo ryayo rivuga ko izafasha kandi banki nkuru z’ibihugu n’ibindi bigo by’imari, kubera ingaruka iki cyorezo cyabigizeho.
Izafasha kandi mu gushyira mu gushyira ku murongo ibijyanye n’amadevize, ikibazo cy’ibyinjizwa mu bihugu n’ibindi.
Ivuga ko izafasha ibihugu aho wasangaga ubukungu bwabyo bushingiye ku byo byohereza mu mahanga harimo nk’amabuye y’agaciro, ubu bikaba byarahuye n’isubira inyuma ry’amafaranga byavanagamo.
Ubu bufasha buzaza buciye mu nkunga zihabwa ibyo bihugu, mu nguzanyo, ingwate n’ubundi buryo.
Perezida wa Afreximbank, Prof. Benedict Oramah, yavuze ko icyorezo cya Coronavirus cyazanye akaga gakomeye n’ihungabana ry’ubukungu.
Yagize ati “Uretse ingaruka zikomeye kirimo kugira ku kiremwamuntu, iki cyorezo cyagize ingaruka ku bukungu bw’Isi, kizatuma kandi ubukungu buhungabana ku kigero cya 0.4%.”
Yavuze kandi ko ubukungu bw’Isi buzava kuri 2.9% bwariho mu 2019, bugere kuri 2.5% mu 2020.
Ati “Uburyo bwihuse bwo gufasha burakenewe mu guhangana n’iki kibazo kuri uyu mugabane, Afurika irimo kugira ihungabana rikomeye mu byo yakuraga mu bukerarugendo, isubira inyuma ry’amafaranga, ihindagurika ry’ibiciro by’ibiribwa n’ihungabana ry’ibyo bakoraga.”
Yavuze ko Afreximbank izakorana n’amabanki y’iterambere mu bihugu bisanzwe, kugira ngo ibi bihugu bishobore guhangana n’ingaruka zirimo guterwa n’iki cyorezo.
Afreximbank isanzwe ifite amateka mu gufasha ibihugu bya Afurika mu gihe havutse ikibazo cy’ihungabana ry’ubukungu.
Mu 2015 ubwo habaga ikibazo cy’ihungabana ry’ubukungu, iyi banki yatanze inkunga ya miliyari 10 z’amadolari ya Amerika ku bihugu binyamuryango.
Banki Nyafurika iteza imbere ubucuruzi yashinzwe mu 1993, ishingwa na za leta kuri uyu mugabane n’abikorera. Kuva mu 1994 imaze gutanga inkunga ya miliyari 67 ku bikorwa by’ubucuruzi, naho umutungo fatizo wayo ugera kuri miliyari 13 z’amadolari ya Amerika.
",https://m.igihe.com/ubukungu/article/afreximbank-igiye-gutanga-miliyari-3-yo-guhangana-n-ingaruka-za-coronavirus,Business
COVID-19: RRA yorohereje abasora; itariki ntarengwa yo kwemeza ibitabo by’ibaruramari yimuriwe Gicurasi,"Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Izi ngamba zije mu gihe ibikorwa bitandukanye birimo n’iby’ubucuruzi byahagaze mu rwego rwo kubahiriza ingamba zo gukumira no kurwanya ikwirakwira rya Novel Coronavirus.
Zimwe mu ngamba zafashwe harimo ko RRA ihagaritse ubugenzuzi mu gihe cy’ukwezi kumwe, kubarwa haherewe ku itariki ya 18 Werurwe 2020.
RRA ivuga ko ibaye ihagaritse igenzura risesuye n’igenzura ku misoro n’amahoro bya gasutamo, ariko hakazakomeza ubugenzuzi bukorewe mu biro.
Iki kigo kandi kivuga ko cyongereye igihe cyo kwemeza ibitabo by’ibaruramari, aho abasora bagomba kumenyekanisha no kwishyura umusoro ku nyungu z’umwaka wa 2019 bitarenze tariki ya 31 Werurwe 2020 nk’uko biteganywa n’itegeko.
Gusa ngo kubasabwa ko ibitabo by’ibaruramari ryabo ry’umwaka ribanza kwemezwa n’ababigize umwuga ariko bakaba batarabikora kugira ngo bamenyekanishe ndetse banishyure, bemerewe gukora imenyekanisha no kwishyura umusoro ku nyungu bagize mu mwaka washize bashingiye ku bitabo by’ibaruramari bafite, kabone n’ubwo byaba bitaremezwa n’ababigize umwuga.
Igihe cyo kwemeza ibitabo cyongereweho amezi abiri ku batarabikora, bivuze ko itariki ntarengwa ari 31 Gicurasi 2020.
RRA kandi yemeje ko abasora bose basaba ubwumvikane mu gukemura ibibazo by’imisoro, ko ubusabe bwabo buzajya bwakirwa badasabwe kubanza kwishyura avansi ya 25% y’umusoro wose baciwe; ibi bikazamara igihe cy’iminsi 30, uhereye tariki ya 23 Werurwe 2020.
Ku bijyanye na serivisi zisanzwe nko kumenyekanisha no kwishyura umusoro hifashishijwe telefone cyangwa umurongo wo guhamagaraho, abasora bahawe umurongo wa telefone na imeri (Email) byihariye, bizabafasha kubona serivisi bifuza bitabagoye kandi mu buryo bwihuse.
RRA ivuga ko ubwo bufasha bwose buboneka ku mashami yose y’Ikigo cy’Imisoro n’Amahoro mu Rwanda, haba kuri za gasutamo, ahatangirwa imisoro y’imbere mu gihugu ndetse n’imisoro yeguriwe inzego z’ibanze.
Ku bashaka kohereza busabe bwabo, ngo bazajya babwohereza bifashishije internet kuri email ya Umuhire Regine ([email protected]) cyangwa bagahamagara kuri 0788312953.
Ingamba z'igihe gito z'Ikigo cy'Imisoro n'Amahoro zo guhangana n'ingaruka za COVID-19 ku basora.Short Term Measures to COVID-19: Support to Taxpayers. pic.twitter.com/Yzhgqp85VO
— Rwanda Revenue Authority (@rrainfo) March 25, 2020
",https://m.igihe.com/ubukungu/ubucuruzi/article/covid-19-rra-yorohereje-abasora-itariki-ntarengwa-yo-kwemeza-ibitabo-by,Business
Banki zasabwe gufunga amwe mu mashami yazo mu gukumira ikwirakwira rya COVID-19,"Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Mu itangazo ryo ku mugoroba wo ku wa 24 Werurwe 2020, RBA yagaragaje ko iki cyemezo cyafashwe bijyanye n’ingamba zashyizweho zo guhangana n’ubwiyongere bwa COVID-19.
Kuva umurwayi wa mbere yaboneka mu Rwanda ku wa 14 Werurwe 2020, abagera kuri 40 ni bimaze kwemezwa ko banduye iki cyorezo cyibasiye Isi.
Itangazo ryashyizweho umukono n’Umuyobozi Mukuru wa RBA, Robin Bairstow, rivuga ko “RBA yasabye amabanki gufunga by’agateganyo amwe mu mashami yayo by’umwihariko ayo mu Mujyi wa Kigali mu kugabanya ikwirakwira rya COVID-19 no gushyigikira ingamba zashyizweho na leta zo gukuraho ingendo zitari ngombwa mu gihugu.’’
RBA yijeje gukomeza kugenzura uko ikibazo kimeze, kumenyesha abanyamuryango, abakozi, abakiliya n’abandi bafatanyabikorwa amakuru agezweho kuri COVID-19.
Mu butumwa bwa RBA igira iti “Buri banki izamenyesha abakiliya bayo binyuze mu buryo isanzwe ibikoramo uko bazakomeza kubona serivisi z’ikoranabuhanga.”
Leta y’u Rwanda yafashe ingamba zo guhangana n’ikwirakwira rya COVID-19 zirimo gufunga ibigo by’amashuri na kaminuza, insengero no guhagarika ibikorwa bihuriza hamwe abantu benshi.
Minisiteri y’Ubuzima yasabye abaturarwanda gukomeza kwitwararika no gukurikiza ingamba zashyizweho na Leta zijyanye no kwirinda ikwirakwira rya COVID-19 zirimo guhagarika ubucuruzi bw’ibikorwa bitari iby’ibanze, guhagarika ingendo zihuza imijyi n’uturere n’izindi zitari ngombwa no kuva mu rugo nta mpamvu zihutirwa.
Abantu bose bageze mu Rwanda mu byumweru bibiri bishize basabwa kwishyira mu kato mu gihe cy’iminsi 14 guhera igihe bagereye mu Rwanda ndetse no gukurikiza amabwiriza y’inzego z’ubuzima yo gukaraba intoki kenshi kandi neza no kubahiriza intera ya metero imwe hagati y’abantu.
Ku wa 21 Werurwe 2020 saa 23:59, nibwo Minisitiri w’Intebe, Dr Ngirente Edouard, yasohoye amabwiriza avuga ko ingendo zitari ngombwa zihagaritswe, abantu basabwa guhagarika gusohoka mu rugo nta mpamvu zihutirwa, uretse abatanga n’abashaka serivisi z’ingenzi zirimo kwivuza, guhaha, iza banki n’izindi.
Serivisi za banki zari zimaze iminsi itatu zikoreshwa ariko hibandwa ku kwinjiza abakiliya bazo mu gukoresha ikoranabuhanga haba mu kubitsa no kubikuza amafaranga.
Ku wa 18 Werurwe 2020 nibwo Banki Nkuru y’u Rwanda (BNR) yanzuye kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura, yanakuyeho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu mezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/article/banki-zasabwe-gufunga-amwe-mu-mashami-yazo-mu-gukumira-ikwirakwira-rya-covid-19,Business
"MINAGRI yasabye abahinzi n’aborozi kongera ingufu mu bikorwa byabo, birinda coronavirus ","Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Itangazo MINAGRI yashyize hanze ku itariki 23 Werurwe 2020 rigaragaza ko ibikorwa by’umuhinzi n’ubworozi bigomba gukomeza kugira ngo hatazagira ikibazo cy’ibiribwa kibaho bikubitiyeho n’ibihe bikomeye byo kwirinda coronavirus.
Iyo Minisiteri itangaza ko serivisi zo kubona imiti n’ibiribwa by’amatungo, inyongeramusaruro, kugura no gukusanya umusaruro w’ubuhinzi n’ubworozi, iyamamaza buhinzi n’ubworozi n’inganda zitunganya ibiribwa bitagomba guhagarara.
Itangazo ryashyizweho umukono na Minisitiri Dr. Geraldine Mukeshimana rivuga ko Farumasi z’imiti y’amatungo zirakomeza gukora, isaba abayicuruza bakeneye kujya kuyirangura i Kigali kubisabira uruhushya rubigaragara ku Mirenge bakoreramo.
Inganda zisanzwe zemerewe gukora ibiryo by’amatungo zasabwe gushyiraho gahunda y’abakozi bake mu buryo bikomeza gukorwa bikagezwa ku maguriro ari hirya no hino mu Turere aho aborozi bakomeza kubigura.
Inganda zikeneye kugura ibikenerwa mu gukora ibiryo by’imvange by’amatungo i Kigali zibisabira uruhushya rw’inzira ku buyobozi bw’Akarere zikoreramo.
Ni mu gihe kandi ku bijyanye n’inyongeramusaruro aho zicururizwa hose hakomeza gukora mu rwego rwo kugeza imbuto z’indobanure n’ifumbire ku bahinzi hagamijwe kongera umusaruro.
Mu gucuruza no kugura inyongeramusaruro abantu bagomba gukomeza amabwiriza yo kwirinda. Umucuruzi asabwa kuba yambaye agapfukamunwa n’uturinda ntoki, abaguzi bakinjira umwe umwe kandi bakazirikana intera nibura ye metero imwe hagati yabo.
Abacuruzi b’inyongeramusaruro bakeneye kujya kurangura ku bubiko buri hafi yabo basabwa gukorana n’ubuyobozi bw’Imirenge baherereyemo kugira ngo bahabwe uburenganzira bwo kujyayo.
Amakamyo atwara inyongeramusaruro n’imodoka zitwara umwuka ubika intanga byemerewe gukomeza ingendo ariko ntizitware abantu barenze babiri. Ibyo bigakorwa no ku zijyanye ibyatunganyijwe ku isoko.
Muri iryo tangazo MINAGRI yasabwe gukangurira abahinzi guhinga ubuso bwose.
Yagize iti “ Hakoreshejwe indangururamajwi n’ubundi buryo bwose bushoboka harimo n’ubw’ikoranabuhanga mu Midugudu no mu Tugari, abakozi bashinzwe ubuhinzi ku nzego zose barasabwa gukomeza gufasha abahinzi babagezaho amakuru yose bakenera, babashishikariza guhinga ubuso bwose kandi neza hakoreshwa inyongeramusaruro ariko banabagezaho ubutumwa bwo kwirinda coronavirus.”
Inganda nini, ibigo na Koperative bifite imirima minini cyane cyane abafite inganda z’ icyayi, isukari, amata, umuceri, ikawa n’amafu zasabwe gusigarana abakozi bake ariko batuma imirimo ikomeza. Abari mu bikorwa byo gusarura no gutubura imbuto nabo basabwe gukorana n’imirenge kuburyo bahabwa ibyangombwa bibemerera gukomeza iyo mirimo.
",https://m.igihe.com/ubukungu/article/minagri-yasabye-abahinzi-n-aborozi-kongera-ingufu-mu-bikorwa-byabo-birinda,Business
Airtel yijeje abakiliya bayo gukomeza kunoza serivisi zibafasha kwirinda Coronavirus,"Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Ubuyobozi bwa Airtel buvuga ko buzirikana ibihe bigoranye igihugu kiri kunyuramo n’ingaruka biri kugira ku buzima busanzwe bw’abakiliya n’abakozi bayo nyuma y’ingamba zafashwe zirimo guhagarika ibikorwa bitandukanye mu gihugu kubera Coronavirus.
Umuyobozi Mukuru wa Airtel mu Rwanda, Amit Chawla, yavuze ko biteguye gukora igishoboka cyose bagahangana n’imbogamizi abakiliya babo bashobora guhura na zo mu bihe by’icyorezo cya COVID-19.
Yagize ati “Mu rwego rwo gushyira mu bikorwa amabwiriza yatanzwe n’Ibiro bya Minisitiri w’Intebe na RURA ku ngamba nshya zigamije guhangana n’ikwirakwira ry’iki cyorezo mu Rwanda, twiyemeje gushyira mu bikorwa ingamba zose zidufasha kugikumira ku bakiliya bacu.”
Chawla yakomeje avuga ko ibiro bya Airtel bitanga serivisi zayo zose bizajya biba bifunguye guhera saa 08:00 za mu gitondo kugeza saa 15:00 z’igicamunsi.
Yasabye abakiliya ba Airtel kwimenyereza gukoresha imiyoboro ibafasha kubona ibyo bakeneye bitabasabye kwifashisha undi muntu nka serivisi ya Airtel Money, kugura ama-inite na internet, kuko ari inyungu za buri ruhande kuba ibikenewe byose bibasha kuboneka muri telefoni y’umukiliya.
Airtel ivuga ko abacuruzi bayo ba Airtel Money bakomeje gukora nk’ibisanzwe, batanga serivisi zose z’ingenzi. Iyi sosiyete yijeje abakiliya ko abo bacuruzi bazakomeza kwita ku isuku y’intoki kandi bubahiriza intera ya metero imwe hagati ya bo mu gihe babaha serivisi.
Abakiliya ba Airtel bazakomeza guhabwa serivisi za Airtel Money no kwishyurana mu buryo butandukanye ku mashami ari hirya no hino hubahirizwa ingamba z’isuku nk’uko zagenwe.
Iyi sosiyete yongeye kwibutsa ko inyandiko zose z’abafatanyabikorwa bayo n’abakiliya bose zigomba koherezwa kuri email ya [[email protected]] kuko nta nyandiko zifatika zemewe muri iki gihe cyo kwirinda no gukumira ikwirakwira rya Coronavirus.
Airtel iri muri sosiyete zikomeye mu zitanga serivisi z’itumanaho mu gihugu igendera ku ihame ryo kwibanda cyane cyane ku kubungabunga umutekano n’imibereho myiza y’abakozi n’abakiliya bayo hashyirwaho uburyo butuma ibikorwa bidahungabana.
",https://m.igihe.com/ubukungu/article/airtel-yijeje-abakiriya-bayo-gukomeza-kunoza-serivisi-zibafasha-kwirinda,Business
"BPR Atlas Mara yakuyeho ikiguzi kuri zimwe muri serivisi, isaba abayigana kwimakaza ikoranabuhanga","Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Izi ngamba zafashwe mu gihe abarwayi bamaze kubonekaho Coronavirus mu Rwanda bageze kuri 19 , ariko bakaba barahuye n’abandi bantu basaga 680.
BPR Atlas Mara nka Banki y’Abaturage yatangiye gushyira mu bikorwa imyanzuro igamije gufasha abakiliya n’abakozi kurushaho kwirinda Coronavirus ihangayikishije u Rwanda n’Isi muri rusange.
Iyi banki yiyemeje gukuraho ikiguzi cya zimwe muri serivisi z’ikoranabuhanga mu gihe cy’iminsi 90.
Rigira riti “Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yindi konti ya BPR hakoreshejwe mobile banking na internet banking.’’
“Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yo mu yindi banki hakoreshejwe mobile banking na internet banking. Nta kiguzi kizongera gucibwa umukiliya wese wohereza amafaranga ava kuri konti ya BPR ajya kuri konti ya Mobile Money (haba kuri Airtel na MTN).’’
Mu kubahiriza amabwiriza ya Minisiteri y’Ubuzima yo guhangana n’ikwirakwizwa rya Coronavirus, BPR Atlas Mara, yashyizeho amabwiriza agamije gufasha abakiliya n’abakozi kurushaho kwirinda.
Muri yo harimo gusaba abakiliya gukoresha konti bifashishije telefoni igendanwa (Mobile Banking), ukoresha iyi serivisi akanda *150# agakurikiza amabwiriza cyangwa se agakoresha “BPR Mobile Banking App” iboneka muri “playstore cyangwa Appstore” muri telefoni.
Ikomeza iti “Serivisi za banki zishobora kandi gukoreshwa hifashishijwe interineti “Internet Banking”. Igihe waba utarayindikisha kugira ngo ubashe gukoresha konti yawe ukoresheje telefoni igendanwa (Mobile Banking ) cyangwa internet (internet banking), urashishikarizwa kwegera Ishami rikwegereye kugira ngo bagufashe.’’
Abakiliya ba BPR Atlas Mara banasabwe gukoresha ikarita yo kubikuza mu kwishyura ibyo bakeneye byose ahantu hatandukanye bakira ayo makarita ndetse no kwifashisha ikarita zo kubikuza mu gihe bashaka serivisi za banki kuri agent (BPR Hafi).
BPR Atlas Mara yashishikarije abakiliya n’abandi bafatanyabikorwa kwishyura no kohererezanya amafaranga hakoreshejwe ikoranabuhanga bashyiriweho kugira ngo bagabanye ikwirakwizwa ry’ubwandu bwa COVID-19 ryaturuka ku gukora ku mafaranga n’intoki.
Iyi banki yashyizeho umurongo wa 1500, ushobora kwifashishwa ku muntu ukeneye ibindi bisobanuro.
Usibye serivisi abakiliya bashobora kubona bakoresheje BPR Mobile Banking cyangwa ku mashami ya BPR Atlas Mara ari hirya no hino mu gihugu, inafite abayihagarariye basaga 310, basanzwe bafasha abakiliya kubona serivisi z’imari bitabagoye.
BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yakuyeho-ikiguzi-kuri-zimwe-muri-serivisi-isaba-abayigana,Business
Umusaruro mbumbe w’igihugu wiyongereye ku kigero cya 9.4% mu 2019,"Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Mu mibare yatangajwe kuri uyu wa Mbere, NISR yerekana ko mu mwaka ushize umusaruro w’ubuhinzi wagize uruhare rwa 24% mu musaruro mbumbe, inganda zigira uruhare rwa 18%, Serivisi 49% mu gihe ibindi bisigaye byagize uruhare ku kigero cya 9%.
Ubukungu bw’u Rwanda bwazamutse 9.4% mu gihe byari biteganyijwe ko buzazamuka 7.8% mu 2019.
Umuyobozi wa NISR, Yusuf Murangwa avuga ko ‘uyu mwaka wagenze neza kuruta uko byari byitezwe’.
Ati “Turabona ibijyanye no kubaka byaragenze neza cyane, ubuhinzi nabwo ntabwo bwakoze nabi 5% nubwo haba hifuzwa ko biba byiza kurushaho, na serivisi byagenze neza, ubucuruzi umwaka ushize bwagenze neza, ibijyanye n’ingendo cyane cyane iy’indege yazamutse neza”.
Murangwa avuga ko iyo ubukungu buzamutse cyane kuriya bivuze ko hafi ya byose byagenze neza kuko ‘ntabwo ubukungu bwazamuka kuriya bitewe n’ibintu bike’.
Umusaruro w’ubuhinzi wazamutse ku rugero rwa 5%, uw’inganda uzamuka ku rugero rwa 16% naho uwa serivisi uzamuka ku rugero rwa 8%.
Ibihingwa ngandurarugo byiyongereye ku kigero cya 4%, ibihingwa byoherezwa mu mahanga byiyongera 5% bitewe n’ikawa yiyongereye ku kigero cya 7% n’icyayi cyazamutse ku kigero cya 3%.
Izamuka ry’umusaruro w’inganda ryatewe ahanini n’ubwubatsi bwazamutseho 33% n’inganda zitunganya ibintu bitandukanye zazamutseho 11%. Mu bijyanye n’ubucukuzi bw’amabuye y’agaciro, umusaruro wa gasegereti wagabanyutse 23.7% naho uwa Wolfram ugabanyuka 6.6% mu ngano yoherejwe mu mahanga mu gihe uwa Coltan wiyongereyeho 42%.
Ubwiyongere bw’umusaruro wa serivisi bwatewe n’ubucuruzi budandaza n’ubugurisha ibintu icyarimwe bw’ibyakorewe mu Rwanda bwiyongereyeho 16%, ubwikorezi bwazamutse ku kigero cya 12% ahanini bitewe n’ubwikorezi bwo mu kirere bwazamutse ku kigero cya 17%.
Serivisi z’imari zazamutse ku kigero cya 8% naho serivisi za hoteli na za restaurant zizamuka ku gipimo cya 10%.
Biteganyijwe kandi ko ubukungu bw’u Rwanda buzazamuka 8.1% mu 2020 na 8.2% mu 2021, bitewe n’ubuhinzi kubera ingamba mu gukoresha ikoranabuhanga no kuhira.
",https://m.igihe.com/ubukungu/iterambere/article/umusaruro-mbumbe-w-igihugu-wiyongereye-ku-kigero-cya-9-4-mu-2019,Business
Minicom yijeje ko ibiribwa bitazabura ku isoko ry’u Rwanda mu gihe ruhanganye na coronavirus,"Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Kuwa 16 Werurwe 2020 nibwo MINICOM yasohoye itangazo risobanura ko hari abacuruzi bamwe bitwaje ko igihugu kirimo guhangana na Coronavirus bakuriza ibiciro, ibihanangiriza ko bitemewe kandi ko uzabifatirwamo azahanwa.
Hari abarenze ku mabiriza ndetse mu bugenzuzi bwo kureba uko byubahirizwa abarenga 54 barafashwe barahanwa bose hamwe baciwe Miliyoni enye n’ibihumbi 380 by’amafaranga y’u Rwanda.
Kuri iki cyumweru tariki 22 Werurwe 2020 iyo Minisiteri yasohoye irindi tangazo noneho ryerekana ibiciro byo kuranguriraho, iby’ikilo kimwe n’ingano y’ibyo umuguzi yemerewe guhaha.
Mu kiganiro ishusho y’umunsi cy’Ikigo cy’Igihugu cy’Itangazamakuru, RBA, kivuga ku bucuruzi muri iyi minsi u Rwanda ruhanganye na Coronavirus, Minisitiri w’Ubucuruzi n’Inganda Soraya Hakuziyaremye yavuze ko hafashwe ingamba zo gushyiraho ibiciro kugira ngo abacuruzi boye kubizamura uko bishakiye bitwaje coronavirus.
Yavuze ko ibyo babikoze nyuma y’uko kuva u Rwanda rwatangaza umuntu wa mbere wagaragayeho coronavirus, hari abikanze izamuka ry’ibiciro ku isoko bagahaha n’ibidakenewe bakeka ko amasoko agiye gufunga.
Yavuze ko ahanini mbere byari bigamije kwibutsa ibiciro ku bicuruzwa by’ibanze kugira ngo abacuruzi bamwe badakomeza kongera ibiciro bitwaje icyorezo naho ubu bakaba babikoze kugira ngo hirindwe ko ibiribwa byabura ku isoko kandi byikubiwe n’abantu bamwe.
Hari abacuruzi kandi bari batangiye gushyira ibicuruzwa mu bubiko ngo bategereze ko ibiciro bizamuka ngo bazabone kubicuruza. Uwo mwanzuro bawufashe babanje kugenzura ibyo abacuruzi bafite mu bubiko kugira ngo n’ubundi batabika ibicuruzwa.
Ati “Mu igenzura twakoze twabonye uko Minisante itanga amabwiriza hari ababigiriyemo impungenge bakagura ibintu bidakenewe, iyo abantu bagura ibintu byinshi hari abavuga bati reka mbe mbihishe kugira ngo igiciro kizamuke.”
Uwimana Marie utuye Mbugangari mu Karere ka Rubavu yavuze ko hari abacuruzi babyutse bakura ibiciruzwa muri za butike bajya kubibika ndetse bongera ibiciro nk’aho yavuzi ko ijerekani y’amavuta yaguraga Frw 26000 bakayashyira kuri Frw 27 500.
Ati “Bazindutse mu museke bakura ibintu muri butike bashyira mu bubiko bazamura ibiciro, umuceri, amavuta ibintu byose.”
Minisitiri Soraya yavuze ko ntawe ukwiriye kugira impungenge ko mu byumweru bibiri ibiribwa byashira ku isoko. Hari ukuba byinshi mu byo abanyarwanda bakeneye bikomoka imbere mu gihugu, hakaba no kuba aho u Rwanda rukura ibyinjira imiryango ifunguye.
Yatanze urugero rwo muri Kenya, ati “Uwinjiye muri icyo gihugu ajya kuzana ibicuruzwa Mombasa arakurikiranwa muri hoteli arimo ntagire ahandi ajya.’Uretse icyo yibukije ko indege zizana imiti n’ibiribwa nazo zikomeza kuza.
Ati “Ibiribwa byinshi dukeneye hano mu Rwanda ni ibiva mu buhinzi dufite n’ibindi biva mu mahanga n’aho ingendo z’indege zahagaritswe ni ingendo z’indege zitwara abantu iz’imizigo zirakomeza kuza mu Rwanda. Amakamyo nayo avana ibintu hanze biva ku cyambu cya Mombasa, Dar es Salaam arakomeza kuza.”
“ Ibintu byavaga mu Bushinwa mu byumweru bishize ntibyashoboraga gufungura ariko ubu bongeye gufungura biraza. Ku byerekeranye n’ibicuruzwa haragenda habaho gutinda ariko turagenda tubyigaho n’abikorera kugira ngo hatagira ikibura mu gihugu.”
Mu bijyanye no gusubika imirimo no kwikanga ko ibiribwa byaba bike, Minisitiri Hakuziyaremye yavuze ko bazareba uko abakozi bakora mu nganda zitunganya ibiribwa n’ibinyobwa bakomeza imirimo harebwa ubwirinzi bwabo kuburyo bake bashobora gukomeza imirimo.
Umunyamabanga wa Leta muri Minisiteri y’Ubutegetsi bw’Igihugu (Minaloc) ushinzwe imibereho myiza y’abaturage, Nyirarukundo Ignatienne yavuze ko mu cyaro imirimo y’ubuhinzi ikomeje bityo ko impungenge z’ibura ry’ibiribwa zidakwiriye.
Yavuze ko mu kugenzura uko icyorezo cyifashe bari gukoresha ikoranabuhanga mu cyaro bavugana n’inzego z’ibanze niba nta kibazo gihari.
Minisitiri Nyirarukundo yavuze ko abantu basabwa ubufatanye bwo kwita ku ngamba zashyizweho. Ku bijyanye no guhaha abantu ngo bagomba kujya ku mirongo isiga metero imwe hagati y’umuntu n’undi hanyuma umaze guhaha agasohoka undi akinjira bityo bityo.
",https://m.igihe.com/ubukungu/ubucuruzi/article/minicom-yijeje-ko-ibiribwa-bitazabura-ku-isoko-ry-u-rwanda-mu-gihe-ruhanganye,Business
Coronavirus yajegeje Isi! Menya serivisi z’ibanze wabonera kuri internet utavuye mu rugo,"Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Icyorezo cya COVID-19, gituruka kuri Coronavirus cyatangiriye mu Bushinwa mu mu Ukuboza 2019. Kuva icyo gihe cyatangiye gukwirakwira mu mpande zose z’Isi, aho kuri ubu abasaga 310 000 bayanduye, yahitanye 13 556 mu gihe abasaga ibihumbi 95 bayikize.
Mu Rwanda, hamaze kuboneka abarwayi 17 ba COVID-19 kuva kuwa 14 Werurwe 2020 ubwo uwa mbere yatahurwaga. Abo barwayi bahuye n’abantu basaga 688 kuva bagera mu gihugu.
Mu kwirinda ko ubu bwandu bwakomeza gukwirakwira kuva mu ijoro ryo ku wa Gatandatu saa 23:59, hashyizweho ingamba zigomba gukurikizwa zirimo guhagarika ingendo zitari ngombwa, abantu bakaguma mu ngo.
Itangazo rya Minisitiri w’Intebe, Dr Ngirente Edouard, rivuga ko ‘‘Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.’’
Abaturarwanda basabwe kwishyurana hakoreshejwe ikoranabuhanga ahashoboka hose kurusha kujya muri za banki na za ATM.
Muri serivisi z’ingenzi zizakomeza gukora harimo izijyanye no guhaha no gushaka imiti biri no mu bihangayikishije abatari bake. Inama zafasha abantu kwirinda kwandura cyangwa kwanduza abandi harimo gukoresha ikoranabuhanga mu guhaha cyangwa gutumiza ifunguro.
Icyorezo cya COVID-19 kimaze kwigisha Isi imibereho ishingiye ku ikoranabuhanga aho buri kimwe cyose kuva ku gutuma ibicuruzwa no kubyishyura rikoreshwa.
Mu Rwanda by’umwihariko hari serivisi zikenewe zijyanye no guhaha ziri gutangirwa kuri internet kandi zakwifashishwa na benshi.
Umuyobozi w’Ikigo cy’Ikoranabuhanga, DMM HEHE Ltd, Iribagiza Clarisse, yatangaje abinyujije kuri Twitter ko guhahira kuri internet bifasha mu kurinda ubuzima.
Yagize ati ‘‘Mu rwego rwo guhangana n’ikwirakwira rya COVID-19, HeHe iri gukorana n’ibigo by’ishoramari by’imbere mu gihugu, ushobora guhahiramo ndetse ibicuruzwa ukabigerezwa mu rugo mu kwirinda kugera ahantu hari abantu benshi.’’
Mu gutanga izi serivisi, Hehe yafatanyije n’amaguriro, farumasi, amaduka acuruza imyambaro n’inkweto, ibitabo, telefoni n’ibindi bikoresho by’ikoranabuhanga, ibikoresho n’imitako byo mu rugo ndetse n’iby’abana.
Ubusanzwe mu kwishyura ibi bicuruzwa hakoreshwaga uburyo butandukanye burimo gutanga amafaranga mu ntoki [butari gukoreshwa], Airtel & MTN Money ndetse no gukoresha amakarita ya VISA & MasterCard.
Ku mbuga zisanzwe zitangirwaho serivisi zo kuri internet hariho amabwiriza afasha abazisura kubona uko batumiza ibicuruzwa bakeneye, bakabigerezwa aho batuye, kandi ku giciro kiboneye.
 	Ibigo biri gukorana na DMM HEHE mu gutanga serivisi zo kuri internet:
 	HeHe Mart: https://www.mart.com/
 	Tuma 250: https://shop.tuma250.com/
 	Simba Supermarket: Ushaka gutumiza ibintu hamagara: +250 788 307 200)
 	Germany Butchery: https://hehe.rw/germany-butchery
 	Slice & Cakes: https://sliceandcakes.com/
 	Question Coffee: https://hehe.rw/question-coffee
 	Vine Pharmacy: https://vinepharmacy.rw/
 	A F L I M B A: https://shop.aflimba.com/
 	Ubumuntu: https://lnkd.in/eeHdBRY
 	Uzi Collections: https://shop.uzicollections.com/
 	UZURI K&Y: https://shop.uzuriky.com/
 	Posh Creative: Shop.poshcreative.rw
Ibitabo:
 	Imagine We: https://shop.poshcreative.rw/
 	Pages: https://shop.pages.rw/
 	Iwawe Tech: https://shop.iwawetech.com/
 	Rural African Art: https://ruralafricanart.com/
 	Shema Shop: https://shop.shemaluxury.com/
 	Imigongo Art Center: https://shop.imigongoart.com/
 	Glo Creations: https://shop.glocreations.rw/
 	Toddle Care: https://toddlecare.com/
 	Ki-pepeokids: https://shop.ki-pepeokids.rw/
Muri ibi bigo by’ubucuruzi hiyongeramo Vuba Vuba, itanga serivisi zo kugeza ibintu bitandukanye byiganjemo ibinyobwa n’amafunguro ku babikeneye hifashishijwe ikoranabuhanga.
Ikorana na restaurent 50 mu Mujyi wa Kigali hose; bihesha amahirwe abatumiza amafunguro bayifashishije guhitamo ibyo bakeneye byose kandi biboroheye. Uyifashisha asabwa kugira ‘application’ ya Vuba Vuba imuhesha amahirwe yo kubona restaurents zamufasha guhitamo ibyo ashaka.
Uburyo bw’ikoranabuhanga bwashyizweho ni amahirwe yabyazwa umusaruro mu kwirinda no gukumira icyorezo cya COVID-19 cyugarije Isi.
Mu Rwanda ubucuruzi bwo kuri internet bumaze imyaka hafi irindwi ariko buracyagaragaramo icyuho kuko butaritabirwa na benshi.
Mu 2017, imibare y’Ishami ry’Umuryango w’Abibumbye ryita ku Bucuruzi n’Iterambere (UNCTAD) yo mu bihugu 152 ku Isi yagaragaje ko kuri internet hahererekanyijwe tiliyari $3.9, inyongera ya 22% ugereranyije n’umwaka wari wabanje.
",https://m.igihe.com/ubukungu/article/coronavirus-yajegeje-isi-menya-serivisi-z-ibanze-wabonera-kuri-internet-utavuye,Business
Amahoteli mu Rwanda ari kubara miliyari z’ibihombo kubera COVID-19,"Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Umuyobozi w’ihuriro ry’amahoteli mu Rwanda, Barakabuye Nsengiyumva, kuwa Gatanu tariki 20 Werurwe 2020 yabwiye itangazamakuru ko amwe mu mahoteli yahagaritse abakozi mu rwego rwo kugabanya ibihombo no kwishyura imishahara itishyuye kuri abo bahagaritswe.
Ati “Aho bigeze bamwe mu banyamuryango bacu bavuze ko bamaze kubara igihombo cya miliyari 13 z’amafaranga y’u Rwanda uyabariye hamwe. Turacyategereje raporo ziva mu yandi mahoteli ariko imibare ikomeje kuzamuka.”
Yavuze ko bari kuganira na Guverinoma ngo irebe uko yagoboka amahoteli kugira ngo ave muri ibi bihe bitayoroheye cyane ku bijyanye n’imisoro.
Ati “ Banku Nkuru y’u Rwanda yatangaje ibijyanye no kuvugurura amasezerano ku bijyanye n’inguzanyo za banki ariko ntabwo turatangira kubiganiraho mu buryo bwagutse. Dufite n’ikibazo cy’imisoro kubera ko nta mafaranga kubera kubura abakiliya.”
Nsengiyumva yavuze ko bakeneye ibiganiro na Guverinoma bigamije kubemerera kugabanya bimwe mu biciro byashyizweho kugira ngo bagumane bamwe mu bakozi.
Mu Rwanda hari amahoteli, amacumbi n’ahandi hakira abantu hagera ku 7,000 hatangaga akazi ku bantu barenga 84,000. Ni mu gihe urwego rw’ubukerarugendo n’amahoteri muri rusange bifite imirimo ibarirwa ku bihumbi 142,000.
Nsengiyumva yavuze ko kubera ihagarikwa ry’ingendo z’indege zitwara abantu n’inama u Rwanda rwagombaga kwakira, urwo rwego rwatakaje imirimo myinshi kubera coronavirus.
Ihagarikwa ry’abakozi
Kuwa Gatanu mu gitondo, nibura abakozi batandatu bakiriye bo muri Kigali Diplomat Hotel amabaruwa abahagarika ku kazi by’agateganyo.
Ibaruwa yashyizweho umukono n’umuyobozi w’iyo hoteli, Alphonse Semugaza igira iti “Kubera icyorezo cya coronavirus cyakoze ku bikorwa byose, tubandikiye tubamenyesha ko tubahagaritse ku kazi mu gihe kitazwi guhera tariki 20 Werurwe 2020 ibintu nibisubira mu buryo tuzongera tuguhamagare.”
Umwe mu bakiriye iyo baruwa yavuze ko atazi uburyo arabaho mu minsi iri imbere kubera ko ako kazi ariko kamwinjirizaga.
Ati “Nakoraga kuri iriya hoteli mu myaka irenga itanu ishize, ubu ntabwo nzi uko biraza kugenda. Ndasaba ko sosiyete zafata amafaranga zazigamye zikatwishyuraho make ndetse agakomeza kutwishyurira ubwishingizi mu gihe tugitegereje gusubira ku mirimo.”
Ingingo ya 21 y’itegeko rigenga umurimo mu Rwanda ivuga ku isubikwa ry’amasezerano y’umurimo kubera impamvu z’ubukungu cyangwa iza tekiniki, igaragaza ko mu gihe habayeho isubikwa ry’amasezerano y’umurimo mu gihe gito kubera impamvu z’ubukungu cyangwa iza tekiniki, umukozi “adashobora gushyirwa mu gihe cyo kudakora ku mpamvu z’imirimo mike inshuro imwe cyangwa nyinshi mu gihe kirenze iminsi mirongo cyenda mu mwaka umwe.”
Ikomeza ivuga ko “Iyo igihe kivugwa mu gika cya mbere cy’iyi ngingo kirenze, bifatwa nk’aho umukozi yasezerewe agahabwa impererekeza ziteganywa n’iri tegeko. Umukoresha, nyuma yo kubigaragariza abahagarariye abakozi mu kigo, ashobora gusezerera umukozi umwe cyangwa benshi bitewe no guhuza imirimo isa, kuvanaho cyangwa kuvugurura imikorere y’ikigo kubera impamvu z’ubukungu cyangwa guhindura ikoranabuhanga ryakoreshwaga hagamijwe kugira ngo ikigo kirusheho guhigana kandi akabimenyesha mu nyandiko umugenzuzi w’umurimo ubifitiye ububasha.”
Ingingo ya 22 iviga ku burenganzira bwo gusubizwa mu kazi. Ivuga ko umukozi usezerewe ku kazi kubera impamvu z’ubukungu cyangwa iza tekiniki, kandi akaba atarengeje amezi atandatu uhereye igihe yasezerewe, afite uburenganzira bwo gusubizwa mu kazi adakoze ipiganwa iyo yujuje ibisabwa ku mwanya umukoresha akeneyeho umukozi.
",https://m.igihe.com/ubukungu/article/amahoteli-mu-rwanda-ari-kubara-miliyari-z-ibihombo-kubera-covid-19,Business
Abacuruza Mobile Money bijejwe ko nta gihombo bazaterwa n’ivanwaho ry’ikiguzi cyo kohereza amafaranga,"Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Mu gihe bamwe bishimira icyemezo cya BNR cyo gukurirwaho amafaranga bakatwaga baherekenya amafaranga bakoresheje ikoranabuhanga, abacuruzi ba Mobile Money batangiye kugaragaza ko bazabihomberamo kubera bungukiraga ku mafaranga bakata abohererezanya amafaranga.
Rutagengwa Arthur ushinzwe imikorere ya Mobile Money muri Sosiyete y’Itumanaho ya MTN Rwanda, yabwiye Radiyo Rwanda ko abo bacuruzi (agents) ntacyo bazahomba kuko amafaranga bagenerwa ku muntu babikilije atakuweho.
Ati “Iyo umukiliya aje avuga ngo ndashaka kubitsa, uwo mukiliya amuha 1000 Frw n’umu-agent akamuha amafaranga 1000 kuri telefoni ye ariko iyo amufashije muri ubwo buryo tumuha komisiyo, izo komisiyo ntabwo zavuyeho urumva ko ntacyo yahombye aracyafasha abakiliya kugira ngo amafaranga yinjire kuri telefoni zabo.”
Abacuruzi ba Mobile Money baganiriye na Radiyo Rwanda bavuze ko bizatuma, bakoresha ku gishoro bahabwa kuko ayo bakataga yabafashaga mu mibereho yabo.
Ku rundi ruhande ariko hari uwahishuye ko nubundi koherereza umuntu amafaranga bitari byemewe ahubwo babikoraga kugira ngo babone ayo kubabeshaho mu gihe bategereje iyo Komisiyo.
Yagize ati “Kuri twebwe hari amafaranga twacaga umukiliya yo kohereza no kubikura, ubundi batubwira ngo koherereza umukiliya ntabwo byemewe ariko hari igihe umuntu aza akambwira ati jye nyoherereza ukamwoherereza wenda nawe ayo 250 Frw cyangwa ayo 200 Frw akakugirira akamaro mu gihe wicaye hano utegereje ko ukwezi kwashira ngo ugire icyo ubona.”
BNR itangaza ko ikigamijwe ari ukugira ngo abantu bahane serivisi, baherekanye amafaranga kandi bishyurane bitabasabye guhererekanya amafaranga mu rwego rwo kwirinda icyorezo cya coronavirus.
Guverineri wa BNR, John Rwangombwa na we ashimangira ko nta muntu uzabihomberamo kuko abanyarwanda bazagira ukwirinda kandi n’inyungu y’abacuruza Mobile Money itazahungabana.
Ati “Nukenera kujya gukura amafaranga yawe kuri telefoni, icyo gihe bazakwishyuza. ariko ugiye gafata amafaranga yawe ngo uyashyire kuri telefoni yawe uyoherereze undi muntu cyangwa uyakoreshe kugura ibintu ntabwo wishyura. Icyo twashishikariza abantu rwose duhagarike ibintu byo gukoresha kashi.”
Ku rundi ruhannde uretse kwirinda coronavirus iyi ni gahunda igaragara ko izateza imbere uburyo bwo guhererekanya no kwishyurana hakoreshejwe ikoranabuhanga (Cashless).
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bizajyana n’uko nta kiguzi kizongera gucibwa abantu bahererekanya amafaranga kuri Mobile Money cyangwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/ubucuruzi/article/abacuruza-mobile-money-bijejwe-ko-nta-gihombo-bazaterwa-n-ivanwaho-ry-ikiguzi,Business
COMESA yashyizeho ibihano bya $300.000 ku bazacuruza ibitujuje ubuziranenge byitwa ko bikumira Coronavirus,"Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Itangazo ryashyizwe ahagaragara n’iyi komisiyo ku wa 17 Werurwe 2020 riburira “ibigo byose n’abantu ku giti cyabo bari kugurisha ibintu bitujuje ubuziranenge cyangwa se bitemewe babyita ko bivura cyangwa bifasha mu gukumira Coronavirus”.
Ibyo bigo byose n’abantu ku giti cyabo bamenyeshejwe ko bakwiye guhagarika ibyo bikorwa kuko binyuranye n’ingingo ya 27 y’amategeko agenga ibijyanye n’ihiganwa ku isoko, agenderwaho na COMESA.
Rikomeza rigira riti “Bityo rero, mu gihe hari ikigo icyo aricyo cyose cyangwa se umuntu ku giti cye ufashwe, Komisiyo ntizaca ku ruhande mu gushyira mu bikorwa ibiteganywa n’amategeko birimo gucibwa amadolari ya Amerika ibihumbi 300.”
Abaguzi bagiriwe inama yo gushishoza bakagenzura neza niba nta bicuruzwa bitujuje ubuziranenge bahangitswe ndetse bakamenyesha iyi komisiyo mu gihe hari ibyo baketse.
Kuva aho ingamba zo gukumira ikwirakwira rya Coronavirus zishyiriwemo imbaraga, ku masoko atandukanye arimo n’ayo mu Rwanda hakunze kugaragara abacuruzi bahangika abaguzi.
Hari nk’aho abantu bagiye kugura alcool yifashishwa mu gusukura intoki, ugasanga bahawe amavuta yo kwisiga mu cyimbo cyayo bitewe n’uko ku macupa babaga bahinduye bakandika ko icyo umuntu aguze ari uwo muti yashakaga kandi atari byo.
COMESA ni umuryango ugizwe n’ibihugu 19 watangiye mu 1994 ariko u Rwanda rwinjiyemo mu 2004.
Ibyo bihugu ni u Burundi, Ibirwa bya Comores, Repubulika Iharanira Demokarasi ya Congo, Djibouti, Misiri, Eritrea, Ethiopia, Kenya, Libya, Madagascar, Malawi, Ibirwa bya Maurice, Ibirwa bya Seychelles, Sudani, eSwatani, Uganda, Zambia, Zimbabwe n’u Rwanda.
",https://m.igihe.com/ubukungu/article/comesa-yashyizeho-ibihano-bya-300-000-ku-bigo-bizacuruza-ibitujuje-ubuziranenge,Business
"Banki zemerewe korohereza abazifitiye inguzanyo, igiciro cyo guhererekanya amafaranga kivanwaho","Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Coronavirus yabaye icyorezo cyugarije Isi ndetse mu Rwanda hamaze kugaragara abarwayi bayo 11, bari kwitabwaho n’inzego z’ubuzima.
BNR yatangaje ko nyuma y’aho Coronavirus igaragariye ku Isi ndetse ikaba iri kugira ingaruka ku bukungu, ifatanyije n’izindi nzego za leta bagiye inama n’amabanki n’ibigo bitanga serivisi z’itumanaho mu rwego rwo gufata ingamba zigamije guhangana nazo.
Itangazo yashyize hanze kuri uyu wa Gatatu tariki 18Werurwe 2020 rivuga ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
Rigira riti “Amabanki yemerewe mu buryo burenze ubusanzwe gusubiramo amasezerano y’inguzanyo, kugira ngo zorohereze abazibereyemo imyenda (inguzanyo) uko bakwishyura mu gihe bagize ingorane zo kwishyura uko byari biteganyijwe bitewe na Coronavirus.”
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Yashyizeho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
BNR iti “Iyo nguzanyo izishyurwa ku ijanisha ry’urwunguko fatizo rya banki nkuru. Iyo nguzanyo ikaba yamara igihe kingana n’amezi atatu, atandatu cyangwa 12. Iyi nguzanyo y’ingoboka ihari mu gihe cy’amezi atandatu kandi BNR izajya iyitanga mu bushobozi bwayo.”
Mu rwego rwo gufasha amabanki kubona amafaranga ahagije kandi BNR yafashe ingamba yo ‘koroherezwa mu kugurura impapuro mpeshamwenda ziri ku isoko”.
BNR yatangaje ko mu gihe cy’amezi atandatu yemeye ko izajya igura impapuro mpeshamwenda ku giciro cy’isoko mu gihe uzifite yabuze undi muguzi ku isoko ry’imari n’imigabane kandi igihe cyo gutegereza undi muguzi igikura ku minsi 30 gishyirwa kuri 15.
Indi ngamba BNR yatangaje ni iyo ‘kugabanya igipimo gitegetswe cy’amafaranga y’ubwizigamo banki itajya munsi’.
Yatangaje ko “Mu rwego rwo gufasha amabanki gukomeza gufasha inzego z’ubucuruzi zazahungabanywa na coronavirus, yiyemeje ko kuva tariki 1 Mata 2020 igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
 	Kurwanya ikwirakwira rya Coronavirus
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bikazajyana n’uko nta kiguzi kizongera gucibwa abantu bahererekanya amafaranga kuri Mobile Money.
Itangazo rikomeza riti “Nta kiguzi kizongera gucibwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).”
Iryo tangazo ryashyizweho umukono na Guverineri wa BNR, Rwangombwa John, ryemeza ko igipimo ntarengwa cy’amafaranga yoherezwa hakoreshejwe imiyoboro y’ibigo by’itumanaho (Mobile Money) cyongerewe kiva ku bihumbi 500 Frw gishyirwa kuri miliyoni 1.5 Frw ku bakiliya bo mu rwego rwa mbere naho ku bo mu rwego rwa kabiri kiva kuri miliyoni 1 Frw gishyirwa kuri miliyoni 4 Frw.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha aya mahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
",https://m.igihe.com/ubukungu/BNR-yemereye-amabanki-korohereza-abayafitiye-inguzanyo-inakuraho-igiciro-cyo-guhererekanya-amafaranga,Business
Ba rwiyemezamirimo bakajije ingamba zigamije kurinda abakiliya babagana Coronavirus,"Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
COVID-19 yatumye hashyirwaho ingamba zifatika zo guhangana na yo zirimo gushyiraho aho abantu bakarabira, kwirinda amahuriro y’abantu benshi, kuramukanya n’ibiganza n’ibindi.
Iki cyorezo cyageze ku Isi yose ndetse kuri ubu mu Rwanda abantu bagera kuri 11 bamaze kugaragarwaho iyo ndwara.
OMS yemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abandura iyo ndwara wiyongera ubutitsa, kuva yaboneka mu Bushinwa mu Ukuboza 2019.
Coronavirus imaze guhitana abantu 8,790, mu gihe abayanduye magingo aya bagera ku 213,541, muri bo 84,314 barayikize.
Ibigo bitandukanye byashyizeho uburyo buzafasha ababigana gukomeza ingamba zo kwirinda ko bafatwa n’iki cyorezo.
Umuyobozi wa Sosiyete Nyarwanda Rwanda Cash-Africash-Moneytrans, Nsengiyumva Ramadhan, uri mu Banyarwanda bafite ibikorwa byabo mu Rwanda nyuma yo gushaka ubumenyi mu mahanga.
Rwanda Cash yaje kuvamo izina rya Rwanda Cash-Africash-Moneytrans itanga serivisi ku bohereza amafaranga mu Rwanda no mu mahanga.
Mu gukomeza gutanga serivisi zayo muri iki gihe, Nsengiyumva, yavuze ko ikigo ayoboye cyafashe ingamba zo kongera umutekano ku bijyanye n’ubuzima ku bakozi n’abakiliya bayo ku buryo bwihariye mu guhangana na Coronavirus.
Yagize ati “Ibiro byacu biri i Bruxelles mu Bubiligi birafungura ariko umuntu umwe ni we wemerewe kwinjira yamara guhabwa serivisi undi akaba yakurikira. Turakomeza kubagezaho ibyemezo bigenda bifatwa n’ubuyobozi mu kubungabunga ubuzima bwacu muri ibi bihe.’’
Yavuze ko n’ishami ryo mu Rwanda ryakajijwemo ingamba zo guhangana na Coronavirus.
Yakomeje ati “Ibiro byacu mu Rwanda nabyo byafashe ingamba, ni ukugira ubudakemwa mu bisabwa ngo ntihakwirakwizwe coronavirus. Amasaha yo kwakira abantu ni uguhera saa Mbili n’igice za mu gitondo kugeza saa moya z’umugoroba.’’
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
[email protected]
",https://m.igihe.com/ubukungu/article/ba-rwiyemezamirimo-bakajije-ingamba-zigamije-kurinda-abakiliya-babagana,Business
Inyungu mu kwihuza gushobora kuba hagati ya banki zikomeye mu Rwanda,"Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Yabigarutseho mu kiganiro n’ikinyamakuru Rwanda Today, aho yabajijwe ku kwihuza kumaze iminsi kuvugwa hagati ya BPR Atlas Mara na Equity Bank.
Muri Mata umwaka ushize nibwo Equity Group Holdings Plc yatangaje ko byemejwe mu buryo bw’ibanze, ko izahabwa imigabane 62% Atlas Mara ifite muri BPR Plc na 100% muri African Banking Corporation Tanzania Limited, African Banking Corporation Zambia Limited na African Banking Corporation Mozambique Limited.
Atlas Mara yo yagombaga guhabwa imigabane miliyoni 252 muri Equity Group Holdings Plc ingana na 6.27% muri iki kigo gikomeye muri Kenya, mu igurana ry’imigabane rifite agaciro ka miliyari 10.7 z’amashillingi ya Kenya (miliyoni $106).
Byateganywaga ko ari igikorwa gishobora gufata amezi ari hagati y’ane n’atandatu ku ruhande rwa Equity Group, bikabanza kwemezwa n’inzego zigenzura ibi bigo birimo Banki Nkuru y’u Rwanda n’ibigo bigenzura isoko ry’Imari n’imigabane.
Mu itangazo yasohoye muri Mutarama uyu mwaka, Equity Group yavuze ko impande zombi zitarashyira umukono ku masezerano ya burundu agena ihererekanya ry’imigabane, kugeza ubwo cy’amasezerano y’ibanze arangirije igihe.
Yakomeje iti “Gusa EGH na ATMA biteganya gukomeza ibiganiro mu 2020 mu kugerageza kwemeranya ku ngingo z’ubucuruzi zijyanye n’ihererekanya ryemeranyijwe, cyangwa ibindi bihwanye naryo. Kugeza ubu nta kigaragaza ko iri hererekanya rizabaho.”
Mu kiganiro na Rwanda Today, Guverineri Rwangombwa yavuze ko umwanzuro wa nyuma utarafatwa kuri iri huzwa rya banki zombi mu Rwanda, “ndetse nta wamenya igihe bizafata.”
Yakomeje ati “Mbibona nk’igikorwa cyiza. Ubundi iyo isoko riyobowe na banki imwe gusa biba birimo imbogamizi. Kugira ngo igihugu kibashe gutera imbere, uba ukeneye banki zitandukanye zifite ubushobozi bwo kwishingira ibikorwa binini, kandi zishobora gushyira amafaranga mu bukungu bw’igihugu.”
“Turamutse dufite banki ebyiri nini zifite ubushobozi bwo gutanga inguzanyo nini, izindi banki zishobora gufatanya gushyira amafaranga mu zindi nguzanyo zisigaye.”
Magingo aya banki iruta izindi ku isoko ry’imari mu Rwanda ni Banki ya Kigali, aho nibura ifite 33% by’umutungo mbumbe w’urwego rw’amabanki mu Rwanda. Mu zindi banki ziza inyuma aho harimo Equity Bank na KCB.
Mu Ukuboza 2018 BNR yatangaje izamuka ry’imari shingiro isabwa kugira ngo banki cyangwa ikigo cy’ubwishingizi cyemererwe gukorera mu Rwanda. Muri icyo gihe byatangajwe ko imari shingiro isabwa banki y’ubucuruzi yavuye kuri miliyari 5Frw igera kuri miliyari 20 Frw, isabwa banki z’iterambere iva kuri miliyari 3 Frw igera kuri miliyari 50 Frw, banki zikora nka koperative zo zisabwa miliyari 10 Frw.
Banki zahawe imyaka itanu yo kongera imari shingiro ariko nibura mu myaka itatu zikaba zigejeje kuri miliyari 15Frw, zikuzuza miliyari 20Frw mu yindi ibiri ikurikira.
Ubwo iyo myanzuro yatangazwaga, Rwangombwa yagize ati “Abenshi mu mabanki yacu bafite imari shingiro uyu munsi irenze kure cyane izi miliyari 20Frw tumaze gushyiraho. Iyo urebye nk’amabanki yaje nyuma ya 2008, yatangiranye na miliyari eshanu ariko kugira ngo ubucuruzi bwabo bukomeze gutera imbere benshi bamaze kongeramo miliyari zirenze 17Frw. Ntabwo tubona ko hari banki izagira ikibazo ku mafaranga yo gushyiramo.”
Nyuma y’umwaka urenga ayo mabwiriza ashyizeho, Guverineri Rwangombwa yavuze agamije gutuma banki zikora ubucuruzi mu buryo buboneye, nubwo hari avuga ko bikigoye kubona inyungu kuri iryo shoramari.
Yakomeje ati “Uko imari shingiro iba nini niko na banki ishobora gutera inkunga imishinga minini kandi ni nako ibona inyungu. Nk’urugero nka Banki ya Kigali, niyo banki ya mbere nini ku isoko aho ifite imari shingiro igera muri miliyari zisaga 100 Frw, ariko mu mwaka ushize yagiye ku isoko gushakaho andi mafaranga ku mari shingiro.”
Rwangombwa yashimangiye ko urwego rw’ubukungu mu Rwanda ruhagaze neza. Mu gihe u Rwanda n’Isi bihanganye n’icyorezo cya Coronavirus, urwego rwo kwakira inama ni rumwe mu zishobora guhungabana mu rwego rw’ubukungu, kubera ko inyinshi zikomeje gusubikwa.
Gusa avuga ko hari icyizere ko ingaruka zayo zitatinda, kuko hari amahirwe ko iki cyorezo gishobora kutinjira mu mwaka utaha wa 2021.
",https://m.igihe.com/ubukungu/ishoramari/article/guverineri-rwangombwa-yagaragaje-inyungu-mu-kwihuza-gushobora-kuba-hagati-ya,Business
Impuguke zisanga gukaza ingamba zo kurwanya Coronavirus byihutirwa kurusha gutekereza ibihombo,"Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Kaberuka yatangaje ko nk’uko guverinoma y’u Rwanda yatangije ingamba zo gukumira iki cyorezo, abanyarwanda basabwa kubyubahiriza cyane ko bidakozwe vuba, byaba ikibazo gikomeye no ku bukungu bw’igihugu.
Minisiteri y’Ubuzima mu Rwanda, ubu itangaza ko abantu umunani aribo bamaze kwandura ubu bwandu.
Amezi arenga ane arashize Isi yugarijwe n’icyorezo cya Coronavirus, Ishami ry’Umuryango w’Abibubye ryita ku buzima, OMS, rigaragaza ko abantu barenga ibihumbi 190 bamaze kwandura naho abandi barenga ibihumbi birindwi bamaze gupfa.
Mu Ukuboza 2019, iki cyorezo nibwo cyatangiriye mu Mujyi wa Wuhan uherereye mu Ntara ya Hubei mu Bushinwa, ariko ubu ibihugu birenga 140 kimaze kubigeramo harimo n’u Rwanda.
Uretse kuba iki cyorezo kirimo guhitana ubuzima bwa benshi, ubukungu bw’Isi nabwo burimo kugana ahabi cyane ko imirimo yahagaze mu bihugu bitandukanye.
Inzobere mu by’ubukungu zivuga ko iki aricyo cyorezo cya mbere kibaye ku Isi, ku buryo ibihugu byose bihura n’ingaruka zacyo.
Ibihugu birimo gutanga akayabo mu guhangana n’iki cyorezo
Nko mu Bushinwa aho iki cyorezo cyahereye, byasabye leta ko ihagarika ibikorwa hafi ya byose by’ubucuruzi, ingendo zo mu kirere n’ibindi bikorwa.
U Bushinwa bwashoye akayabo k’amadorali miliyari 50 kugira ngo bufashe ibigo by’ubucuruzi ngo bidahomba burundu.
Mu bihugu bikomeye cyane cyane iby’i Burayi, nabyo byagiye bigira amafaranga bigenera ibigo by’ubucuruzi nk’amabanki, bashaka gukomeza ubucuruzi muri ibi bihe.
Igihugu cy’u Butaliyani cyugarijwe cyane, cyashoye miliyari 10 z’amadorali mu gufasha ubucuruzi.
U Bwongereza nabwo bwatangaje ko bugiye gushora arenga miliyari 30 z’ama-pound yo gufasha ubukungu bw’igihugu ngo budasubira inyuma.
Kugeza ubu Banki y’Isi yatangaje inkunga ya miliyari 3.3 z’amadorali yo gufasha ibihugu bikiri mu nzira y’amajyambere mu guhangana na Coronavirus.
Ikigega Mpuzamahanga cy’Imari, IMF, nacyo cyatangaje ko kizatanga inkunga ya miliyari 50 z’amadorali, amwe muri aya akaba nta nyungu afite.
Ku rwego rw’Isi, ibigo bitwara abagenzi mu by’indege birateganya guhomba akayabo ka miliyari 29 z’amadorali ya Amerika, nk’uko Ikigo Mpuzamahanga mu by’ingendo zo mu kirere kibigaragaza.
U Rwanda rurasabwa kwitwara gute muri iki kibazo?
Umuyobozi w’Ikigo gishinzwe kumenyekanisha ubukerarugendo bushingiye ku nama, RCB, Nelly Mukazayire, yavuze ko kubera Coronavirus, zimwe mu nama zari kubera mu Rwanda zimuwe, ubu harimo gushakishwa amatariki mashya.
Yagize ati “Uyu mwaka hari hateganyijwe inama 147 zagombaga kuzatwinjiriza miliyoni $88 (asaga miliyari 83 Frw) aturuka mu bijyanye n’inama ndetse n’amahuriro mpuzamahanga.”
“Nk’uko bigaragara hose, iki cyorezo cyagiye gituma hari ibihinduka, ndetse muri urwo rwego rwacu, ubu hari inama zigeze kuri 20 zimuwe, zikaba zitarasubitswe burundu ahubwo zarimuwe, turi kuvugana n’ababishinzwe, abazikurikirana, kugira ngo turebe aho zazashyirwa.”
Uretse izi nama kandi ibikorwa by’ubucuruzi busanzwe mu baturage, nabyo byagiye bisubira inyuma kubera kubura abaguzi.
Teddy Kaberuka yabwiye IGIHE ko iki ari ikibazo cyugarije Isi muri rusange, gusa ko icyo u Rwanda rusabwa ari ukubanza guhagarika iki cyorezo mbere y’ibindi byose, cyane ko kiramutse kidakumiriwe aribwo cyateza ibibazo bikomeye.
Kaberuka avuga ko iyo ukuirkiye usanga iki aricyo cyorezo kibayeho kikibasira ibihugu byose.
Ibi ngo biterwa n’uko Isi yabaye nk’Umudugudu, aho usanga umuntu ava ahantu hamwe akajya ahandi mu buryo bworoshye, bikaba ari nabyo byatumye icyorezo cyaduka mu Bushinwa ariko kikaba cyarakwiriye Isi yose.
Yagize ati “Kugeza ubu haracyari kare ku Rwanda kuba umuntu yagira byinshi avuga ariko icyihutirwa ni ugushaka uko iki cyorezo cyakumirwa, iki kibazo gitangira mu Bushinwa mu 2019, icyo bahise bashyira imbere ni ugushaka uko bagikumira, uyu munsi niyo mpamvu barimo gushaka uko bakongera kuzahura ubukungu.”
“Ubu ikiriho ni uko hashyirwaho ingamba, nko kugabanya inyungu ku nguzanyo, korohereza abantu kubona inguzanyo n’ibindi ariko mu Rwanda ho haracyari kare kuko nta n’uzi ngo biragana he, uburemere bw’icyorezo nibwo butuma abantu bamenya ingamba bafata kugira ngo zikemure ibibazo bihari.”
Gusa Kaberuka avuga ko izi ngaruka z’ubukungu zamaze kugera ku Rwanda, kuko nk’amafaranga igihugu kirimo gukoresha cyita ku bamaze kwandura, gupima abo abakwaho ubu bwandu n’ibindi, ari amafaranga yakagombye kuba akora ibindi.
Kaberuka avuga ko icyo buri munyarwanda asabwa ari ukwirinda no kugira isuku, bagakurikiza uburyo butuma umuntu atandura.
Yagize ati “Abantu ntibirare kuko hagize uwirara icyorezo kiziyongera, abantu babanze bashyire imbere ubuzima kuko ntabwo waba udafite ubuzima ngo ugire icyo ukora, ibi bisobanuye ko icyihutirwa kurusha ibindi ni uko icyorezo cyahagarara ibindi bizaza nyuma.”
Kaberuka avuga ko leta ikwiye kandi gucungira hafi abacuruzi bamwe bashaka kungukira muri ibyo bibazo bazamura ibiciro ku bicuruzwa, ariko ikanafasha abacuruzi harebwa ko ibicuruzwa bitabura ku masoko.
",https://m.igihe.com/ubukungu/article/impuguke-zisanga-gukaza-ingamba-zo-kurwanya-coronavirus-byihutirwa-kurusha,Business
Ibyo wamenya kuri ‘GANZA na I&M SME Banking’ igiye kuzamura abafite imishinga mito n’iciriritse,"Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Iyi gahunda izwi nka ‘GANZA NA I&M SME BANKING’ yashyizweho hagamijwe gusubiza ibibazo by’abashaka gutangira ubucuruzi buto n’ubuciriritse cyangwa abasanzwe babukora binubiraga ko ibigo by’imari byinshi bifasha abafite imishinga migari, bo bakabura na kimwe kibafasha gushyira mu bikorwa imishinga yabo.
I&M Bank Rwanda ivuga ko muri iyi gahunda umukiliya asabwa gufunguza konti imwe muri eshatu zitangwa bijyanye n’urwego rw’ubucuruzi agezemo.
Hari konti y’imishinga yitwa TANGIRA, ifungurirwa abifuza gutangira ubucuruzi; iyitwa AGUKA, ifungurirwa abasanzwe bakora ubucuruzi ariko bifuza kubwagura n’iyitwa GWIZA, ihabwa umaze igihe mu bucuruzi ariko akaba ashaka kubugeza ku rundi rwego.
Umwihariko wa Konti yiswe ‘TANGIRA’
Iyi konti ifungurirwa umuntu wese wifuza gutangira umushinga w’ubucuruzi ako kanya, akaba yemerewe kubitsa no kubikuza ku buntu ndetse n’ikarita ya mbere yo kubikuza akayihabwa nta kiguzi atanze.
Ufunguje iyi konti aba yemerewe guhabwa inguzanyo y’ingoboka ndetse akemererwa guhamagara umurongo w’ubufasha amasaha 24/7.
Anahabwa kandi ifatabuguzi ry’ubuntu kuri serivisi zose z’ikoranabuhanga kandi mu gihe adafite ingwate, ashobora guhabwa inguzanyo yifashisha, yishyurwa mu buryo bumunogeye.
Izindi serivisi uwafunguje konti ya ‘TANGIRA’ ahabwa zijyanye no kugirwa inama mu mushinga we, mu rwego rwo gukumira icyatuma atagera ku ntego ze uko abyifuza.
Ibyo wamenya kuri Konti ya ‘AGUKA’
Iyi konti ifungurirwa umuntu usanzwe afite umushinga w’ubucuruzi, akaba yemerewe kubitsa no kubikuza amafaranga ku buntu kandi agahabwa bwa mbere ikarita ya MasterCard Prepaid Multi-currency ku buntu.
Nyir’iyi konti ahabwa inguzanyo mu buryo bworoshye kandi ifatabuguzi kuri serivisi zose z’ikoranabuhanga arihabwa ku buntu. Iyi konti ifite umwihariko w’uko ifungurwa ako kanya, ikanahabwa umukozi uyitaho by’umwihariko n’umurongo w’ubufasha wo guhamagaraho amasaha 24/7.
Igihe uwafunguje iyi konti adafite ingwate, ntibimubuza gusaba inguzanyo ngo ayihabwe kandi akayishyura mu buryo bumunogeye.
Uyu kandi yemerewe guhabwa serivisi za I&M Bank zikubiyemo inyigisho, amahugurwa n’impanuro zirebana no guteza imbere imishinga mito n’iciriritse (Micro, Small and Medium Enterprises-MSME).
Iyi konti kandi itanga amahirwe adasanzwe yo gusubika kwishyura inguzanyo mu gihe bikenewe kandi nyirayo akabona igisubizo cyihuse ku cyifuzo cye kijyanye n’inguzanyo.
Ibyiza bya Konti ya ‘GWIZA’
Iyi konti ifungurirwa umuntu umaze igihe mu bucuruzi kandi akaba yemerewe kubitsa no kubikuza ndetse agahabwa inyungu ishimishije ku bwizigame akoze. Nyir’iyi konti ahabwa ikarita ya mbere y’ideni ku buntu ndetse agahabwa n’inguzanyo ku nzu y’ubucuruzi.
Iyi konti ifasha umukiliya guhabwa inguzanyo mu buryo bworoshye, gufunguza konti by’ako kanya, ifatabuguzi ry’ubuntu kuri serivisi zose z’ikoranabuhanga, kwishyura inguzanyo mu buryo bunoze kandi nyirayo agahabwa serivisi za I&M Bank zikubiyemo inyigisho, amahugurwa n’impanuro zirebana na MSME.
GWIZA kandi ifasha umukiliya gusubika kwishyura inguzanyo mu gihe bikenewe, kubona igisubizo cyihuse ku cyifuzo cye cy’inguzanyo, n’umukozi wita kuri konti ye by’umwihariko.
Gufunguza izi konti bisaba kwandika ibaruwa ubisaba, kuzuza urwandiko rwabigenewe, amafoto magufi na fotokopi y’indangamuntu cyangwa Passport by’uyikeneye.
",https://m.igihe.com/ubukungu/amabanki-2003/article/ibyo-wamenya-kuri-ganza-na-i-m-sme-banking-igiye-kuzamura-abafite-imishinga,Business
Leta igiye gukorera ubuvugizi abafite imyenda ya banki n’abishyura imisoro bashobora guhomba kubera Coronavirus,"Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
U Rwanda rwakajije ingamba mu gukumira ko icyorezo cya Coronavirus cyakwirakwira mu gihugu hose, nyuma y’uko umuntu wa mbere agaragaye mu gihugu agifite.
Mu ngamba zafashwe, harimo ko ibikorwa bihuriramo abantu benshi byafunzwe, amashuri arafungwa n’ibindi bitandukanye.
Iryo fungwa ry’ibikorwa binyuranye n’izindi ngamba, nta kabuza ko zizagira ingaruka ku bantu benshi, cyane nk’abari basanzwe bakora ibikorwa by’ubucuruzi bashobora kuzabura icyashara.
Kuba ibi bikorwa byarahagaze kandi byari bishamikiyeho ubucuruzi bwa benshi biri mu byatumye leta itangira kuganira n’inzego bireba kugira ngo abo ubucuruzi bwakomwe mu nkokora n’izi ngamba boroherezwe kwishyura imisoro n’imyenda ya banki.
Minisitiri w’Ubucuruzi n’Inganda, Soraya Hakuziyaremye, yatangaje ko batangiye kuvugana n’inzego zirebwa ku buryo aho biri ngombwa abantu bakoroherezwa.
Ati “Twanagize n’ibiganiro na RRA ku byerekeye imisoro. Murabizi ko uku kwezi kwa Werurwe ibigo byinshi n’inganda n’abacuruzi aribwo bishyura imisoro, kugira ngo turebe ko abadashoboye kwishyura kubera ikibazo bagize, kuba batabona abakiliya nk’abo bagiraga, bashobore kuba bakoroherezwa ntibabace amande. ”
Yakomeje avuga ko “Biri gusesengurwa kugira ngo tugende tureba urwego ku rundi, uruganda, umucuruzi ingaruka byamugizeho; zirangana gute, ese twamufasha gute […] na PSF yatwemereye ko ku wa Mbere iri buduhe ibyo babona twabafashamo. Ntabwo bivuze ko byose tuzabibemerera ariko ingaruka bagize n’ababona bashobora kugira igihombo ku buryo twabafasha byaba muri ibyo by’imisoro.”
Minisitiri Hakuziyaremye yakomeje avuga ko hari burebwe ku bafite imyenda muri banki baba bagomba kwishyura kuko nabo bashobora guhura n’ibibazo bakabura ubwishyu.
Ati “Nabyo ni ikibazo kuko banki irakomeza kubishyuza buri kwezi ariko niba atarashoboye kwinjiza amafaranga yajyaga yinjiza nk’uko byari bisanzwe, naho ni ukuganiriza za banki na BNR ari nayo ireberere urwego rw’amabanki nayo irabidufashamo kugira ngo nabo bacuruzi ntibahungabane, ntitubone ubushabitsi bufunga kandi ari ibintu twashoboraga gufasha. Twese ni ubufatanye, tugomba gushyira imbere ubuzima bw’abantu imbere.”
Minisitiri Hakuziyaremye yasabye abo ibikorwa by’ubucuruzi bitahagaze kubikorana ubwitonzi kandi bakirinda kuzamura ibiciro; ari nako bubahiriza ingamba zo kugira isuku mu kwirinda ikwirakwira ry’iki cyorezo.
",https://m.igihe.com/ubukungu/article/leta-igiye-gukorera-ubuvugizi-abafite-imyenda-ya-banki-n-abishyura-imisoro,Business
Abaturiye uruganda rwa Skol barishimira uko rwabahinduriye ubuzima ,"Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Iyo ugeze muri aka gace kazwi nko mu Nzove usanga inzu nyinshi ziriho ibara y’umuhondo, hariho ikirango cya Skol na bamwe baturage baba bambaye imyambaro iriho ikirango cyayo.
Abaturage muri ako gace bavuga ko guturana n’urwo ruganda byabaye umugisha kuri bo kuko rwahinduye byinshi mu buzima bwabo.
Bamwe mu baganiriye na IGIHE bemeza ko babayeho neza ndetse bamaze kwigeza ku iterambere kubera uru ruganda kuko abaturiye inkengero zarwo bahawe akazi kandi hakaba hari n’abana bo mu miryango itishoboye rugurira imyambaro.
Ruhebuza Luck ukora mu kabari ka Skol yagize ati “ Skol ni nk’umubyeyi wacu kuko mbere na mbere abaturiye inkengero z’uruganda bose yabahaye akazi kugira ngo batere imbere, ikindi iyo igiye gutanga akazi ihera ku baturiye uruganda.”
Mukantwari Odette we avuga ko ashimishwa cyane n’uburyo uru ruganda rurihira buri mwaka abaturage mituweli.
Ati “ Ejo bundi rwarihiye imiryango 600 mituweli , ibirori byabereye muri kariya kabari kayo ikindi kandi abana bacu nkatwe b’abakene rubaha imyambaro y’ishuri bigatuma ya yandi twakabikoreshejemo tuyizigamira.”
Yongeyeho ko na we ubwe yiteje imbere kuko amaze kugira ihene ebyiri abikesha uruganda rwa Skol kuko amafaranga yari kujya aguriramo abana be imyambaro y’ishuri n’ayo yari kwishyura mituweli yayazigamye.
Nzayishima Denyse wiga muri G.S Nzove, yemeza ko kuba Skol imuha imyenda y’ishuri byamufashije byinshi kuko ubu atsinda nk’abandi.
Ati “ Kumpa imyenda y’ishuri byaramfashije cyane kuko byandinze umwanda kandi buri gihe nza ku ishuri nkeye nta kimwaro mfite cy’uko ejo nzagaruka ku ishuri nambaye imyenda icitse.”
Ashimangira ko mbere yambaraga umwenda w’ishuri iminsi itatu atarawumesa ariko ubu asigaye ayihinduranya nk’abandi.
Umuyobozi wa G.S Nzove, Barahirwa Thierry yavuze ko Skol imaze guha abanyeshuri barenga 2000 imyenda y’ishuri kandi hari icyo byahinduye ku myigire y’abo bana.
Ati “Umwaka ushize yahaye imyambaro abana 600 batari bayifite. Mu byumweru bibiri bishize nabwo yayihaye abandi 1650 nabo bavuka mu miryango itishoboye kandi bitanga umusaruro ufatika kuko iyo umwana yize yambaye imyenda idasa nk’iy’abandi bimutera ipfunwe ariko iyo yamaze kuyihabwa ubona ko yisanzuye akanatsinda kuko aba yiga atuje.”
Mu mwaka wa 2009 nibwo uruganda rwo mu Bubiligi rukora ibinyobwa bisembuye n’ibidasembuye, Unibra rwaguze imigabane ingana na 51 % mu yahoze ari Brasseries de Mille Collines, ruhinduka SKOL . Icyo gihe urwo ruganda rwari rufite ubushobozi bwo kwenga hegitolitiro 80 000 ku mwaka ariko mu 2017 rwaguye umuyoboro rugira ubushobozi bwo kwenga hegitolitilo ibihumbi 500 ku mwaka.
",https://m.igihe.com/ubukungu/iterambere/article/abaturiye-uruganda-rwa-skol-barishimira-uko-rwabahinduriye-ubuzima,Business
Ingo ibihumbi 22 mu Burasirazuba zahawe amashanyarazi mu myaka ibiri zirishimira iterambere yazigejejeho,"Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Sosiyete y’u Rwanda ishinzwe Ingufu (REG) igaragaza ko yahaye amashanyarazi aba baturage binyuze mu mushinga uterwa inkunga n’u Bubiligi watangijwe mu mwaka wa 2014, ukaba umaze kuyageza ku ngo 22,387 mu Ntara y’Uburasirazuba ndetse biteganijwe ko uyu mwaka wa 2020 uzarangira izindi zirenga 5,400 ziyahawe.
Uretse gutanga amashanyarazi ku batuye muri izo ngo, uyu mushinga urimo no kuvugurura umuyoboro w’amashanyarazi ungana na kilometero zisaga 280 mu Ntara y’Uburasirazuba, wongererwa ingufu ukavanwa ku rwego rwa ‘Monophasé’ cyangwa single phase ushyirwa ku rwa triphasé cyangwa three phase.
Bamwe mu baturage batuye mu Karere ka Rwamagana, bavuze ko mbere bari babayeho mu buzima bugoye kuko abenshi bakoraga urugendo rurerure bajya gushaka serivisi zikoreshwa n’ingufu z’amashanyarazi.
Uwitwa Sarabwe Isaac, utuye mu Kagari ka Nyarubuye mu Murenge wa Munyiginya, usanzwe akora ubucuruzi mu gasantere ka Nyarubuye yavuze ko umuriro utaraza atabonaga inyungu ihagije mu bucuruzi bwe.
Ati “Kuva tubonye amashayarazi twagize amahirwe, mbere twacanaga mazutu cyangwa tugakoresha buji, bigatuma dutanga amafaranga menshi ku mwaka kandi kubera n’imyotsi tukarwara n’indwara z’ubuhumekero. Aho umuriro uziye rero twagize amahirwe, ubu dukora na nijoro tukagira n’abakiriya benshi kandi nta n’abajura bakitwikira ijoro ngo batwibe.”
Akomeza avuga ko mu bucuruzi bwe yungutse kurushaho akabasha kuvugurura inzu ye ubu ikaba iriho inzugi z’ibyuma (métallique).
Mugenzi we witwa Nzabonimana Augustin ukoresha icyuma gisya yavuze ko yabonye aka kazi kubera amashanyarazi.
Ati “Nabonye akazi ari uko amashanyarazi aje. Ubu ndakora nkabasha gukodesha inzu nkabona n’ibintunga njye n’umuryango wanjye.”
Umunyamabanga Nshingwabikorwa w’Akagari ka Nyarubuye, Uwamahoro Delphine, yavuze ko amashanyarazi yazanye impinduka nyinshi mu baturage ayobora.
Ati “Mvugiye nk’aha mu biro, murabona turacana, abarara izamu n’irondo ry’umwuga nta kibazo bagira babasha kubona hose. Ikindi kandi iyo twakeneraga gukoresha mudasobwa byaratugoraga ariko ubu turazikoresha tukabasha gutanga serivisi byihuse nko gufasha abaturage kwinjiza abana bavutse muri sisiteme y’Ubudehe, kwandukuza abapfuye, n’ibindi bitandukanye.”
Uyu muyobozi avuga ko ibyo byose mbere byasabaga kubikorera ku Biro by’Umurenge, bakabanza gufata umwanya wo gukusanya abasaba kubikorerwa, bamara kuba benshi akabona kujya kubakorera, ugasanga birakerereza abasabye serivisi.
Uwamahoro avuga ko amashanyarazi yafunguye amarembo bituma abaturage ayobora bahanga akazi gashya.
Ati “Gusudira byakorerwaga kwa Karangara, harimo intera y’ibirometero hafi umunani kugira ngo uve inaha ugereyo. Urumva ko byatumaga abantu batakaza amafaranga bajyayo banagaruka. Dufite n’abashoramari baje kubera umuriro.”
Umucungamutungo w’Urwunge rw’Amashuri rw’Abadivantisite b’umunsi wa Karindi rwa Nyarubuye, riherereye mu Murenge wa Munyiginya, Muhiyumva Jean Marie, yavuze ko amashanyarazi yabafashije cyane mu kazi kabo ka buri munsi.
Ati “Kuva twabona umuriro hahindutse ibintu byinshi bitandukanye mu kazi kacu ka buri munsi. Icya mbere byihutishije akazi, mu gutanga amaraporo mu nzego zo hejuru ubu byaroroshye, kubona internet biroroha, no mu myigire y’abana biratworohereza kubategurira ibizamini no kubisohora mu mashini (printing). Impinduka nyinshi zo zaragaragaye.”
Muhiyumva yasobanuye ko buri mwarimu ashobora gukoresha mudasobwa n’abana bakaboneraho kwiga ikoranabuhanga mu buryo buboroheye.
Si ibyo gusa kuko n’abasengera mu nsengero zirimo urw’Itorero ry’Abadivantisite babasha guhimbaza Imana bisanzuye, kuko bakoresha ibyuma by’umuziki batagombye gucana moteri ikenera Lisansi ihenze.
Umuyobozi w’Ikigo Nderabuzima cya Munyiginya mu Karere ka Rwamagana, Ezechiel Ndabarinze, yavuze ko kuva babona amashanyarazi babashije gutanga serivisi nyinshi ndetse akazi karushaho kuborohera.
Ati “Iyo bwabaga bwije umuganga agomba gufasha umurwayi, yagombaga kwifashisha itoroshi. Ubu nijoro dutanga serivisi habona, umuforomo yakenera igikoresho akakibona vuba, agafata umutsi w’umurwayi ahantu habona bitamubangamiye, ndetse n’umurwayi nawe iyo agiye kwivuriza ahantu abona hari amashanyarazi aba yumva atekanye.”
Uyu muyobozi avuga ko hari imiti n’inkingo ziba zigomba kubikwa mu byumva bikonjesha ngo zitangirika ku buryo uyu munsi amashanyarazi yaborohereje kubikonjesha.
Avuga ko batarabona amashanyarazi, buri mugoroba bagombaga kujya kubibitsa ku bindi bigo nderabuzima bifite amashanyarazi bagasubira kubifata mu gitondo.
Ati “Urumva ko habaga harimo gutakaza igihe n’amafaranga. Ubu rero twungutse igihe, twunguka n’amafaranga twatakazaga. Mbese ni iterambere.”
REG ivuga ko ubu abafatabuguzi bamaze kubona amashanyarazi yo ku muyoboro mugari basaga miliyoni imwe (38.5%), mu gihe habarurwa n’abandi babarirwa mu bihumbi 400 (14.3%) bakoresha amashanyarazi adakomoka ku muyoboro mugari.
",https://m.igihe.com/ubukungu/iterambere/article/ingo-zisaga-22-000-mu-burasirazuba-zahawe-amashanyarazi-mu-myaka-ibiri,Business
Rubavu:Abacuruza inkoko barataka igihombo nyuma yo kujyanwa kure y’umujyi,"Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Ubuyobozi bw’Akarere ka Rubavu bwo buvuga ko bwabajyanye mu isoko ryubatse mu rwego rwo guca akajagari.
Aba bacuruzi bahoze bacururiza inkoko hafi y’umupaka muto no mu Isoko rya Mbugangari mu Murenge wa Gisenyi. Mu Ugushyingo umwaka ushize basabwe kuva hafi y’umupaka, bakajya mu Murenge wa Rubavu mu Isoko rya Rukoko hirindwa akajagari.
Abacuruzi bimuwe bavuga ko nta baguzi bakibona nkuko byari bimeze mbere ndetse ngo n’uburyo bwo kugera mu isoko rishya buragoye.
Nyirasafari Marie Jeanne, umubyeyi ucuruza inkoko yagize ati “Hano nta kintu dukora ni ukwanga kwirirwa mu rugo. Abana baratsinze tubura amafaranga yo kwishyura. Nk’ubu bigeze saa sita nta muntu urambaza inkoko, sinzi impamvu batuzanye hano. Mbugangari aho nakoreraga mu cyumweru nacuruzaga inkoko 50 ariko hano n’inkoko icumi ntiwazigezaho kuko Abanye-Congo bazifatira muri karitsiye. Badufashe rwose dusubire hafi y’umupaka.’’
Umunyamabanga wa Koperative Tubumwe y’abacuruzi b’inkoko, Abeli Kalisa, yavuze ko bimuwe mu buryo butunguranye batiteguye.
Yagize ati “Abayobozi baraje badusanga mu isoko rya Mbugangari baratubwira ngo umunsi ukurikiyeho tuzabe twimukiye mu Murenge wa Rubavu kandi Koperative yacu yakoranaga n’Abanye-Congo. Ahantu batujyanye ni kure y’umupaka mu bilometero birenga bitanu, nta muhanda uhari; urangura inkoko ukagerayo harimo izapfuye.”
Yakomeje agira ati “Ni kure ku buryo nta muntu wava mu mujyi ngo ategeshe igihumbi aje kugura inkoko y’ibihumbi bine. Twarahombye abacuruzi bamwe barabiretse, tumaze guhomba miliyoni ebyiri kubera inkoko zapfuye.’’
Umuyobozi w’Akarere ka Rubavu, Habyarimana Gilbert, yavuze ko bimuye abo bacuruzi birinda akajagari, kandi ko isoko ritaba aho buri wese yifuza.
 Ati “Si byiza ko buri muntu wese ashyira isoko iwe yitwaje ko irindi riri kure yaba abacuruzi n’abagura. Ibintu byose tugomba kubisanga ku isoko ntabwo ryaba aho umuntu yifuza. Ririya Soko rya Rukoko ni isoko ryubatswe ahantu hatuwe n’igice kinini kitagira isoko kuko Umurenge wa Rubavu n’igice cy’uwa Cyanzarwe nta rindi soko bagiraga.”
Yakomeje avuga ko iyi gahunda ari mu rwego rwo kwagura ubucuruzi, guca akajagari no kurwanya umwanda.
Ati “Turashaka guca akajagari mu bucuruzi, ntabwo ahantu hose hacururizwa. Turashaka no guca umwanda kuko isoko riba rifite ahagenewe imyanda, ikindi turashaka kwagura ubucuruzi no mu yindi mirenge hakagera ubucuruzi.’’
Iri soko rya Rukoko ryari rimaze imyaka irindwi ridakora neza ku bushobozi bwaryo. Nko mu nzu 38 zo gucururizamo, eshanu zonyine ni zo zakorerwagamo mbere y’uko iki cyemezo gifatwa.
",https://m.igihe.com/ubukungu/article/rubavu-abacuruza-inkoko-barataka-igihombo-nyuma-yo-kujyanwa-kure-y-umujyi,Business
"Coronavirus imaze guhombya miliyari 9000$ ku isoko ry’imari n’imigabane, igihombo gikomeje kwiyongera","Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Ubushakashatsi bwakozwe na Banki ya Amerika bugaragaza ko mu minsi icyenda gusa ishize, amasoko y’imari n’imigabane yahombye miliyari 9000$, byatumye amasoko yose yo muri Amerika kuri uyu wa gatanu yafunze ari mu ibara ritukura.
Kuri uyu wa gatanu, agaciro k’imigabane ku isoko ry’u Buyapani, Nikkei 225 (N225), kagabanutse ku gipimo cya 2,7%. Isoko ryo muri Koreya y’Epfo (KOSPI) ryo ryafunze agaciro k’imigabane kagabanutseho 2,2%.
Ku isoko ry’imari n’imigabane rya Hong Kong (HSI), imigabane yagabanutse ku rugero rwa 2,3%, naho irya Shanghai Composite (SHCOMP), agaciro kagabanutse kagera kuri 1,2%.
Mu Burayi, isoko rya Londres (FTSE100), imigabane yagabanutse ku rugero rwa 3%, mu gitondo cyo kuri uyu wa gatanu. Mu Budage (DAX) imigabane yagabanutseho 3,5% naho mu Bufaransa (CAC40) yari yagabanutseho 3,6%.
Nk’uko amasoko yo muri Aziya n’u Burayi agaciro k’imigabane kayo kaguye, ni ko no muri Amerika byagenze kuko isoko rya Dow, imigabane yaryo yamanutseho amanota 580 (2,2%). Amasoko ya S&P 500 na Nasdaq Composite (COMP) nayo imigabane yaho yagabanutseho 2%.
Uburyo amasoko ari guhindagurika muri iyi minsi ishize, byerekana uburyo abashoramari bafite ubwoba kubera icyorezo cya Coronavirus.
Ubu ku isi hose hamaze kubarurwa abarenga 101, 860 banduye coronavirus, abamaze gupfa ni 3,462.
Koreya y’Epfo, u Butaliyani, u Buyapani na Iran ni byo bihugu birimo ubwandu bwiyongera ku muvuduko wo hejuru, nyuma y’u Bushinwa bwakomotsemo iki cyorezo, kandi umuvuduko w’ubwandu ukomeje kwiyongera muri Amerika no mu Bwongereza.
Ibiciro bya peteroli byongeye kugabanuka, nubwo ishyirahamwe ry’ibihugu bicukura bikanatungana peteroli, OPEC, ryari ryatangaje umugambi wo kugabanya umubare w’utugunguru miliyoni 1,5 twa peteroli itaranyuzwa mu nganda ducuruzwa buri munsi hirya no hino ku isi.
Abatumiza peteroli baragabanutse ku buryo abayicukura batangiye gushaka uko bagabanya utugunguru miliyoni 2,1 buri munsi ku yo bajyana ku isoko. Kugeza ubu igiciro cy’akagunguru ka peteroli cyagabanutse ku rugero rwa 4% kuko kari kugura amadorali 47,80.
CNN yatangaje ko abashoramari bagitinye gushora amafaranga yabo kubera ubwoba batewe n’iki cyorezo.
Agaciro ka zahabu ko gakomeje kuzamuka kubera abashoramari benshi bari gushaka kubitsa umutungo wabo aho bizeye ko wakomeza kugira agaciro n’umutekano.
Abasesenguzi bahamya ko kongera kuzahura ubukungu buri gusubira inyuma bizagorana, ariko ubw’u Bushinwa bwo bushobora kuzazamuka ku gipimo cya 4.8%.
Ibihugu by’u Buyapani na Koreya y’Epfo biri mu bizagorwa cyane no kongera gusubira ku muvuduko w’ubukungu byari bigezeho kuko ingano y’ibicuruzwa byaba ibyoherezwa hanze n’iby’imbere mu gihugu bizagabanuka.
Biteganyijwe kandi ko ibyo abanyamerika n’abanyaburayi batumizaga hanze bizagabanuka, bigasubiza inyuma ibikorwa by’inganda nyinshi ku isi hose.
Ibigo mpuzamahanga bitwara abagenzi mu ndenge bizahomba miliyari 113 z’amadolari mu gihe coronavirus yakomeza gukwirakwira, nk’uko isuzuma riheruka gutangwa n’ishyirahamwe mpuzamahanga rishinzwe gutwara abantu n’ibintu mu kirere ryabitangaje.
Ikigo cy’abanyamerika gicuruza ikawa, Starbucks, cyavuze ko giteganya igabanuka rya 50% ku bucuruzi bwacyo mu maduka yo mu Bushinwa muri iki gihembwe cya Mutarama-Werurwe.
",https://m.igihe.com/ubukungu/ishoramari/article/coronavirus-imaze-guhombya-miliyari-9000-ku-isoko-ry-imari-n-imigabane-igihombo,Business
MININFRA igiye guha akazi urubyiruko rwahuguwe mu gukoresha ubuhanga bwa Do-Nou basana imihanda,"Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Don-nou ni ubuhanga bukomoka mu Buyapani bwo gusana igice cy’umuhanda cyangiritse hakoreshejwe udufuka turimo itaka risanzwe rikoreshwa mu kubaka imihanda rya ‘Laterite’ tukifashishwa mu kubaka ibikuta bibuza imihanda kuriduka, gusibanganya ibinogo by’aho umuhanda wacukutse, cyangwa gukamura ahasanzwe hazwi ko haba isayo mu bihe by’imvura.
Kuri uyu wa 5 Werurwe Ubwo habaga inama isuzuma aho uyu umuryango wa CORE ugeze ushyira mu bikorwa ibikubiye mu masezerano wagiranye na Minisiteri y’ibikorwa remezo mu 2018, MININFRA yishimiye ibyo uyu muryango wakoze birimo no guhugura urubyiruko mu gukoresha ubu buhanga, inarwizeza kurushakira akazi ku bufatanye n’uturere rukomokamo.
Umuyobozi w’ishami rishinzwe gutwara abantu n’ibintu muri Minisiteri y’ibikorwa remezo, Byiringiro Fred yavuze ko mu minsi ya vuba barafashwa kubona akazi.
Ati “Turumva ko mu minsi ya vuba rwose aya makoperative yamaze guhugurwa dufatanyije n’uturere kuko imihanda myinshi n’iy’uturere, tuzafatanya nabo kugira ngo turebe amafaranga bahabwaga yo kwita ku mihanda twumvikane uburyo bagiye kuyakoresha baha akazi aba bantu bamaze guhugurwa”.
Uretse kugabanya ubushomeri, Byiringiro asanga ibi bizarushaho no kugabanya amafaranga yakoreshwaga yahabwaga ba rwiyemezamirimo baturutse i Kigali ngo bajye gusana imihanda yangiritse hirya no hino mu turere.
Ibi Byiringiro yabigarutseho nyuma yo kugaragarizwa n’uru rubyiruko rwahuguwe ko rugifite imbogamizi y’amikoro kugira ngo bashyire mu bikorwa ibyo bize.
Dusengimana Marie ukomoka mu karere ka Nyamagabe akaba n’umwe mu rubyiruko rwahuguwe yagize Ati “Twabanje kubona amahugurwa y’iminsi 12 dusana umuhanda ungana na metero 130, twongera dukora undi muhanda ungana na metero 180 ariko kugeza iyi saha ubu bumenyi twahawe ntabwo turi kubukoresha kubera ko nta ngengo y’imari irashyirwa mu karere yo gukoreshwa mu buryo bwo gusana umuhanda hakoreshejwe Do-nou”
Ibi Dusengimana abisangiye na Ahishakiye Vincent wagize ati “ Kuva twahugurwa nta kandi kazi twari twabona kugira ngo tubashe gukora imihanda yahaza akarere, mu gihe icyo ari cyo cyose twabona amafaranga n’ubundi ni akazi, indi minsi tuba turi mu mirimo yacu mu gihe tutarabona uduha akazi gahoraho”
Urubyiruko rwahuguwe ni urwo mu karere ka Gakenke, Rulindo, Nyamasheke, Rusizi, Ruhango, Nyamagabe, Rutsiro na Nyaruguru
Ubwiza bw’imihanda yasanwe n’uru rubyiruko mu gihe cy’amahugurwa ishimwa n’abayobozi b’uturere bakozemo barimo n’umukozi w’Akarere ka Ruhango Mukwiye Jean Pierre uhamya ko uburyo bakora bitandukanye n’ibyakorwaga mu zindi gahunda za leta zitandukanye.
Yagize ati “Umuntu avuze ko nta tandukaniro yaba abeshye kuko rirahari rinini, urebye aho bakoze ukanagereranya na mbere umuganda ukijyamo, ubushobozi bw’umuganda bugarukira mu guharura ibyatsi ntabwo bujya mu bijyanye no kuyobora amazi, gutsindagira imihanda nta nubwo bukora n’ibindi byose mu kwita ku muhanda ariko muri ubu buhanga urubyiruko byose rwarabisobanukiwe”
Mu karere ka Ruhango uru rubyiruko rwasannye imihanda ifite ibilometero 5 yo mu murenge wa Mwendo na Bweramana
Mu myaka ibiri ishize, Minisiteri y’ibikorwa remezo na CORE basinye amasezerano y’ubufatanye urubyiruko rugera kuri 368 rumaze guhugurwa mu gukoresha Do-nou hakaba hari na gahunda y’uko umwaka utaha hazahugurwa abandi 150.
",https://m.igihe.com/ubukungu/iterambere/article/mininfra-igiye-guha-akazi-urubyiruko-rwahuguwe-mu-gukoresha-ubuhanga-bwa-do-nou,Business
U Rwanda na Congo byiyemeje kubungabunga ibidukikije mu icukurwa rya gaz méthane mu Kivu,"U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
Aya masezerano yasinywe kuri uyu wa Kane tariki 5 Werurwe 2020 hagati ya Minisitiri w’Ibidukikije mu Rwanda, Dr Mujawamariya Jeanne d’Arc, n’Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima.
Aya masezerano kandi yari ahagarariwe na Minisitiri w’ibikorwa remezo, Ambasaderi Gatete Claver.
Mu Ukwakira 2019, nibwo Ikigo Shema Power Lake Kivu Limited (SPLK Ltd), cyatangije umushinga wo kubyaza amashanyarazi gaz méthane iri mu kiyaga cya Kivu, aho byitezwe ko uzatanga megawatt 56 z’amashanyarazi.
Uyu mushinga witezweho gufasha igihugu kongera ingufu z’amashanyarazi zikagera kuri megawatt 556 mu mwaka wa 2024, zivuye kuri megawatt 224.5. Ugiye kwiyongera kuwa KivuWatt ubyaza gaz méthane megawatt 26, wubatswe n’ikigo cy’Abanyamerika, ContourGlobal, watashywe mu 2016.
Ambasaderi Gatete avuga ko muri iki kiyaga harimo gaz méthane nyinshi, kandi iramutse idacukuwe ishobora guteza ibibazo mu bihugu byombi.
Yagize ati “Muri iki kiyaga harimo gaz méthane nyinshi, tutayicukuye bishobora guteza ikibazo, ariko birasaba ko ibihugu byombi biyicukura mu buryo iki kiyaga gikomeza kubaho neza ndetse n’ibinyabuzima birimo.”
Dr Mujawamariya avuga ko aya masezerano agamije kurinda ibidukikije muri iki kiyaga, ku buryo buri ruhande rwitwararika mu bikorwa byarwo.
Yagize ati “Aya masezerano agomba kwita ku bikorwa byo gucukura gaz méthane ndetse n’ubundi bucukuzi bushobora kuzakorwamo, byose birinda ibidukikije cyane cyane inyamanswa zo mu mazi.”
Yavuze ko kuba u Rwanda rwashyize iyi Minisiteri muri aya masezerano, ari ukugira ngo azajye ireberera ikiyaga cya Kivu kugira ngo abacukura babikore mu buryo butabangamiye ibidukikije.
Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima we agaragaza ko RDC yiteguye gukomeza gufatanya n’u Rwanda mu bijyanye no gucukura gaz méthane mu kiyaga cya Kivu, no kurengera ibinyabuzima birimo.
Yavuze ko gaz méthane iri mu kiyaga cya Kivu izifashishwa mu gutanga amashanyarazi ku batuye ibi bihugu, ariko bikaba bikwiye gukorwa hitawe ku rusobe rw’ibinyabuzima n’ibidukikije.
Yagaragaje ko igihugu cye cyiteguye gukorana n’u Rwanda mu bijyanye n’umushinga wo gucukura Megawatt zirenga 200 muri iki kiyaga.
Ikiyaga cya Kivu gifite metero zisaga 500 z’ubujyakuzimu, aho usanga cyohereza mu mazi yacyo Gaz méthane iturutsemo hasi. Mu kuyibyaza umusaruro hoherezwa ibitembo binini mu mazi bikayivangura n’amazi.
Inyigo zerekanye ko mu kiyaga cya Kivu harimo Gaz méthane ishobora gutanga hagati ya megawatt kuva ku 160 kugeza kuri 960, bitewe n’uburyo bwakoreshwa mu kuyibyaza amashanyarazi, igacukurwa mu gihe gishobora kugera ku myaka 50.
U Rwanda rwateganyije ibice bitanu bishobora gucukurwamo gaz méthane, mu gihe muri Repubulika ya Demokarasi ya Congo bisangiye uyu mutungo kamere, hateganyijwe ibice bitandatu. Ibice by’u Rwanda bishobora gutanga megawatt 300.
Mu bice bitanu byo mu Rwanda bishobora gucukurwamo, bibiri biri mu Karere ka Rubavu, kimwe kiri mu karere ka Karongi mu gihe ibindi bibiri biri ku gice kigana ku karere ka Rusizi.
",https://m.igihe.com/ubukungu/article/u-rwanda-na-congo-byiyemeje-kubungabunga-ibidukikije-mu-icukurwa-rya-gaz,Business
Gisagara: Umuhanda mushya wa Kaburimbo wamaze gushyirwaho amatara ,"Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Uwo muhanda wa kilometero 13.8 uturuka i Huye ukagera ku Biro by’Akarere ka Gisagara; bawemerewe na Perezida Kagame Paul. Watangiye kubakwa tariki ya 8 Ukwakira 2018 bikaba biteganyijwe ko uzatwara agera kuri Miliyari 6.5Frw.
Ibikorwa byo kuwusoza byajyanye no kuwushyiraho amatara awuboneshereza mu masaha y’ijoro mu rwego rwo gufasha abawukoresha kugenda neza ndetse no kubungabunga umutekano.
Bamwe mu baturage b’abacuruzi mu gasantere ka Ndora aho uwo muhanda unyura, bishimira ibyo bikorwaremezo bagerejwe bakifuza ko bakongererwa amasaha yo gukora ku mugoroba kuko haba habona.
Fideèle Mugisha ukora akazi ko kogosha ati “Turashimira ubuyobozi bwacu bwiza bwaduhaye uyu muhanda wa kaburimbo none badushyiriyeho n’amatara ku buryo hano nijoro haba habona neza. Ahubwo twifuza ko batwongerera amasaha yo gukora tugakomeza akazi tukiteza imbere.”
Umubyeyi Thacienne ukora ubucuruzi na we asanga ibikorwa remezo bahawe bije kubateza imbere no guteza imbere agace batuyemo.
Ati “Iyi kaburimbo ni iterambere, none ubwo batuzanyiye n’amashanyarazi ni ukutubwira ngo namwe mukore ntihagire usigara inyuma.”
Ubusanzwe amabwiriza asaba abakora ibikorwa by’ubucuruzi muri ako Gasantere ka Ndora gufunga saa kumi n’ebyiri z’umugoroba ariko bo bakifuza ko bacuruza kugeza saa mbiri kuko haba habona.
Umuyobozi wungirije ushinzwe imibereho myiza y’abaturage mu Karere ka Gisagara, Clemence Gasengayire, yavuze ko icyifuzo cy’abo baturage bazakiganiraho n’abacuruzi bakareba isaha ibabereye.
Ati “Kongera amasaha yo gukora ni byo ariko bikajyana n’umutekano;(…) ku busabe bwa benshi dushobora kubiganiraho kuko ntabwo twasubiza inyuma icyifuzo cy’abaturage. Nabo bashobora kubiganiraho mu buryo bwabo bakabimenyesha Inama Njyanama y’Umurenge ikabongerera amasaha yo gukora.”
Kugeza ubu mu nkengero z’uwo muhanda hamaze kugera ibikorwa by’amajyambere birimo uruganda rwa GABI Ltd rwenga inzoga mu bitoki; hari kubakwa uruganda rutunganya ifu ya kawunga mu bigori hamwe n’urwenga umutobe mu bitoki.
Mu mujyi wa Gisagara hatangiye gukatwa ibibanza birenga 60 byo guturamo kandi hari n’igice cyagenewe ubucuruzi na cyo kigiye kubakwa.
Mu bijyanye n’amashanyarazi; abatuye mu Karere ka Gisagara bayafite ku kigero kiri hejuru ya 54% bavuye kuri 2% yo mu 2010.
Ni ubwa mbere Akarere ka Gisagara kagize umuhanda wa kaburimbo mu mateka yako.
[email protected]
",https://m.igihe.com/ubukungu/iterambere/article/gisagara-umuhanda-mushya-wa-kaburimbo-wamaze-gushyirwaho-amatara,Business
IMF yatangaje ko ubukungu bw’Isi buzasubira inyuma uyu mwaka kubera icyorezo cya Coronavirus,"Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ishami ry’Umuryango w’Abibumbye ryita ku buzima, OMS, riravuga ko abamaze kwandura iki cyorezo barenga ibihumbi 95 ku Isi, mu gihe kimaze guhitana abarenga ibihumbi 32.
Umuyobozi Mukuru wa IMF, Kristalina Georgieva, yabwiye abanyamakuru ati “Mu cyumweru gishize twabonye ugusubira inyuma k’ubukungu bw’Isi, turimo kubona gusubira inyuma k’ubukungu bw’Isi bwa 2020 ugereranyije n’ubwa 2019.”
Georgieva yagaragaje ko ubukungu bw’Isi buzasubira inyuma kubera iki cyorezo, ariko bizanaterwa n’uburyo ibihugu bizaba byafashe ingamba, igihe bizaba byabikoreye n’uburyo bizaba byabikozemo.
Muri Mutarama, IMF yari yatangaje ko ubukungu bw’Isi mu 2019 bwari kuri 2.9%, mu gihe mu 2020 bwagombaga kugera kuri 3.3%.
Iki kigega kivuga ko iki cyorezo kizagabanya ubukungu bw’Isi ku kigero cya 0.1% muri uyu mwaka.
IMF ivuga ko ku bijyanye n’u Bushinwa, kugeza ubu abantu batangiye gusubira mu mirimo. Iki gihugu cya kabiri mu kugira ubukungu bukomeye, ni ho iki cyorezo cyatangiriye.
Georgieva ati “Ku birebana n’u Bushinwa, twumvise inzego z’ubutegetsi zikangurira abantu gusubira mu mirimo bagakora. Kugeza ubu abahwanye na 60% batangiye akazi kandi byitezwe ko mu byumweru biri imbere bazagera kuri 90%”.
Avuga ko aya ari amakuru meza ku Bushinwa n’Isi muri rusange.
Iki kigega cyatangaje ko kigiye gutanga amadolari agera kuri miliyari 50 z’amadolari azakoreshwa mu gufasha mu bikorwa bitandukanye byo guhangana n’iki cyorezo.
IMF ivuga ko yakoze ubusesenguzi isanga igomba gushyira imbaraga mu bihugu bikiri mu nzira y’Amajyambere, cyane cyane ku mugabane wa Afurika.
Georgieva avuga ko ubu busesenguzi bwa IMF, bugaragaza ko ibi bihugu bifite intege nke mu bijyanye n’ubuvuzi, guhangana n’ibiciro kubera ibyo byohereza mu mahanga n’ibindi.
Ati “Mu by’ukuri ubu busesenguzi bwagaragaje ko ibihugu byo munsi y’Ubutayu bwa Sahara ari byo bigomba kwitabwaho, twateganyije miliyari 10 z’amadorali mu kubifasha kandi ku nyungu igera kuri zero”.
Avuga ko ibihugu byatoranyijwe cyane kuri uyu mugabane ari ibyamaze guhura n’izi ngaruka.
Kuri uyu wa Kabiri, Banki y’Isi yatangaje ko igiye gutanga miliyari 12 z’amadolari yo gufasha ibihugu mu bijyanye n’ubuzima no guhangana n’ihungabana ry’ubukungu.
Perezida wa Banki y’Isi, David Malpass, yatangaje ko iyi nkunga izafasha ibihugu guhangana na Coronavirus, hatangwa ibikoresho byo gupima, gushyiraho ahantu hagenewe gushyirwa abanduye n’ibindi.
",https://m.igihe.com/ubukungu/article/imf-yatangaje-ko-ubukungu-bw-isi-buzasubira-inyuma-uyu-mwaka-kubera-icyorezo,Business
I&M Bank Rwanda yatangije gahunda izorohereza ibigo bito n’ibiciritse kubona inguzanyo n’ubujyanama,"I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
Iyi gahunda izwi nka ‘Ganza na I&M SME Banking’ ifite intego ivuga ngo ‘Tangira, Aguka, Ugwize’ yatangijwe ku mugaragaro kuri uyu wa 4 Werurwe 2020.
Ni gahunda izibanda cyane ku bigo bito n’ibiciriritse bikora mu rwego rw’amahoteli n’ubukerarugendo, I&M Bank Rwanda ifatanyije n’imiryango irimo Master Card Foundation binyuze mu mushinga wayo Hanga Ahazaza, ugamije kongerera urubyiruko amahirwe yo kubona akazi n’Ikigega cy’imari cya Banki y’Isi gifasha abikorera, IFC.
Umuyobozi mukuru wa I&M Bank Rwanda, Robin Bairstow, yavuze ko intego y’iyi gahunda ari ukuvugurura imikorere y’ahazaza h’ibigo bito n’ibiciritse bikorana nayo.
Ati “Ibigo bito n’ibiciriritse bifatiye runini iterambere ry’igihugu n’imibereho myiza y’abaturage. Ndatekereza ko ibigo bito n’ibiciriritse byihariye hagati ya 70-95% by’imirimo ihangwa.”
Robin yavuze ko muri iyi gahunda abafite ibigo bito n’ibiciriritse, uretse guhabwa inguzanyo, hazanabaho kubaba hafi mu bijyanye n’ubujyanama.
Ati “Hazaba harimo kubongerera ubushobozi no guhugura ku bijyanye n’ubucuruzi no gucunga abakiliya ariko igikomeye cyane ni uburyo bwo gusesengura no gucunga inguzanyo. Ibigo bito n’ibiciriritse bizungukiramo serivisi z’imari ariko turategura no kubabera abajyanama.”
Umuyobozi ushinzwe Ishami ry’Ubucuruzi muri I&M Bank Rwanda, Mushashi Delphine, yavuze ko ubusanzwe iki kigo cy’imari cyatangaga inguzanyo ariko ugasanga zifatwa n’ibigo binini.
Ati “Ni muri urwo rwego dutangije iyi gahunda kugira ngo tubashishikarize, bamenye ko dufite gahunda yo kwakira imishinga yabo, serivisi zijyanye n’aho bashobora kubitsa amafaranga kandi mu buryo buri wese azajya yibonamo.”
“Gahunda ni ukugira ngo twongere uburyo dutanga ibyo bikorwa kuri abo bakiliya kuko isoko rinini riri muri icyo cyiciro, turifuza ko nabo bagerwaho na serivisi mu buryo bw’amafaranga kugira ngo nabo bagure ibikorwa byabo cyangwa no mu buryo bashobora kugirwa inama z’uko bayobora imishinga yabo.”
Umuyobozi Nshingwabikorwa wa I&M Bank Rwanda, Byishimo Faustin, yavuze ko bamaze gutegura uburyo bushoboka bwo korohereza ibigo bito n’ibiciriritse kubona inguzanyo n’inama zibifasha kugera ku ndoto.
Ati “Kuri banki ni ukugira ngo mu myaka iri imbere tuzakorane n’abakiliya benshi kuko ibigo binini biba birebwa na buri wese.”
I&M Bank Rwanda ikomeje kwagura ibikorwa byayo, ari nako irushaho kwegera abakiliya bayo no gutegura abazaba abakiliya bayo mu minsi iri imbere.
",https://m.igihe.com/ubukungu/article/i-m-bank-rwanda-yatangije-gahunda-izorohereza-ibigo-bito-n-ibiciritse-kubona,Business
Abasora batigaragaje mu myaka itanu ishize basabwe kwigaragaza bagakurirwaho ibihano ,"Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Itangazo RRA yasohoye ku wa 3 Werurwe 2020 risobanura ko uwo mwanzuro wafashwe ushingiye ku ngingo ya 88 y’itegeko no 026 2019 ryo ku wa 18/9/2019 rigena uburyo bw’isoresha, irebana no gukurirwaho ibihano ku musoresha wigaragaje.
Rikomeza rivuga ko Ikigo cy’Imisoro n’Amahoro kinejejwe no kumenyesha abasora batigaragaje mu buyobozi bw’imisoro cyangwa abiyandikishije ariko bakaba bataragenzuwe mu myaka itanu ishize nk’uko biteganywa n’iryo tegeko, kwigaragariza RRA mu nyandiko, bayimenyesha umusoro batatanze bitarenze tariki ya 30 Kamena 2020.
Rikomeza rigira riti “Abazabikora bose bujuje ibisabwa haruguru bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro bishyure gusa umusoro fatizo.”
Imisoro izasonerwa ihazabu n’inyungu z’ubukererwe harimo umusoro ku nyungu, umusoro ku nyongeragaciro, umusoro ku bihembo by’abakozi, umusoro ku igurishwa cyangwa itangwa ry’imigabane, umusoro ku mikino y’amahirwe, umusoro ku mabuye y’agaciro n’umusoro ku byaguzwe.
RRA igaragaza ko mu mwaka wa 2018/19 yinjije miliyari Frw 1,422.9 ku ntego ya miliyari Frw 1,392.1 yari ifite bituma irenzaho miliyari Frw 30.8 angana na 102% y’ayo yari yiyemeje kwinjiza.
[email protected]
",https://m.igihe.com/ubukungu/article/bamwe-mu-basora-batigaragaje-mu-myaka-itanu-ishize-bagiye-gukurirwaho-ibihano,Business
Ibigo bikomeje kwiyandikisha mu imurika ry’imyubakire igezweho rizabera i Kigali,"Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Ibi bigo bivuga ko byiteguye kwereka abanyarwanda n’abanyamahanga bazaryitabira impinduka zijyanye n’iterambere mu miturire n’imyubakire u Rwanda rwifuza kandi ku giciro gito.
Bimwe mu bigo bimaze kwiyandikisha muri iri murika harimo DND Developers, Phoenix Plaza, Silk Plaster Rwanda, Troika Design Workshop, Savanna Creek, Kigali Heights, Rwanda Housing Authority, na My Seats, byose bimenyerewe mu gutanga serivisi zijyanye n’ubwubatsi bugezweho.
Iri murika rizatangira tariki ya 17 rigasozwe kuya 21 Werurwe 2020, ryiswe “Kigali Property & Shoppers Bazaar 2020”. Rizibanda ku kugaragaza inyubako zo guturamo n’ibikorwa bitandukanye by’ubwubatsi bigezweho muri iki gihe kandi bihendutse.
Iri murikagurisha rifite insanganyatsiko igira iti “Guteza imbere udushya tugamije kubungabunga ibidukikije mu iterambere ry’imyubakire ihendutse kandi irambye”, rizabera mu nyubako ya Kigali Heights, iherereye mu Karere ka Gasabo.
Ikigo “RG Consult” kiri gutegura iri murika, cyatangaje ko rizaba ihuriro ryo kumurika ibikorwa by’abafite inyubako zigurishwa ku giciro gito n’abafatanyabikorwa batandukanye bakorera mu Rwanda.
Iki kigo gishimangira ko inzu n’ibikorwa by’ubwubatsi bigira ingaruka ku mibereho y’abantu n’iterambere ry’igihugu, bityo ko mu gihe hari kwihutishwa uburyo bw’imiturire igezweho iganisha ku iterambere; hanakwiye gushyigikirwa ibikorwa birengera urusobe rw’ibidukikije.
Biteganyijwe ko ibigo bisaga 30 bikorera imbere mu gihugu na mpuzamahanga, byaba byigenga cyangwa byegamiye kuri leta bizitabira iri murikagurisha, rishobora kuzakira abantu bari hagati ya 5000 na 8000 mu gihe cy’iminsi itanu rizamara.
Umwihariko w’iri murikagurisha, ni uko rizitabirwa n’abacuruza ibikoresho byifashishwa mu bwubatsi, ababigura n’ibigo by’imari n’amabanki, mu rwego rwo gufasha buri muntu kubona ibyo akeneye ngo yubake, anasane inzu ye adahenzwe cyangwa ngo ahabwe ibintu bitujuje ubuziranenge.
Hazaba kandi hari n’abatanga ibyangombwa byo kubaka, ibigo byubakisha, amabanki atanga inguzanyo mu by’ubwubatsi, ibigo bitanga ubwishingizi bw’inyubako n’abandi batandukanye.
Iri murikagurisha ryateguwe n’ikigo RG Consult, kigamije kugeza amakuru yose ashoboka ku muntu ushaka kubaka inzu ye cyangwa kuyisana ndetse no kumenyekanisha abacuruzi b’ibyo bikoresho baba abato n’abanini.
RG Consult ivuga ko iri murikagurisha ari uburyo bwiza bwo kumenyekanisha no guteza imbere ibikorerwa mu Rwanda n’igisubizo ku bashaka gutunga inzu zabo bwite.
Ubuyobozi bwa RG Consult bunavuga ko bushaka guteza imbere ibikorerwa mu Rwanda, abazwi n’abatazwi bose bagahura bakamenyana, umuguzi na we akagira amahitamo akurikije uko abona ibintu bimeze.
Umuhango wo gutangiza ku mugaragaro iri murikagurisha ry’inzu n’ibikorwa by’ubwubatsi uzaba tariki ya 17 Werurwe 2020, ahazaba hari abayobozi batandukanye mu nzego bwite za leta, iz’umutekano, imiryango itegamiye kuri leta, urugaga rw’abikorera n’abandi.
Mu mwaka ushize, imurikagurisha nk’iri ryari ryitabiriwe n’ibigo bigera kuri 20 byose bikora muri uru rwego rw’inyubako.
Muri iri murika rya 2019 kandi, RG Consult yamuritse imikorere ya ‘application’ ya telefoni yiswe “Murugo App”, ifasha abantu baba mu bukode kuzuza ibisabwa, bagahabwa amahirwe yo gutunga inzu zabo.
",https://m.igihe.com/ubukungu/iterambere/article/ibigo-bikomeje-kwiyandikisha-mu-imurika-ry-imyubakire-igezweho-rizabera-i,Business
Ishimwe rya Cogebanque yifashishije Tour du Rwanda mu gusangiza Abanyarwanda serivisi z’imari zigezweho ,"Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Cogebanque ni umuterankunga w’imena wa Tour du Rwanda 2020 ndetse yaherekeje iri rushanwa aho ryanyuze hose. Isiganwa ry’uyu mwaka ryegukanywe n’Umunya- Erythrée w’imyaka 20, Natnael Tesfatsion.
Abanyarwanda bo mu bice bitandukanye by’igihugu baryohewe n’umukino w’amagare ariko banegerezwa serivisi z’imari.
Binyuze mu bukangurambaga bwiswe “AGUKA NA COGEBANQUE”, bamwe bafunguje konti, barizigamira, abandi bagura amakarita ya Mastercard abafasha guhererekanya amafaranga mu ikoranabuhanga.
Umuyobozi ushinzwe Iyamamazabikorwa muri Cogebanque, Iyamuremye Antoine, yabwiye IGIHE ko isiganwa ryabafashije kwegereza abaturarwanda serivisi z’imari.
Yagize ati ‘‘Tour du Rwanda 2020 yabaye umwanya mwiza wafashije abantu kwagukana natwe, haba mu gufunguza konti, kubona inguzanyo no kwizigamira cyane ko Abanyarwanda aribyo bifuza.’’
Ubukangurambaga bwo gushishikariza Abanyarwanda kwizigamira bunajyanye na gahunda y’igihugu y’ubwiswe ‘Ejo Heza’ bwatangijwe mu Ukuboza 2018.
Inyigo yakozwe iteganya ko mu mwaka umwe ubu bwizigame buzagera ku basaga 207 000 bashobora kuzigama miliyari 14,5 Frw, mu gihe mu myaka itanu abagera kuri miliyoni ebyiri bakwizigama miliyari 195 Frw.
Iyamuremye yavuze ko ‘‘Dutanga n’umusanzu wo gukangurira abantu serivisi z’imari no kwizigamira bijyanye n’icyerekezo cy’iterambere ry’igihugu.’’
‘‘Twigishije Abanyarwanda ko badakwiye kugendana ibifurumba by’amafaranga kuko umutekano wayo utaba wizewe. Iyo ukoresheje ikoranabuhanga biba byiza kuko aho ujya hose mu Rwanda no hanze uryifashisha bikoroheye.’’
U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.6% mu 2019.
Muri gahunda za Cogebanque Plc zo gufasha Abanyarwanda kuzamura ubukungu bwabo no gukemura ibibazo bitandukanye, yakomeje gushyira abakiliya igorora ibaha inguzanyo ku mushahara izwi nka ‘Gisubizo Loan Express’, itangwa nta ngwate.
Gisubizo Loan Express ni inguzanyo Cogebanque itanga ku bakiliya bayo babona umushahara wa buri kwezi. Ikubye inshuro zigera kuri 15 z’umushahara umuntu ahembwa ku kwezi, na we akagenda yishyura agera kuri 50% by’umushahara we buri kwezi.
Muri Tour du Rwanda 2020, Cogebanque ni yo yahembye umukinnyi urusha abandi guterera imisozi ; ni igihembo cyegukanywe na Taaramäe Rein ukinira Total Direct Energie yo mu Bufaransa.
Iyamuremye yavuze ko icyo gihembo bagifata nk’uburyo bwo kugaragaza ikoranabuhanga ryambuka umupaka.
Ati ‘‘Abakinnyi batsinze tubashishikariza ko bahabwa amafaranga mu ikoranabuhanga. Uriya mukinnyi twizera ko azaduhagararira neza akaba ambasaderi wacu mu Rwanda no mu mahanga.’’
Yavuze ko Tour du Rwanda 2020 yatanze umusaruro ufatika ugereranyije n’umwaka washize.
Ati ‘‘Ibyo twateganyaga twabigezeho ugereranyije n’umwaka ushize. Byatweretse ko n’abafite konti muri banki bashobora gukoresha ikoranabuhanga cyane ko iyo mikoranire ihinduka.’’
Cogebanque Plc ifite amashami 28 mu gihugu hose aho ifite ibyuma bya ATM 34, aba-agents barenga 600 bayifasha gutanga serivisi zo gufunguza konti, kubitsa no kubikuza zirimo n’izifashisha ikoranabuhanga binyuze muri Internet Banking, Mobile Banking, smart cash card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose.
Amafoto: Niyonzima Moïse
",https://m.igihe.com/ubukungu/article/ishimwe-rya-cogebanque-yifashishije-tour-du-rwanda-mu-gusangiza-abanyarwanda,Business
Abacuruzi bo mu Rwanda mu nzira yo gushaka ahandi batumiza ibicuruzwa kubera coronavirus,"Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
U Rwanda rutumiza mu Bushinwa ibikoresho by’ikoranabuhanga n’amashanyarazi, imashini, ibikoresho byo kubaka, ibicuruzwa bikozwe mu ibumba, inkweto, imyenda, ibinyabiziga n’ibindi bitandukanye.
Umunyamabanga wa kabiri ushinzwe ubukungu n’ubucuruzi muri ambasade y’u Bushinwa mu Rwanda, Li Zhen, yabwiye Rwanda Today ko nyuma y’aho RwandAir ihagarikiye ingendo zayo zerekeza mu Bushinwa kuva ku ya 31 Mutarama 2020, byagize ingaruka ku ngendo n’ibikorwa by’ubucuruzi hagati y’ibihugu byombi.
Ati “Ingaruka ku buryo bwo guhererekanya ibicuruzwa zageze no ku mishinga imwe n’imwe ikomeje gukorwa ishingiye ku bikoresho fatizo biva mu Bushinwa.“
Li Zhen yakomeje avuga ko u Bushinwa bwafashe ingamba nyinshi nko gushyiraho ikigega nterankunga kidasanzwe, kugabanya imisoro, kongera amafaranga y’ingengo y’imari no koroshya uburyo bwo kongera kwemerera inganda gukora mu rwego rwo kwihutisha kongera umusaruro w’inganda no gutera inkunga amasoko, hanashyirwa ingufu mu gukumira icyorezo cya coronavirus.
Usibye intara ya Hubei, ifite umurwa mukuru Wuhan ari na wo icyorezo cyatangiriyemo, izindi ntara zasubukuye ibikorwa byo gukora ibicuruzwa byari bisanzwe bikorwa. Mu ntara zimwe na zimwe, igipimo cyo gusubukura imirimo kimaze kugera kuri 70 %.
Icyakora ibiciro by’ibicuruzwa bitumizwa mu Bushinwa biteganyijwe ko bizamuka mu mezi ari imbere, niba ikwirakwira rya Coronavirus ridahagaritswe.
Umunyamabanga Uhoraho muri Minisiteri y’Ubucuruzi n’Inganda, Michel Sebera yagize ati ""Dutangiye kubona igabanuka ry’ibicuruzwa ku isoko, ariko kandi ibintu bishobora kurushaho kugenda nabi mu mezi ari imbere.""
Urugaga rw’abikorera mu Rwanda rwagaragaje ibihugu nka Turikiya, u Buhinde, Dubai na Misiri nk’ahandi haturuka ibicuruzwa byavaga mu Bushinwa.
Kugeza ubu batiri ya telefone yari isanzwe igura amafaranga ibihumbi 10 ($ 10), yageze ku bihumbi hafi 15 by’amafaranga y’u Rwanda ($ 15); ikirahure cya telefone ya iPhone 6 cyaguraga amafaranga 20 000 ($ 20), ubu ni hafi 25 000 ($ 25) cyangwa 30 000 ($ 30) mu maduka amwe n’amwe.
Izabiriza Jeanne, Umuyobozi Mukuru wa Heart of Africa Trading, isosiyete itumiriza ibicuruzwa mu Bushinwa abacuruzi benshi bakorera i Kigali yavuze ko bari gukorana na PSF kugira ngo barebe ko hari ahandi bakura ibicuruzwa.
Ati ""Itsinda rya mbere rizerekeza muri Turikiya kuya 9 Werurwe, ariko na none bizatwara igihe kugira ngo turangure ibicuruzwa tunabihabwe; hagati aho tuzahura n’igabanuka ry’ibicuruzwa ku isoko.""
Izabiriza yavuze ko abacuruzi benshi baheruka gutumiza ibicuruzwa mu Bushinwa hagati y’Ugushyingo na tariki ya 15 Ukuboza 2019, bityo bakaba bagombaga kwinjiza ibindi bicuruzwa bishya muri Gashyantare, ariko bikaba bitarashobotse kubera iki cyorezo.
Guhungabana k’ubucuruzi bw’ikoranabuhanga
Gufunga amabanki mu Bushinwa byakomeje iki kibazo, kubera ko bitashobokaga koherereza amafaranga abacuruzi bo mu Bushinwa kugira ngo na bo babe babasha kuboherereza ibicuruzwa.
Clement Ishimwe, usanzwe atumiza ibikoresho by’ikoranabuhanga mu Bushinwa, yavuze ko batajyaga barenza ukwezi batagiye mu Bushinwa kurangura ibindi bicuruzwa, ndetse bamwe bajyagayo buri cyumweru, ariko ubu ngo babuze uko basubirayo.
Ati ""Nta gihugu gishobora kuduha ibyo u Bushinwa bwajyaga buduha mu bijyanye n’ibicuruzwa bihendutse"".
Abacuruzi bo mu Rwanda basanzwe bagurisha ikawa, urusenda n’ibindi bicuruzwa bifite agaciro kari hagati y’ibihumbi 10 na 20 by’amadorari binyuze ku rubuga rw’ikoranabuhanga rwa Alibaba kuri ubu babuze uko bohereza ibicuruzwa byabo mu Bushinwa.
Umuyobozi ushinzwe ubucuruzi n’iyamamazabikorwa muri Gorillas coffee, Benjamin Nkurunziza, yagize ati ""Twahagaritse by’agateganyo ibikorwa byacu, ntidushobora kwakira ubundi busabe bw’abashaka ibicuruzwa byacu kubera icyorezo cya Coronavirus, ndetse n’abo twari tumaze kubona ntitwashoboye kubagezaho ibyo basabye; ibintu byose byarahagaze.""
Umuyobozi Mukuru wa RwandAir, Yvonne Makolo yavuze ko kuva RwandAir yafungura inzira yerekeza Guangzhou muri Kamena umwaka ushize; byageze mu Kwakira 2019 ingendo eshatu za buri cyumweru zigaragara nk’izari zihagije, kuko byatumye RwandAir iba kimwe mu bigo bitwara abagenzi mu ndege byunguka cyane.
Makolo ati “Turi gukurikiranira hafi uko iki cyorezo kiri gukwirakwira ku isi, tunakora imibare y’uburyo bizatugiraho ingaruka by’umwihariko, cyane cyane ko ari ikibazo ku bagenzi no ku mizigo. Turi gukorana na Minisiteri y’ubuzima n’abandi bafatanyabikorwa bose.”
Kubera ubushyamirane buri hagati ya Uganda n’u Rwanda, benshi mu banyamuryango b’Urugaga rw’Abikorera mu Rwanda batangiye gutumiza ibicuruzwa bakeneye muri Aziya. Urugaga rw’Abikorera mu Rwanda rwanatangije ikigega cyorohereza abacuruzi benshi gutumiza ibicuruzwa mu Bushinwa, ibintu byongereye umubare w’abanyarwanda batumiza ibicuruzwa mu Bushinwa.
Gusa ubu benshi muri bo bagowe no gutumiza ibyo bakeneye mu Bushinwa batangiye gutekereza kuyoboka inzira ya Kenya na Tanzania, aho abacuruzi baho bagifite ububiko buhagije.
Muri raporo ngarukakwezi yasohowe n’Ikigo cy’Igihugu cy ‘Ibarurishamibare ku bucuruzi bwo hanze y’igihugu yasohotse mu kwezi k’Ukuboza 2019, u Rwanda rwatumije mu Bushinwa ibicuruzwa bifite agaciro ka miliyoni 86,67 z’amadolari, bingana na 26% by’ibicuruzwa byose byatumijwe mu mahanga ndetse rwohereza mu Bushinwa ibicuruzwa bifite agaciro ka miliyoni 1,14 z’amadorali.
Banki Nkuru y’Igihugu igaragaza ko ibicuruzwa bituruka mu Bushinwa bingana na 20 ku ijana by’ibikomoka mu mahanga byinjira mu Rwanda buri mwaka.
Prof Thomas Kigabo, impuguke mu by’ubukungu muri Banki Nkuru y’u Rwanda, aherutse kuvuga ko hakiri kare ko u Rwanda rwamenya ingaruka ruzaterwa na Coronavirus ku bukungu bwarwo.
Ni mu gihe ubukungu bw’u Rwanda buteganyijwe kuzazamuka ku rugero rurenga gato 10% mu 2020, ariko bikaba byitezwe ko bushobora kuzagabanya umuvuduko nkuko byagenze ku bihugu byo mu karere bisanzwe byiringiye cyane isoko ryo mu Bushinwa.
",https://m.igihe.com/ubukungu/ubucuruzi/article/abacuruzi-bo-mu-rwanda-mu-nzira-yo-gushaka-ahandi-batumiza-ibicuruzwa-kubera,Business
"Hatangijwe imurika ry’ibyakorewe muri Oman, rifungura amarembo y’ubucuruzi hagati y’u Rwanda na Oman (Amafoto)","Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Imurikagurisha ry’ibikorerwa muri Oman (Omani Products Exhibition: OPEX) ry’iminsi ine ryatangijwe kuri uyu wa Gatandatu tariki 29 Gashyantare 2020 riri kubera muri Kigali Convention Centre, rizanye abamurika barenga 80 bahagarariye ibigo n’inganda bikomeye muri Oman.
Ibimurikwa birimo ibicuruzwa by’inganda zitunganya ibiribwa n’ibikomoka mu Nyanja, ibikoresho by’ubwubatsi n’ibyo mu nzu, ibijyanye n’uburezi, ubukerarugendo, amavuta n’imibavu, ubukorikori n’ubugeni. Hari kandi ibijyanye na serivisi z’ubuzima, ibikoreshwa mu gukwirakwiza amazi n’amashanyarazi nk’amatiyo n’insinga, ibyerekeye ikoranabuhanga, gupfunyika ibicuruzwa bitandukanye n’ibindi.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yavuze ko umubano wa Oman n’u Rwanda mu bya dipolomasi umeze neza bakaba bifuza kuzamura n’ushingiye ku bucuruzi n’ishoramari ari nayo ntego y’iryo murikagurisha.
Ati “Intego ni ukuzamura ubucuruzi hagati y’u Rwanda na Oman, umubano mu bya Politiki umeze neza, amateka yerekana ko ukomeye cyane, ariko imikoranire mu by’ubukungu ntabwo ikomeye nkawo, turashaka gukomeza uwo mubano tugira amamurikagurisha nk’iri kugira ngo abanyarwanda bamenye ibikorerwa muri Oman cyangwa bagure ibicuruzwa. Hari n’abanya-Oman bazifuza kuzana ibicuruzwa byabo mu Rwanda.”
Ni imurikabikorwa rya mbere Oman ikoreye mu Rwanda, rikaba irya kane muri Afurika naho muri rusange ni irya 10 mu yo bakorera hanze ya Oman.
Eng. Ahmed Bin Hassan yavuze ko ku ruhande rw’u Rwanda bafunguye amarembo y’ubufatanye mu by’ubucuruzi n’ishoramari.
Ati “Nibwo bwa mbere mu Rwanda ariko turizera ko dufunguye amarembo mu bijyanye n’ubucuruzi hagati y’ibihugu byombi.”
Minisitiri w’Ubucuruzi n’Inganda w’u Rwanda, Soraya Hakuziyaremye yavuze ko u Rwanda ruzashyigikira iyo mikoranire, asaba abanyarwanda kubyaza umusaruro ayo mahirwe.
Ati “Ndasaba abazitabira imurikagurisha kubyaza umusaruro aya mahirwe no kunoza imikoranire mu by’ubucuruzi ku rwego rwo hejuru rushoboka.”
Abaje kumurika babwiye IGIHE ko biteguye kuganira n’abanyarwanda ku mikoranire itandukanye irimo kuba bajya kurangurayo ibicuruzwa cyangwa guhagararira inganda n’ibigo byabo mu Rwanda.
Umuyobozi wa sosiyete yitwa Aljoory Boukbar ikora imibavu y’umwimerere mu bimera biboneka muri Oman cyane cyane igiti cyitwa frankincence, Muna Al Shukairi yavuze ko baje mu Rwanda kumurika ibyo bakora ariko banashaka gukorana n’abanyarwanda bakaba bahafungura iduka ricuruza iyo mibavu.
Ati “Ducururiza muri Oman ariko turi gushaka n’andi masoko hanze nko kuba twaribona mu Rwanda no mu bindi bihugu hirya no hino ku Isi.”
Nyuma y’amasaha make imurikagurisha rifunguwe, Umuyobozi w’uruganda rukora insinga z’amashanyarazi muri Oman (National Cable Factory LLC) Ali Mohd Masahli yabwiye IGIHE hari abari bamaze kumwereka ko bakeneye kumenya ibyo uruganda ahagarariye rukora kuburyo bizeye ko iminsi ine izarangira babonye abafatanyabikorwa.
OPEX ni gahunda yo guteza imbere ibikorerwa muri Oman binyuze mu mamurikabikorwa atandukanye. Yatangiye mu 2012 itangirijwe i Riyadh muri Arabie Saoudite ikaba yaratumye ibikorerwa muri Oman ubu byoherezwa mu bihugu birenga 140.
Imurikabikorwa ryatangijwe kuri uyu wa 29 Gashyantare 2020 rizajya ritangira kuva saa tanu z’amanywa kugeza saa moya z’umugoroba buri munsi kugeza ku itariki 3 Werurwe 2020 rizasoreswaho.
Amafoto: Uwihanganye Hardi
",https://m.igihe.com/ubukungu/ubucuruzi/article/hatangijwe-imurika-ry-ibyakorewe-muri-oman-rifungura-amarembo-y-ubucuruzi,Business
Cogebanque yegereje abakunzi b’amagare serivisi zo kwizigamira (Amafoto),"U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
Intego igihugu cyihaye izagerwaho bigizwemo uruhare n’inzego zitandukanye n’ibigo bitanga serivisi z’imari kuko umutekano w’amafaranga uba wizewe.
Mu kwegera no gusobanurira Abanyarwanda ibyiza byo kwizigamira, Banki Nyarwanda y’Ubucuruzi ya Cogebanque imaze imyaka umunani itera inkunga umukino w’amagare uri mu ikunzwe mu Rwanda yifashishije isiganwa rya 2020 mu kubagezaho ubwo butumwa.
Cogebanque ifasha abakunzi b’amagare muri buri gace gasorezwamo isiganwa gufunguza konti, kubitsa, kohereza no kubikuza amafaranga yabo kandi mu mutekano usesuye.
Mu Gace ka Kane ka Tour du Rwanda 2020 ka Rusizi-Rubavu kegukanywe n’Umunya-Erythrée Natnael Tesfatsion, Cogebanque yasangije ab’i Rubavu uko bakwizigamira.
Kabera Epimaque ukora akazi k’ubukanishi n’ubushoferi yishimiye ko yafunguje konti muri Cogebanque akabona amahirwe yo kwinjira muri tombola.
Yagize ati “Batuganirije kuri serivisi za Cogebanque, numva ari nziza nyinjiramo. Nafunguje konti ndabitsa mbona amahirwe yo kwinjira mu cyuma gitanga amafaranga, ntsindira ibihumbi 17 Frw.’’
“Kwizigamira ni ukwiteganyiriza, kuko ubitsa ukabikuza kandi isaha n’isaha ukamenya aho ubariza amafaranga yawe. Ahantu amafaranga aba abitse haba hatekanye ndetse ushobora no kubona inguzanyo ukiteza imbere.’’
Uyu mugabo w’imyaka 30 utuye mu Murenge wa Gisenyi mu Karere ka Rubavu yashishikarije abadakorana na banki gukanguka bakagana ‘Cogebanque ikabibafashamo’.
Cogebanque Plc imaze imyaka 20 itanga serivisi za banki mu Rwanda aho yahinduye ubuzima bw’abayigana binyuze mu kubafasha kubona no gukoresha serivisi zitandukanye z’imari.
Ni umuterankunga w’imena wa Tour du Rwanda 2020 ndetse ihemba umukinnyi uzamuka cyane kurusha abandi muri buri gace. Ni igihembo cyerekana ubwiza bw’u Rwanda nk’igihugu cy’imisozi igihumbi n’iyi banki nk’itanga serivisi mpuzamahanga.
Cogebanque ifite konti zitandukanye zo kwizigamira! Zirimo Konti Teganya igufasha kuzigama buri kwezi, wabitsaho igihe icyo aricyo cyose ndetse n’amafaranga uko yaba angana kose; Konti Nteganyiriza Minuze igufasha kuzigamira amashuri y’abana; Konti Iyubakire igufasha kwizigamira inzu; Konti Shobora igufasha kugera ku mushinga wawe n’ubwizigame bw’igihe kirekire (Term deposit).
Konti za Cogebanque zemerewe abakiliya bose, zihuriye ku kubafasha kuzigama amafaranga mu buryo bworoshye kandi butekanye, nta mufuragiro w’ukwezi zicibwa ndetse zirungukirwa mu buryo bushimishije.
Teganya ni konti ishamikiye ku y’umukiliya, ishobora kubitswaho amafaranga ayo ariyo yose. Uyikoresha abitsaho igihe cyose kandi agakomeza kungukirwa bitewe n’amafaranga ayiriho. Amafaranga yazigamywe atangira kubyara inyungu iyo angana na 50.001 Frw.
Mu gufasha abategura ahazaza h’abana babo mu masomo, Cogebanque yanashyizeho Konti Nteganyiriza Minuze ifasha abazigamira amashuri y’abana.
Abayikoresha buri kwezi bazigama amafaranga ndetse bashobora kongera umubare w’ubwizigame igihe babishakiye, bibaha amahirwe yo kubona inyungu ihanitse.
Amafoto: Niyonzima Moïse
",https://m.igihe.com/ubukungu/article/cogebanque-yegereje-abakunzi-b-amagare-serivisi-zo-kwizigamira-amafoto,Business
Ibicuruzwa by’umwimerere: Isezerano ku bazitabira Expo y’ibyakorewe muri Oman rigiye kubera i Kigali,"Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Iri murikagurisha riri butangire kuri uyu wa 29 rikazasozwa ku wa 3 Werurwe 2020, rizitabirwa n’abacuruzi n’abashoramari basaga 80 baturutse muri Oman, aho biteguye kumurika ibikoresho by’ubwubatsi nk’amatiyo ya pulasitiki n’ay’ibyuma, insinga z’amashanyarazi n’iza fibre optique, sima n’ibindi byinshi.
Hazaba hari kandi n’ibikoreshwa mu buhinzi nk’amafumbire; ibikoresho byo mu rugo nk’ameza n’utubati; imitako y’ubukorikori; ibikomoka kuri peterori; ubuvuzi n’imiti y’ubwoko butandukanye; ibiribwa nk’amafi, amavuta, ikawa; ibikoresho bikozwe mu byuma, ubutare; imibavu n’ibindi bihuriye ku mwimerere w’ibikomoka muri Oman.
Hazaba hari kandi ibikoresho by’ikoranabuhanga, serivisi za leta, uburezi, n’itangazamakuru biri mu mwihariko uzanywe n’iri murikagurisha.
Iri murikabigurisha ryiswe OPEX ryateguwe n’ikigo cyo muri Oman gishinzwe ishoramari no guteza imbere ibyoherezwa mu mahanga (Ithraa) n’urwego rushinzwe ubucuruzi n’inganda, Madayn.
Abategura iri murikagurisha bavuga ko ari uburyo bwiza bwo guhaha ku biciro byiza ndetse no ku bacuruzi bifuza kurangura ibicuruza bifite umwihariko kandi bihendutse.
Umuyobozi wa Komite itegura iri murikagurisha, Ayman bin Abdullah Al Hasani yavuze ko ibikoresho n’ibicuruzwa byakorewe muri Oman byujuje ubuziranenge mpuzamahanga ari naho bahera bavuga ko ibicuruzwa byabo bizishimirwa mu Rwanda.
Ati “Nta gushidikanya dufite ku bwitabire bw’Abanyarwanda muri iri murikagurisha kuko ibyakorewe iwacu byizewe ku rwego mpuzamahanga, ibyo bikaba byarigaragaje mu mamurikagurisha yabereye muri Qatar, Arabie Saoudite no muri Leta Zunze Ubumwe z’Abarabu.”
Umuyobozi wa Ithraa, Maymuna al Adawi yavuze ko kuba ubukungu bw’u Rwanda bukomeje kuzamuka ubutitsa, bikwiriye kubera urugero ibindi bihugu bya Afurika.
Yavuze ko uko gutera imbere k’ubukungu bw’u Rwanda no kuba butajegajega ari byo bituma abashoramari mpuzamahanga bifuza kuza kuhashora imari.
Yagize ati “Mu gihe ibihugu bitandukanye byari bizwiho kohereza ibicuruzwa hanze biri kujegajega mu bukungu, u Rwanda rwo rukomeje kongera umusaruro rukura mu byoherezwa hanze.”
Oman imaze kuba igihugu cyigaruriye imitima y’abashoramari benshi bo hirya no hino ku isi kubera umutungo kamere wa peterori gifite n’iterambere ry’inganda by’umwihariko izikora ibyuma ryashinze imizi muri kiriya guhugu.
Iki gihugu gituranye na Leta Zunze Ubumwe z’Abarabu, hafi na Dubai, kikaba kigizwe n’imisozi, ubutayu n’imirambi hafi y’inyanja. Abaturage bacyo basaga miliyoni 4.5, biganjemo abayisilamu.
Nibura umuturage umwe wa Oman abarirwa ko yinjiza amadolari asaga ibihumbi 15 buri mwaka, ni ukuvuga asaga miliyoni 14 Frw.
Inkuru bijyanye: Ibyo wakwitega mu imurikagurisha ry’ibicuruzwa byo muri Oman rigiye gutangira i Kigali
",https://m.igihe.com/ubukungu/ubucuruzi/article/ibicuruzwa-by-umwimerere-isezerano-ku-bazitabira-expo-y-ibyakorewe-muri-oman,Business
"COVID-19: Koperative Umwalimu Sacco yorohereje abayifitemo inguzanyo, ihagarika kubara inyungu z’ubukererwe ","Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Mu gihe cy’amezi atatu kandi, yahagaritse kubara inyungu z’ubukererwe ku nguzanyo zishyurwa buri kwezi.
Itangazo ryashyizweho umukono n’umuyobozi mukuru w’iyo Koperative, Uwambaje Laurence, rivuga ko Koperative Umwalimu Sacco yiteguye gutanga amezi atatu hatishyurwa inguzanyo, bakazavugurura amasezerano nyuma ya COVID-19.
Rigira riti “Umwalimu Sacco yiteguye gutanga igihe kigera ku mezi atatu hatishyurwa inguzanyo ku bo bigaragara ko imishinga bashoyemo izo nguzanyo ari nayo yaturukagamo ubwishyu yagizweho ingaruka n’ihagarikwa ry’imirimo bityo bakazavurugururirwa amasezerano y’inguzanyo nyuma y’ibi bihe bikomeye turimo.”
Iyi Koperative ivuga ko uko koroherezwa binareba abanyamuryango batazahabwa imishahara yabo nk’uko bisanzwe, cyane cyane abarimu bigisha mu bigo byigenga.
Umwalimu Sacco itangaza kandi ko “yiteguye gufasha abanyamuryango bayo bafite inguzanyo zishyurwa ku mushahara mu gihe izo nguzanyo zashowe mu mishinga ibyara inyungu zunganiraga iyo mishahara, isubika ubwishyu bw’ishyingu (Capital) mu mezi atatu hagakomeza kwishyurwa inyungu gusa bityo igihe inguzanyo yari kuzarangirira kikaziyongeraho ayo mezi ishyingu ritishyuwemo”.
Iyo Koperative yanatangaje ko yiteguye gufasha abanyamuryango bayo bose, ihagarika kubara inyungu z’ubukererwe ku nguzanyo zishyurwa buri kwezi mu gihe cy’amezi atatu guhera muri Mata kugeza muri Kamena 2020”.
Itangazo rivuga ko abanyamuryango bifuza guhabwa izo serivisi bakohereza ubusabe bwabo kuri email: [email protected] ndetse n’izabacungamutungo b’amashami atandukanye basabiyemo inguzanyo cyangwa bakabahamagara kuri telefoni zabo ziri ku mugereka bakabafasha kubona ubufasha bwose bakeneye.
Umwalimu Sacco utangaza ko abanyamuryango bazaba bahawe imwe muri izo serivisi batazemererwa guhabwa indi nguzanyo iyo ariyo yose kugeza ibihe byo kwirinda Coronavirus birangiye ndetse ngo abashoboye gukomeza kwishyura inguzanyo bazakomeza bazishyure.
Iyi Koperative yafashe icyo cyemezo mu rwego rwo korohereza abanyamuryango kubera ko hari abagiye bafata inguzanyo ku mishahara bakazikoresha mu bikorwa bibyara inyungu bishobora kuba byarahagaze muri iki gihe kubera icyorezo cya Coronavirus kandi ubwishyu buturuka ku mishahara hamwe n’inyungu zikomoka kuri iyo mishinga.
",https://m.igihe.com/ubukungu/article/covid-19-koperative-umwalimu-sacco-yorohereje-abayifitemo-inguzanyo-ihagarika,Business
COVID-19: U Buyapani bwashoye miliyari hafi igihumbi zo kuzahura ubukungu,"Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Minisitiri w’Intebe Shinzo Abe kuri uyu wa Mbere yatangaje ko miliyari 989 zigiye kwifashishwa mu kuzahura ubukungu n’ubucuruzi bwari butangiye guhura n’ihungabana.
Mu mafaranga yatanzwe harimo miliyari zo gufasha imiryango n’abafite ubucuruzi buciriritse batakibasha kugira icyo binjiza kubera amabwiriza yo kwirinda Coronavirus. Harimo kandi amafaranga yo kuziba icyuho cy’imisoro yinjiraga ndetse n’ayo gufasha za banki gutanga inguzanyo zitagira inyungu.
Biteganyijwe ko amakuru arambuye ku cyo ayo mafaranga azakoreshwa azatangazwa mu kiganiro n’abanyamakuru Minisitiri w’Intebe Shinzo azatanga kuri uyu wa Kabiri.
U Buyapani ni kimwe mu bihugu bike bimaze gushora amafaranga menshi mu kuzahura ubukungu bwabyo muri ibi bihe by’ihungabana ry’ubukungu ryatewe n’icyorezo cya Coronavirus nkuko CNN yabitangaje.
Mu kwezi gushize, Leta Zunze Ubumwe za Amerika zatanze miliyari ibihumbi bibiri z’amadolari yo gufasha kuzahura ubukungu. Niyo mafaranga menshi y’ingoboka yo kuzahura ubukungu icyo gihugu cyarekuye mu mateka yacyo.
Ibindi bihugu birimo u Bufaransa, u Budage, u Bwongereza, u Butaliyani na Espagne nabyo byatangaje ko bifite imigambi yo gushora menshi mu kuzahura ubukungu bwabyo.
Kugeza kuri uyu wa Mbere u Buyapani bufite abarwayi ba Coronavirus 3600 naho abamaze gupfa ni 85.
",https://m.igihe.com/ubukungu/article/covid-19-u-buyapani-bwashoye-miliyari-hafi-igihumbi-zo-kuzahura-ubukungu,Business
Leta yagaragaje uko miliyari 100 Frw zatanzwe na IMF zizakoresha n’ingaruka zitezwe mu bukungu,"Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
Ni inguzanyo u Rwanda rwahawe nyuma y’icyumweru kimwe ruyisabye, ikaba iri ku nyungu ya 0%, ikazishyurwa mu gihe cy’imyaka 10 uhereye mu myaka itanu n’igice iri imbere.
Minisitiri w’Imari n’Igenamigambi, Dr Ndagijimana Uzziel, yabwiye RBA, ko aya mafaranga atagenewe umushinga runaka, ahubwo ari ayajya mu ngengo y’imari akaziba icyuho giterwa n’uko muri iki gihe leta igomba gukoresha amafaranga menshi cyane cyane nko mu rwego rw’ubuzima.
Ati “Kugira ngo haboneke ibyangombwa byose byo gupima abantu, kuvuza ababonetseho uburwayi no kubona ibikoresho bitandukanye ndetse no gutabara abaturage badafite imirimo bakeneye iby’ibanze cyane cyane nk’ibyo kurya, ibyo ni ibintu bitari biteganyijwe mu ngengo y’imari byasabye ko dukoresha ayo dufite ariko dushaka n’andi yo kugira ngo azibe icyo cyuho”.
Minisitiri Ndagijimana avuga ko kimwe n’ahandi ku Isi, icyorezo cya Coronavirus kizagira ingaruka ku izamuka ry’ubukungu bw’u Rwanda, aho muri uyu mwaka bushobora kuzazamuka kuri 5.1% aho kuba 8.1% nk’uko byari byitezwe.
Ati “Ingengo y’imari izagirwaho ingaruka n’ubwoko bubiri; icya mbere ni uko amafaranga yagombaga kwinjira mu isanduku ya leta ava mu misoro azagabanuka urebye no ku bucuruzi byagaragaye ko amahoro yatangiye kugabanuka avuye ku bitumizwa hanze ariko n’imisoro y’imbere mu gihugu bitewe n’uko ibikorwa nabyo byasubiye inyuma, birasobanura ko n’imisoro ivamo nayo izagabanuka”.
“Icyuho cya kabiri kijyanye no gukoresha amafaranga menshi mu bintu bitunguranye. Twasubiye mu mibare yacu ijyanye n’imizamukire y’ubukungu, muzi ko umwaka ushize twari twageze ku muvuduko w’umusaruro mbumbe wa 9.4% ubwo ni 2019, muri uyu mwaka kubera nyine icyorezo, ubu twasubiye mu mibare dufatanyije n’ikigega mpuzamahanga cy’imari turateganya ko umuvuduko wamanuka ukagera kuri 5.1%”.
Uretse guhabwa inguzanyo na IMF, u Rwanda ruri mu biganiro na Banki y’Isi na Banki Nyafurika Itsura amajyambere, mu gushaka amafaranga yo kuziba icyuho mu bukungu bwarwo no guhangana na Coronavirus.
Minisitiri Ndagijimana asobanura ko izi nguzanyo nta kibazo zizateza ubukungu bw’igihugu kuko nk’iyatanzwe na IMF, izatangira kwishyura mu myaka itanu n’igice kandi ubukungu buzaba bwarazamutse ku buryo n’ubushobozi bwo kwishyura buzaba bwaramaze kwiyongera.
Ikindi kandi ni uko buri gihugu kiguza gishingiye ku bushobozi bwo kwishyura, bityo kikaba kitafata amafaranga arengeje ubushobozi busanzwe buteganyijwe bwo gukoresha inguzanyo.
Minisiteri y’Ubuzima mu Rwanda yatangaje ko kugeza kuri uyu wa 3 Mata 2020, umubare w’abarwayi ba Coronavirus mu gihugu umaze kugera kuri 89.
Inkuru bifitanye isano: IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus
",https://m.igihe.com/ubukungu/iterambere/article/leta-yagaragaje-uko-miliyari-100-frw-zatanzwe-na-imf-zizakoresha-n-ingaruka,Business
"Coronavirus: BK yorohereje abo yahaye inguzanyo, itanga miliyoni 282 Frw zo gufasha abatishoboye","Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
 	Abafite ibikorwa byahungabanye bashobora guhabwa amezi atatu batishyura inguzanyo
 	Abifuza gukomeza kwishyura bazakurirwaho inyungu z’ubutinde
 	BK igiye gushyikiriza Leta miliyoni 282 Frw zo gufasha abatishoboye
Guverinoma y’u Rwanda ikomeje gukora ibishoboka byose mu gukumira icyorezo cya Coronavirus cyugarije Isi, ndetse iheruka gufata icyemezo cyo guhagarika ibikorwa bituma abantu bahurira hamwe birimo iby’ubucuruzi, abantu basabwa kuguma mu rugo ndetse imipaka irafungwa. Inama y’abaminisitiri iheruka kwemeza ko icyo gihe cy’ibyumweru bibiri kizongerwaho iminsi 15.
Izi ngamba ni ingenzi mu gukumira Coronavirus, ariko zahungabanyije ibikorwa bitandukanye by’ubukungu ku buryo bikeneye kunganirwa, kugira ngo umunsi icyorezo cyagiye ku ruhande, ibikorwa bizasubire ku murongo.
Abatewe impungenge cyane n’iki cyorezo barimo abaryaga ari uko uwo munsi bakoze n’abacuruzi bafite inguzanyo ariko ibikorwa byabo byahagaze, kandi nta muntu uzi igihe ikibazo kizarangirira.
Banki ya Kigali nka banki ya mbere mu Rwanda inatanga inguzanyo nyinshi, yafashe ibyemezo bikomeye mu gushyigikira abakiliya bayo kimwe n’abanyarwanda batishoboye, bari mu bihe bitoroshye by’ubukungu kubera Coronavirus.
Mu byemezo byashyizwe ahagaragara kuri uyu wa Gatanu, ubuyobozi bwa Banki ya Kigali bwashimangiye ko “Banki ya Kigali yiteguye gutanga igihe kigeze ku mezi atatu hatishyurwa inguzanyo ku bo bigaragara ko ubukungu bwabo bwagizweho ingaruka n’ibi bihe bikomeye turimo.”
Yakomeje iti “Abakiliya bifuza gukomeza kwishyura inguzanyo zabo, tuzabakuriraho inyungu z’ubutinde ku nguzanyo zishyurwa buri kwezi, harimo n’inguzanyo za BKquick ndetse hakurweho inyungu z’ubutinde kuri Credit Card mu mezi ya Werurwe, Mata na Gicurasi 2020.”
Banki ya Kigali yatangaje ko abakiliya bifuza gufashwa muri ubwo buryo, bahamagara abakozi ba banki bakorana umunsi ku wundi cyangwa abayobozi b’amashami basabiyemo inguzanyo, bakabafasha kubona ubufasha bwose bakeneye kuri banki ""muri iki igihe gikomeye turimo.""
BK yatanze miliyoni 282 Frw zo gufasha abatishoboye
Banki ya Kigali yanatangaje ko mu rwego rwo gufasha imiryango ihanganye n’iki kibazo cya Coronavirus, Umuryango wa Banki ya Kigali uzatanga ku bihembo bigenerwa abakozi bayo, mu gutera inkunga ikigega cya COVID-19 Solidarity Fund.
Iyi banki yakomeje iti ""Ubuyobozi bwa Banki ya Kigali buzashyikiriza Leta 282,000,000 Frw, akaba ari nayo izakurikirana uko ayo mafaranga azakoreshwa mu gufasha imiryango itishoboye yagezweho n’ingaruka z’iki cyorezo.”
Ni inkunga izunganira cyane ibikorwa bikomeje byo gushyikiriza amafunguro abantu batakiva mu rugo kubera ingamba zafashwe, kandi bararyaga ari uko bakoze.
BK ivuga ko muri ibi bihe bitoroshye, imibereho myiza y’Abaturarwanda iyiha agaciro gakomeye, ibizeza gukomeza kubaha serivisi zose za banki cyane cyane bifashisha imiyoboro y’ikoranabuhanga.
Ikomeza iti “Twiyemeje gukomeza gutanga umusanzu wacu mu guharanira umutekano wa buri wese mu rugamba rwo kwirinda icyorezo cya Coronavirus.”
Kugeza kuri uyu wa Kane Minisiteri y’Ubuzima yari imaze gutangaza ko abanduye Coronavirus mu Rwanda ari 84. Ku rwego mpuzamahanga abamaze kuyandura barenze miliyoni imwe, abapfuye ni ibihumbi 45 naho abakize ni ibihumbi 220.
Mu rwego rwo gukumira iyi ndwara, ibihugu byahagaritse ubucuruzi mpuzamahanga ndetse ibyinshi byamaze gusaba abaturage kuguma mu ngo guhera muri Aziya, u Burayi, Amerika, Océanie na Afurika, ku buryo ubukungu bw’ibihugu n’ibikorwa by’abaturage byahungabanye.
Banki Nkuru y’u Rwanda iheruka kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus. Hanashyizweho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
Kugeza ku wa 31 Ukuboza 2019, inguzanyo Banki ya Kigali yatanze zazamutseho 19.3% ugereranyije n’umwaka wabanje, zigera kuri miliyari 678 Frw.
Kugeza kuri iyo tariki, BK yari imaze guha serivisi abakiliya 331,000 n’abakiliya banini 24,000. Ifite amashami 68, ibyuma 94 bya ATM n’ibyuma 2,233 bya POS bikoreshwa mu kwishyurana mu ikoranabuhanga, mu rwego rwo gukomeza kwirinda guhererekanya amafaranga mu ntoki hanirindwa ikwirakwira rya Coronavirus.
Mu gihembwe cya kane cy’umwaka ushize wa 2019, umutungo mbumbe wa BK warenze miliyari 1000 Frw nyuma yo kuzamuka 19.3% mu gihe inyungu yayo yageze kuri miliyari 37.3 Frw, bingana n’izamuka rya 36.3%.
",https://m.igihe.com/ubukungu/article/coronavirus-bk-yorohereje-abo-yahaye-inguzanyo-itanga-miliyoni-282-frw-zo,Business
BPR Plc yemereye abayifashemo inguzanyo kongera igihe cyo kwishyura ,"Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Ni inkuru nziza ku bakiliya b’iyi banki, kuko muri iki gihe mu buryo bwo gukumira ikwirakwira rya Coronavirus mu gihugu, ibikorwa byinshi byahagaritswe, abaturage basabwa kuguma mu rugo, ingendo hagati y’uturere n’imipaka bigafungwa.
Bamwe mu bafite impungenge ni abacuruzi bafashe inguzanyo muri banki, ibikorwa bikaba byarahagaze kandi bafite inshingano zo kwishyura buri kwezi ideni bafashe.
BPR Plc yatangaje ko yiteguye gufasha abakiliya bayo, bakongererwa igihe cyo kwishyura, yaba amafaranga bagurijwe cyangwa inyungu zayo, mu gihe ibikorwa byabo bicyisuganya kubera ingaruka za COVID-19.
Umuyobozi Mukuru wa BPR Plc, Maurice Toroitich, yabwiye IGIHE ko ubu buryo buzunganira cyane abantu barimo guhura n’ingaruka z’iki cyorezo.
Ati “Birareba umukiliya wese uzagaragaraza ko ibikorwa bye byahungabanyijwe na COVID-19, kubera ko twumva neza uburyo barimo guhura n’ibibazo by’amikoro.”
Iyi banki ivuga ko izakira ubusabe bw’abakiliya bayo, buri kibazo kikazajya gisuzumwa hakurikijwe ingaruka zigaragazwa ibikorwa byagize kubera Coronavirus.
Kugeza ubu ntabwo biramenyekanya igihe Coronavirus izamara mu Rwanda cyangwa ingaruka izagira mu buryo bwimbitse, nubwo iz’ibanze zatangiye kugaragara.
BPR Plc ivuga ko abagizweho ingaruka bashobora gusaba koroherezwa kwishyura inguzanyo banditse ubusabe bwabo kuri [email protected] Ni mu gihe amwe mu mashami y’iyi banki yabaye afunzwe by’agateganyo, akaba atari gukora nk’ibisanzwe mu rwego rwo gukumira Coronavirus.
Kugeza ubu abamaze kwandura Coronavirus mu Rwanda ni abantu 84, mu gihe ku rwego mpuzamahanga abamaze kwandura barenze miliyoni imwe.
BPR Atlas Mara ikorera mu gihugu hose, aho ifite amashami arenga 186. Ibarura ko mu bakiliya bayo ifitemo inguzanyo zigera kuri miliyari 174 Frw.
",https://m.igihe.com/ubukungu/article/bpr-plc-yemereye-abayifashemo-inguzanyo-kongera-igihe-cyo-kwishyura,Business
COVID-19: Miliyoni 13 Frw zimaze gucibwa abazamuye ibiciro by’ibiribwa i Kigali: Iyo badakumirwa hari gucura iki?,"Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Nubwo ibiciro byari byazamutse, Kampire yabwiye IGIHE ko atari uko abacuruzi bari basubiye kurangura ngo baranguzwe ku giciro cyo hejuru, kuko icyo gihe bari bagicuruza ibyo basanganywe mu bubiko.
Ati “Umuceri n’isukari byazamutse cyane, abacuruzi batubwira ko imipaka yafunzwe batakibasha kuyirangura hanze. Nk’umuceri wa Pakistan umufuka twawuguraga ibihumbi 21 none wageze kuri 26, urumva amafaranga yiyongereyeho ni menshi nyamara iyo urebye usanga batugurisha uwo basanganwe mu bubiko.”
Ibyabaye kuri Kampire byanabaye ku bandi hirya no hino mu gihugu, aho hari abacuruzi bumvise ko hashyizweho amabwiriza yo kuguma mu ngo ku baturage, bakazamura ibiciro kugira ngo bunguke amafaranga menshi dore ko abashaka ibiribwa muri iyi minsi ari benshi.
Ibiciruzwa nk’umuceri, isukari, kawunga, amavuta n’amakara ni bimwe mu byongerewe igiciro ku buryo bukomeye.
Bigitangira kumenyekana, tariki 15 Werurwe Minisiteri y’Ubucuruzi n’Inganda yari yatanze umuburo, ko umucuruzi uzazamura ibiciro yitwaje icyorezo azabihanirwa.
Aganira na RBA, Minisitiri Soraya Hakuziyaremye yagize ati “Ibiciro by’ibiribwa by’ibanze ntibigomba guhinduka, ibyinshi nk’umuceri, ibirayi, imboga byose ni ibyo twihingira hano iwacu [...] Turasaba abafite amaduka kuturiza ibiciro bitwaje iki cyorezo”
Yakomeje asaba abaturage gutanga amakuru aho babonye iki kibazo “Turasaba abaturage ko mu gihe habaho ko abacuruzi runaka bazamura ibiciro bitwaje ibi bihe bidasanzwe, kwegera inzego z’ibanze, kuko dufatanyije nazo ndetse n’ikigo cy’Igihugu gifite mu nshingano kurengera umuguzi.""
Kugeza kuwa Gatatu tariki ya 1 Mata, uhereye tariki 17 Werurwe, Minicom yatangazaga ko imaze guhana abacuruzi n’ibigo by’ubucuruzi 157 mu Mujyi wa Kigali, aho baciwe amande angana na 13 460 000 Frw. Hari kandi n’abafungiwe ubucuruzi.
Urebye ku rwego rw’igihugu, abaciwe amande n’abafungiwe ni benshi kuko mu minsi yabanje hari abacuruzi bo mu turere two hanze ya Kigali, Minicom yagiye igaragaza bahanwe. Nko kugeza kuwa 26 Werurwe mu turere twa Muhanga na Musanze, abacuruzi 63 bari bamaze gucibwa amande angana na 1195000 Frw.
Byari kugenda bite iyo Minicom idafata ingamba?
Igihe cyose abashaka ibicuruzwa ari benshi, ababicuruza ari bake ni ihame ko abacuruzi bashaka kongera ibiciro kugira ngo bunguke menshi.
Igitandukanye kuri ubu, ni uko Minicom yijeje ko ibiribwa mu gihugu bihari kuko nubwo hahagaritswe urujya n’uruza rw’abantu, ibinyabiziga bitwaye ibicuruzwa cyane cyane imyaka n’ibiribwa ntabwo byahagaritswe ku buryo abacuruzi bavuga ko bagiye kubirangura bakabibura.
Umusesenguzi mu by’ubukungu, Teddy Kaberuka, yabwiye IGIHE ko iyo hadafatwa ingamba z’ubugenzuzi no guhana abacuruzi bazamuye ibiciro, byashoboraga kuzamurwa nta mpamvu kandi gusubira hasi bikagorana.
Ati “Bari gukomeza kuzamura ibiciro kandi mu buryo buhoraho. Ni ukuvuga ngo uyu munsi barabizamura, umunsi ukurikiye bakongera kubera ko babona ko abantu nta bwinyagamburiro, bakarushaho kuzamura ku buryo ushobora gusanga nko mu byumweru bibiri ibiciro bimaze guhinduka nk’inshuro zirenga eshanu.”
Kaberuka avuga ko ubusanzwe ibiciro bihinduka bitewe n’uko aho byaturukaga bitagihari, bikaba ngombwa ko abacuruzi bajya kubivana kure noneho bakongeraho amafaranga ya rwa rugendo bakoze bajya kubizana.
Ntabwo ariko ubu bimeze kuko imodoka zavanaga ibicuruzwa mu bice bitandukanye by’igihugu ziracyagenda, ndetse n’izivana ibicuruzwa mu mahanga zikomeje kuza.
Ati “Iyo ibiciro bikomeje kuzamuka, wa muguzi atakaza ubushobozi cyane ko nta n’icyo noneho aba yinjiza mu gihe nk’iki. Niba warizigamiye ibihumbi ijana uvuga uti bizantunga mu byumweru bibiri, iyo ibiciro bitumbagiye ntabwo bwa bushobozi wari ufite bwo kugutunga mu byumweru bibiri biba bigishoboka. Ushobora gusanga nyuma y’iminsi ine ya mafaranga arangiye.”
Hategekimana Léonard ucururiza ahazwi nko mu Gihogere munsi ya Controle Technique arangurira mu isoko rya Kimironko. Yabwiye IGIHE ko ibiciro Minicom yashyizeho byari byiza kandi bikwiye ariko ko nabo bahendwa iyo bagiye kurangura.
Ati “Ni ibiciro bikwiriye koko ku banyarwanda ariko ni uko akenshi ibicuruzwa kuri ibyo biciro bashyizeho bitaboneka neza tukabishaka tukabibura, ariko ubundi ibiciro byashyizweho byari ibiciro byiza kandi bikwiriye.”
Kaberuka Teddy yavuze ko ubugenzuzi bw’ibiciro n’ibihano aho bibaye ngombwa mu bihe nk’ibi kuko bishobora kugira ingaruka zikomeye ku bukungu bw’igihugu kuko ibiciro byazamutse bidapfa kongera kugabanyuka.
Ati “Iyo habaye igihungabanya ubukungu , umuntu wese icyo afite yumva yacyungukaho birenze. Leta itabashije gushyiramo izo mbaraga ibiciro byakomeza kuzamuka. Ikibaho ku isoko, iyo igiciro cyazamutse biragoye ko kimanuka.”
Kuwa 16 Werurwe nibwo Minisiteri y’Ubucuruzi n’Inganda (Minicom) yatangaje ibiciro by’ibicuruzwa bimwe na bimwe bitagomba kurenzwa ku maguriro yo hirya no hino mu gihugu, iburira abazabirengaho bitwaje ko igihugu kiri mu bihe bidasanzwe byo guhangana n’icyorezo cya Coronavirus.
Inkuru bijyanye: Minicom yatangaje ibiciro ntarengwa by’ibicuruzwa, iburira abacuruzi babirenza bitwaje Coronavirus
MINICOM yashyizeho ibiciro ntarengwa by’amakara akomeje kuzamura ibiciro
",https://m.igihe.com/ubukungu/ubucuruzi/article/covid-19-miliyoni-13-zimaze-gucibwa-abazamuye-ibiciro-by-ibiribwa-i-kigali-iyo,Business
 IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus,"Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
IMF ivuga ko ingaruka z’icyorezo cya COVID-19 mu bukungu ziri kugaragara, bikazagera no ku cyerekezo cya hafi ibihugu byari bifite. Gusa abayobozi bihutiye gushyiraho ingamba zo gufasha kwirinda no kugabanya ikwirakwizwa ry’iki cyorezo.
Byitezwe ko aya mafaranga azunganira ingufu z’ubuyobozi mu guhagarika igabanuka ry’ubwizigame mu mafaranga y’amahanga akenerwa, no kunganira ingengo y’imari mu kongera amafaranga ashyirwa mu bikorwa byo gukumira icyorezo no kugabanya ingaruka cyagira ku bukungu. Aya mafaranga kandi byitezwe ko asembura izindi nkunga z’amahanga, cyane cyane mu buryo bw’impano.
Nyuma y’ibiganiro byemerejwemo ayo mafaranga, Umuyobozi wungirije w’Inama y’Ubuyobozi ya IMF, Tao Zhang, yavuze ko icyorezo cya COVID-19 cyahungabanyije ubukungu bw’u Rwanda, ku buryo byari kugira ingaruka ku mafaranga igihugu cyinjiza n’ayo gikeneye gukoresha.
Ubwo Coronavirus yatahurwaga mu Rwanda, hafashwe ingamba zo kuyikumira zirimo gufunga imipaka, ingendo n’ibikorwa byinshi by’ubucuruzi, ku buryo ingaruka za Coronavirus zageze ku bikorwa byose bibyara inyungu. Bitewe n’ibibazo bijyana n’iki cyorezo no kuba nta wamenya igihe kizarangirira, ingaruka zishobora gukomeza kwiyongera.
Zhang yakomeje ati ""Inkunga ya IMF binyuze mu nguzanyo zihutirwa izafasha mu kugabanya igitutu COVID-19 ikomeje gushyira ku bucuruzi, ubukerarugendo n’ububiko bw’amafaranga y’amahanga akenerwa mu ivunjisha, kandi izatanga ubushobozi bukenewe cyane mu rwego rw’ubuzima, ku ngo n’ibigo byagizweho ingaruka n’ibi bibazo. Ikwiye kandi kuba nk’intangiriro y’abaterankunga.""
IMF inatanga inama ko mu mikoreshereze y’imari, amafaranga aba akwiye kwifashishwa mu bintu byihutirwa, ariko ntihanibagirane izindi nzego z’ingenzi mu buzima bw’abaturage.
Aya mafaranga yemejwe mu gihe umubare w’abamaze kwandura Coronavirus mu Rwanda wageze ku bantu 82.
Ku rwego mpuzamahanga, abamaze kwandura Coronavirus bamaze kurenga miliyoni imwe, abamaze gupfa ni ibihumbi 53 naho abamaze gukira ni ibihumbi 212.
",https://m.igihe.com/ubukungu/article/imf-yemeje-miliyari-zisaga-100-frw-zizafasha-u-rwanda-mu-bikorwa-byo-guhangana,Business
COVID-19: Sosiyete z’indege zizahomba miliyari 252$ kubera guhagarika ingendo,"Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Ni ku nshuro ya gatatu Ihuriro Mpuzamahanga rya Sosiyete z’indege (IATA), rigaragaza ingaruka z’icyorezo cya Covid-19.
Umuyobozi w’ishami ry’ubukungu muri IATA, Brian Pierce, avuga ko ‘bitewe n’ubukana bwo guhagarika ingendo ndetse n’igabanuka ry’ubukungu ku Isi, kuri ubu hateganyijwe ko igihombo ku byinjizwa n’indege zitwara abagenzi gishobora kugera kuri miliyari 252$, bingana n’igabanuka rya 44% by’ibyabonetse mu 2019”.
Iri teganya rishingiye ku bishobora guterwa no guhagarika ingendo kugeza ku mezi atatu, ndetse n’uburyo ubukungu bwakongera kuzahurwa nyuma yaho muri uyu mwaka.
Kuwa 5 Werurwe, IATA yateganyaga ko igihombo sosiyete z’ubwikorezi bw’indege zizahura nacyo kizaba miliyari 113$. Ibi byari mbere y’uko ibihugu byinshi bihagarika ingendo z’indege zitwara abagenzi.
Umuyobozi wa IATA, Alexandre de Juniac, yavuze ko sosiyete z’ubwikorezi bw’indege zikeneye miliyari 200$ ako kanya zo gushyigikira ibikorwa byazo.
IATA ivuga ko gusubira inyuma k’urwego rw’ubwikorezi bw’indege bizatuma hari akazi kagera kuri miliyoni 65 kazabura.
Nubwo ubwikorezi bw’imizigo bwiyongereye bitewe n’ibikenewe cyane muri iyi minsi, IATA, ivuga ko kugabanuka kw’ingendo z’abagenzi bisobanuye ko hari amafaranga yinjizwaga azagabanyuka.
Umwaka ushize sosiyete z’indege zahombye miliyoni ijana z’amadolari, mu gihe Covid-19, yakomeza kwiyongera igihombo kizazamuka cyane.
",https://m.igihe.com/ubukungu/article/covid-19-sosiyete-z-indege-zizahomba-miliyari-252-kubera-guhagarika-ingendo,Business
Access Bank Rwanda yasabye abakiriya bayo gukoresha uburyo bw’ikoranabuhanga birinda COVID-19,"Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Iyi banki yagize iti “Hagendewe ku ngamba zashyizweho mu guhangana n’ikwirakwira ry’icyorezo cya COVID-19, turabakangurira gukoresha uburyo banki yanyu yabashyiriyeho, kugira ngo mukomeze gahunda zanyu aho muri hose.”
 “Uburyo bwacu bw’ikoranabuhanga buzabafasha kohererezanya mafaranga, kwishyurana, kugenzura konti zanyu n’ibindi.”
 Access Bank Rwanda ivuga ko umuntu ashobora kwiyandikisha ku miyoboro itandukanye nka ‘Access Mobile USSD’ kuburyo yabasha gukoresha serivisi za Banki kuri telefone ye ngendanwa. Kwiyandikisha biroroshye ni ugukanda *903*1# ugakurikiza amabwiriza.
 Ushobora kureba amafaranga ari kuri konti yawe, kohereza amafaranga (kuri mobile money no mu zindi banki), kubona PayDay Loan (Inguzanyo ku mushahara itangirwa kuri telefone), kugura ikarita yo guhamagara, umuriro, Startimes ndetse n’ibindi.
Ushobora kandi kuba wanakoresha uburyo bwa Access Pay online banking wishyura imisoro ndetse unohereza amafaranga ku bantu benshi batandukanye icyarimwe (Bulk transfers).
Hari kandi WhatsApp Banking yagufasha kugera kuri serivizi za Access Bank Rwanda ukoresheje WhatsApp, bisaba kwandikira izi nimero +250738000903 ukoresheje WhatsApp.
Access Bank Rwanda ivuga ko ukeneye ibindi bisobanuro, wabariza kuri: 0788145300, cyangwa kuri [email protected]
Access Bank Rwanda Plc ni imwe muri banki zikomeye mu Rwanda, umwaka ushize ikaba yarahawe impamyabushobozi eshatu zikomeye ku rwego rw’amabanki, zishimangira ubushobozi bwayo mu gutanga serivisi nziza ku bakiriya no kurinda umutekano wa konti zabo n’uw’amakuru ya banki muri rusange.
",https://m.igihe.com/ubukungu/amabanki/article/access-bank-rwanda-yasabye-abakiriya-bayo-gukoresha-uburyo-bw-ikoranabuhanga,Business
Ibigo by’imari bigeze he bifasha ababigana mu guhangana na COVID-19?,"Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Mu itangazo BNR yashyize hanze ku wa Gatatu tariki 18 Werurwe 2020, yavuze ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga, yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Koperative yo kuzigama no kugiriza ‘Zigama CSS’ yatangaje ko ku ruhande rwayo yorohereje abanyamuryango bayo bafite umwenda, ubu bakaba bemerewe kwishyura inyungu gusa muri ibi bihe byo guhangana na COVID-19, ishyingu (capital) bakazaryishyura ibihe bikomeye birangiye.
Umuyobozi Mukuru wa Zigama CSS, Col Corneille Emile Nkundimana, yabwiye IGIHE ko iyo habaye icyorezo nk’iki, umuntu aba akwiye kureba niba ibyo ashinzwe gukora yarushaho kubikora neza bikagirira akamaro abo abikorera.
Ati “Abanyamuryango bacu ntibaba mu ngo zabo, ubwo abandi babasaba kuguma mu rugo, bo ubu nibwo bari ku kazi. Bamwe barinze imipaka, abandi barinze abantu bari kugenda kandi imiryango yabo na yo iri mu rugo.”
Yongeyeho ko bavuganye n’ubuyobozi, bemeza ko guhera muri uku kwezi abanyamuryango bafite umwenda wa koperative bazishyuzwa gusa inyungu kugira ngo ideni ritazamuka ariko inguzanyo isanzwe yo ikazishyurwa icyorezo cya COVID-19 cyarangiye.
Ati “Iki cyemezo kizakomeza gukurikizwa mu gihe cyose ibihe bitari byahinduka, ariko na none ntibizarenza umwaka umwe kuko byahita bihungabanya cyane ubukungu bwa koperative ntibe ikibashije gufasha abanyamuryango.”
Banki Nkuru y’u Rwanda (BNR) iherutse kwemerera ibigo by’imari bikorera mu Rwanda gusubiramo amasezerano y’inguzanyo byagiranye n’abakiliya babyo kugira ngo azorohereze ababibereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Umuyobozi Mukuru wa Equity Bank Rwanda, Hannington Namara, na we yabwiye IGIHE ko mu rwego rwo kurushaho gufasha abakiriya babo n’abataraba abakiliya kuguma mu rugo kandi bakabona serivisi za banki bakeneye; bashyizeho uburyo butandukanye burimo gukuraho ikiguzi icyo ari cyo cyose kijyana no gukura amafaranga kuri konti ndetse no gufungura konti nshya bidasabye umuntu kujya kuri banki cyangwa kwegera umu-agent.
Ati “Icyo twakoze ni ugukuraho impamvu yose yakajyanye abantu kuri banki ku buryo ibyo bakeneye byose babikorera kuri telephone zabo.”
Mu rwego rwo gufasha amabanki, BNR yatangaje ko igiye ‘kugabanya igipimo gitegetswe cy’amafaranga y’ubwizigame banki itajya munsi’, aho yatangaje ko “mu rwego rwo gufasha amabanki gukomeza gufasha inzego z’ubucuruzi zizahungabanywa na coronavirus, yiyemeje ko kuva tariki 1 Mata 2020, igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
BNR kandi yashyizeho inguzanyo y’ingoboka ya miliyari 50 Frw banki zakwiyambaza igihe zigize ikibazo cy’amafaranga.
Yanatangaje ko izakomeza gukurikirana ishyirwa mu bikorwa ry’ingamba zose zashyizweho mu rwego rw’ubukungu no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha amahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
Kugeza ubu ibikorwa hafi ya byose ubukungu bw’ibihugu bushingiyeho byasubiye inyuma kubera umuvuduko icyorezo cya COVID-19 kiri gukwirakwiraho hirya no hino ku Isi.
Abasesenguzi bavuga ko ubukungu bw’isi buzasubira inyuma kuruta uko byagenze mu myaka 12 ishize, ubwo ubukungu bw’isi bwahungabanaga muri rusange kuko amasoko y’imari n’imigabane nka kimwe mu bimenyetso bikomeye bigaragaza uko ubukungu buhagaze, yahungabanye cyane ku ikubitiro.
",https://m.igihe.com/ubukungu/article/ibigo-by-imari-bigeze-he-bifasha-ababigana-mu-guhangana-na-covid-19,Business
Kigali: Ku munsi umwe abacuruzi 18 bahaniwe kuzamura ibiciro,"Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Kuri uyu wa Kane, tariki ya 26 Werurwe 2020, MINICOM yatangaje ko yahannye abacuruzi 18 bo mu turere twa Gasabo na Nyarugenge, bafatiwe mu makosa yo kuzamura ibiciro, kudatanga inyemezabwishyu no kutamanika ibiciro by’ibicuruzwa byabo aho abakiriya babibona, bagamije na bwo kugurisha ku giciro kinyuranye n’ibyashyizweho.
Tariki ya 16 na 22 Werurwe 2020, MINICOM yasohoye amatangazo asaba abacuruzi bose kubahiriza ibikubiye mu itegeko nomero 36/2012 ryo ku wa 21 Nzeri 2012 rigena ihiganwa no kurengera abaguzi ndetse n’itegeko nomero 35/91 ryo ku wa 5 Kanama 1991 rigena imitunganyirize y’ubucuruzi bw’imbere mu gihugu nk’uko ryavuguruwe n’itegeko nomero 15/2001 ryo ku wa 21 Mutarama 2001.
Iyi minisiteri ivuga ko ishingiye ku igenzura imaze iminsi ikora ku masoko manini n’ahandi hakorerwa ubucuruzi mu Mujyi wa Kigali, aho bigaragara ko hari abacuruzi bakomeje kuzamura ibiciro ku biribwa, abandi bagakoresha iminzani itujuje ubuziranenge, hakaba n’abatanga inyemezabuguzi zitajyanye n’ibyaguzwe […] isaba abacuruzi kureka kwica amategeko.
MINICOM yanasabye ko igiciro cy’umufuka w’amakara yari amaze kuba ikibazo hirya no hino, ko kitagomba kurenza amafaranga y’u Rwanda 10 500 mu kurangura, abacuruza na bo bagasabwa kutarenza 12 000 mu gihe bari kuyaha abakiriya babo.
Minisiteri y’Ubucuruzi n’Inganda ivuga ko umucuruzi uzafatwa anyuranya n’amategeko yashyizweho, azahanwa n’ingingo ya 52 n’iya 55 zigize itegeko rigenga ihiganwa no kurengera abaguzi ndetse no gukurwaho kuva kuri 5% kugeza ku 10% by’umusaruro w’ikigo cye mu mwaka ukurikiyeho cyangwa akaba yatanga amande ari hagati y’ibihumbi 200 na miliyoni eshanu z’amafaranga y’u Rwanda, mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Kuva tariki ya 17 kugera ku ya 26 Werurwe 2020, MINICOM imaze guhana abacuruzi n’ibigo by’ubucuruzi 108 mu Mujyi wa Kigali baciwe amande angana na 8 500 000 Frw. Mu Karere ka Musanze na Muhanga, hamaze guhanwa abacuruzi 63 baciwe amande angana na 1 195 000 Frw.
Itegeko rigenga imitunganyirize y’ubucuruzi bw’imbere mu gihugu ryemerera leta gutanga ihazabu y’inyongera, isaba uwagaragaweho kunyuranya n’amategeko kwishyura inyungu yungutse ku muguzi no guhagarika ibikorwa by’ubucuruzi byateye ayo makosa mu gihe cy’amezi atatu.
",https://m.igihe.com/ubukungu/ubucuruzi/article/kigali-ku-munsi-umwe-abacuruzi-18-bahaniwe-kuzamura-ibiciro,Business
Afreximbank igiye gutanga miliyari 3$ yo guhangana n’ingaruka za Coronavirus muri Afurika,"Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Iyi nkunga yemejwe n’ubuyobozi bw’inama y’ubutegetsi y’iyi banki, yateranye tariki 20 Werurwe 2020.
Umugabane wa Afurika ukomeje kwibasirwa na Coronavirus yibasiye Isi muri rusange, imibare igaragaza ko mu bihugu 54 bigize uyu mugabane, iki cyorezo cyamaze kugera mu bihugu 43, abantu barenga 1700 bamaze kwandura naho 56 bamaze gupfa.
Ibi byatumye ibihugu byinshi kuri uyu mugabane bifata ingamba zikomeye kugira ngo iki cyorezo kidakomeza gukwirakwira mu buryo bworoshye, harimo guhagarika ingendo z’indege n’ibindi bikorwa by’ubucuruzi.
Tariki 13 uku kwezi, Ikigo Nyafurika cy’ibarurishamibare (ECA), cyatangaje ko uyu mugabane uzahomba akayabo ka miliyari 65 z’amadolari ya Amerika kubera ihungabana ry’ibikomoka kuri peteroli na miliyari 101 z’amadolari kubera ibyo woherezaga mu mahanga muri uyu mwaka wa 2020.
Iyi banki ivuga ko iyi nkunga izakoreshwa mu gufasha ibihugu bigize Afreximbank mu bijyanye n’ingaruka iki cyorezo kirimo guteza, byaba mu by’ubuzima ndetse n’ubukungu.
Itangazo ryayo rivuga ko izafasha kandi banki nkuru z’ibihugu n’ibindi bigo by’imari, kubera ingaruka iki cyorezo cyabigizeho.
Izafasha kandi mu gushyira mu gushyira ku murongo ibijyanye n’amadevize, ikibazo cy’ibyinjizwa mu bihugu n’ibindi.
Ivuga ko izafasha ibihugu aho wasangaga ubukungu bwabyo bushingiye ku byo byohereza mu mahanga harimo nk’amabuye y’agaciro, ubu bikaba byarahuye n’isubira inyuma ry’amafaranga byavanagamo.
Ubu bufasha buzaza buciye mu nkunga zihabwa ibyo bihugu, mu nguzanyo, ingwate n’ubundi buryo.
Perezida wa Afreximbank, Prof. Benedict Oramah, yavuze ko icyorezo cya Coronavirus cyazanye akaga gakomeye n’ihungabana ry’ubukungu.
Yagize ati “Uretse ingaruka zikomeye kirimo kugira ku kiremwamuntu, iki cyorezo cyagize ingaruka ku bukungu bw’Isi, kizatuma kandi ubukungu buhungabana ku kigero cya 0.4%.”
Yavuze kandi ko ubukungu bw’Isi buzava kuri 2.9% bwariho mu 2019, bugere kuri 2.5% mu 2020.
Ati “Uburyo bwihuse bwo gufasha burakenewe mu guhangana n’iki kibazo kuri uyu mugabane, Afurika irimo kugira ihungabana rikomeye mu byo yakuraga mu bukerarugendo, isubira inyuma ry’amafaranga, ihindagurika ry’ibiciro by’ibiribwa n’ihungabana ry’ibyo bakoraga.”
Yavuze ko Afreximbank izakorana n’amabanki y’iterambere mu bihugu bisanzwe, kugira ngo ibi bihugu bishobore guhangana n’ingaruka zirimo guterwa n’iki cyorezo.
Afreximbank isanzwe ifite amateka mu gufasha ibihugu bya Afurika mu gihe havutse ikibazo cy’ihungabana ry’ubukungu.
Mu 2015 ubwo habaga ikibazo cy’ihungabana ry’ubukungu, iyi banki yatanze inkunga ya miliyari 10 z’amadolari ya Amerika ku bihugu binyamuryango.
Banki Nyafurika iteza imbere ubucuruzi yashinzwe mu 1993, ishingwa na za leta kuri uyu mugabane n’abikorera. Kuva mu 1994 imaze gutanga inkunga ya miliyari 67 ku bikorwa by’ubucuruzi, naho umutungo fatizo wayo ugera kuri miliyari 13 z’amadolari ya Amerika.
",https://m.igihe.com/ubukungu/article/afreximbank-igiye-gutanga-miliyari-3-yo-guhangana-n-ingaruka-za-coronavirus,Business
COVID-19: RRA yorohereje abasora; itariki ntarengwa yo kwemeza ibitabo by’ibaruramari yimuriwe Gicurasi,"Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Izi ngamba zije mu gihe ibikorwa bitandukanye birimo n’iby’ubucuruzi byahagaze mu rwego rwo kubahiriza ingamba zo gukumira no kurwanya ikwirakwira rya Novel Coronavirus.
Zimwe mu ngamba zafashwe harimo ko RRA ihagaritse ubugenzuzi mu gihe cy’ukwezi kumwe, kubarwa haherewe ku itariki ya 18 Werurwe 2020.
RRA ivuga ko ibaye ihagaritse igenzura risesuye n’igenzura ku misoro n’amahoro bya gasutamo, ariko hakazakomeza ubugenzuzi bukorewe mu biro.
Iki kigo kandi kivuga ko cyongereye igihe cyo kwemeza ibitabo by’ibaruramari, aho abasora bagomba kumenyekanisha no kwishyura umusoro ku nyungu z’umwaka wa 2019 bitarenze tariki ya 31 Werurwe 2020 nk’uko biteganywa n’itegeko.
Gusa ngo kubasabwa ko ibitabo by’ibaruramari ryabo ry’umwaka ribanza kwemezwa n’ababigize umwuga ariko bakaba batarabikora kugira ngo bamenyekanishe ndetse banishyure, bemerewe gukora imenyekanisha no kwishyura umusoro ku nyungu bagize mu mwaka washize bashingiye ku bitabo by’ibaruramari bafite, kabone n’ubwo byaba bitaremezwa n’ababigize umwuga.
Igihe cyo kwemeza ibitabo cyongereweho amezi abiri ku batarabikora, bivuze ko itariki ntarengwa ari 31 Gicurasi 2020.
RRA kandi yemeje ko abasora bose basaba ubwumvikane mu gukemura ibibazo by’imisoro, ko ubusabe bwabo buzajya bwakirwa badasabwe kubanza kwishyura avansi ya 25% y’umusoro wose baciwe; ibi bikazamara igihe cy’iminsi 30, uhereye tariki ya 23 Werurwe 2020.
Ku bijyanye na serivisi zisanzwe nko kumenyekanisha no kwishyura umusoro hifashishijwe telefone cyangwa umurongo wo guhamagaraho, abasora bahawe umurongo wa telefone na imeri (Email) byihariye, bizabafasha kubona serivisi bifuza bitabagoye kandi mu buryo bwihuse.
RRA ivuga ko ubwo bufasha bwose buboneka ku mashami yose y’Ikigo cy’Imisoro n’Amahoro mu Rwanda, haba kuri za gasutamo, ahatangirwa imisoro y’imbere mu gihugu ndetse n’imisoro yeguriwe inzego z’ibanze.
Ku bashaka kohereza busabe bwabo, ngo bazajya babwohereza bifashishije internet kuri email ya Umuhire Regine ([email protected]) cyangwa bagahamagara kuri 0788312953.
Ingamba z'igihe gito z'Ikigo cy'Imisoro n'Amahoro zo guhangana n'ingaruka za COVID-19 ku basora.Short Term Measures to COVID-19: Support to Taxpayers. pic.twitter.com/Yzhgqp85VO
— Rwanda Revenue Authority (@rrainfo) March 25, 2020
",https://m.igihe.com/ubukungu/ubucuruzi/article/covid-19-rra-yorohereje-abasora-itariki-ntarengwa-yo-kwemeza-ibitabo-by,Business
Banki zasabwe gufunga amwe mu mashami yazo mu gukumira ikwirakwira rya COVID-19,"Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Mu itangazo ryo ku mugoroba wo ku wa 24 Werurwe 2020, RBA yagaragaje ko iki cyemezo cyafashwe bijyanye n’ingamba zashyizweho zo guhangana n’ubwiyongere bwa COVID-19.
Kuva umurwayi wa mbere yaboneka mu Rwanda ku wa 14 Werurwe 2020, abagera kuri 40 ni bimaze kwemezwa ko banduye iki cyorezo cyibasiye Isi.
Itangazo ryashyizweho umukono n’Umuyobozi Mukuru wa RBA, Robin Bairstow, rivuga ko “RBA yasabye amabanki gufunga by’agateganyo amwe mu mashami yayo by’umwihariko ayo mu Mujyi wa Kigali mu kugabanya ikwirakwira rya COVID-19 no gushyigikira ingamba zashyizweho na leta zo gukuraho ingendo zitari ngombwa mu gihugu.’’
RBA yijeje gukomeza kugenzura uko ikibazo kimeze, kumenyesha abanyamuryango, abakozi, abakiliya n’abandi bafatanyabikorwa amakuru agezweho kuri COVID-19.
Mu butumwa bwa RBA igira iti “Buri banki izamenyesha abakiliya bayo binyuze mu buryo isanzwe ibikoramo uko bazakomeza kubona serivisi z’ikoranabuhanga.”
Leta y’u Rwanda yafashe ingamba zo guhangana n’ikwirakwira rya COVID-19 zirimo gufunga ibigo by’amashuri na kaminuza, insengero no guhagarika ibikorwa bihuriza hamwe abantu benshi.
Minisiteri y’Ubuzima yasabye abaturarwanda gukomeza kwitwararika no gukurikiza ingamba zashyizweho na Leta zijyanye no kwirinda ikwirakwira rya COVID-19 zirimo guhagarika ubucuruzi bw’ibikorwa bitari iby’ibanze, guhagarika ingendo zihuza imijyi n’uturere n’izindi zitari ngombwa no kuva mu rugo nta mpamvu zihutirwa.
Abantu bose bageze mu Rwanda mu byumweru bibiri bishize basabwa kwishyira mu kato mu gihe cy’iminsi 14 guhera igihe bagereye mu Rwanda ndetse no gukurikiza amabwiriza y’inzego z’ubuzima yo gukaraba intoki kenshi kandi neza no kubahiriza intera ya metero imwe hagati y’abantu.
Ku wa 21 Werurwe 2020 saa 23:59, nibwo Minisitiri w’Intebe, Dr Ngirente Edouard, yasohoye amabwiriza avuga ko ingendo zitari ngombwa zihagaritswe, abantu basabwa guhagarika gusohoka mu rugo nta mpamvu zihutirwa, uretse abatanga n’abashaka serivisi z’ingenzi zirimo kwivuza, guhaha, iza banki n’izindi.
Serivisi za banki zari zimaze iminsi itatu zikoreshwa ariko hibandwa ku kwinjiza abakiliya bazo mu gukoresha ikoranabuhanga haba mu kubitsa no kubikuza amafaranga.
Ku wa 18 Werurwe 2020 nibwo Banki Nkuru y’u Rwanda (BNR) yanzuye kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura, yanakuyeho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu mezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/article/banki-zasabwe-gufunga-amwe-mu-mashami-yazo-mu-gukumira-ikwirakwira-rya-covid-19,Business
"MINAGRI yasabye abahinzi n’aborozi kongera ingufu mu bikorwa byabo, birinda coronavirus ","Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Itangazo MINAGRI yashyize hanze ku itariki 23 Werurwe 2020 rigaragaza ko ibikorwa by’umuhinzi n’ubworozi bigomba gukomeza kugira ngo hatazagira ikibazo cy’ibiribwa kibaho bikubitiyeho n’ibihe bikomeye byo kwirinda coronavirus.
Iyo Minisiteri itangaza ko serivisi zo kubona imiti n’ibiribwa by’amatungo, inyongeramusaruro, kugura no gukusanya umusaruro w’ubuhinzi n’ubworozi, iyamamaza buhinzi n’ubworozi n’inganda zitunganya ibiribwa bitagomba guhagarara.
Itangazo ryashyizweho umukono na Minisitiri Dr. Geraldine Mukeshimana rivuga ko Farumasi z’imiti y’amatungo zirakomeza gukora, isaba abayicuruza bakeneye kujya kuyirangura i Kigali kubisabira uruhushya rubigaragara ku Mirenge bakoreramo.
Inganda zisanzwe zemerewe gukora ibiryo by’amatungo zasabwe gushyiraho gahunda y’abakozi bake mu buryo bikomeza gukorwa bikagezwa ku maguriro ari hirya no hino mu Turere aho aborozi bakomeza kubigura.
Inganda zikeneye kugura ibikenerwa mu gukora ibiryo by’imvange by’amatungo i Kigali zibisabira uruhushya rw’inzira ku buyobozi bw’Akarere zikoreramo.
Ni mu gihe kandi ku bijyanye n’inyongeramusaruro aho zicururizwa hose hakomeza gukora mu rwego rwo kugeza imbuto z’indobanure n’ifumbire ku bahinzi hagamijwe kongera umusaruro.
Mu gucuruza no kugura inyongeramusaruro abantu bagomba gukomeza amabwiriza yo kwirinda. Umucuruzi asabwa kuba yambaye agapfukamunwa n’uturinda ntoki, abaguzi bakinjira umwe umwe kandi bakazirikana intera nibura ye metero imwe hagati yabo.
Abacuruzi b’inyongeramusaruro bakeneye kujya kurangura ku bubiko buri hafi yabo basabwa gukorana n’ubuyobozi bw’Imirenge baherereyemo kugira ngo bahabwe uburenganzira bwo kujyayo.
Amakamyo atwara inyongeramusaruro n’imodoka zitwara umwuka ubika intanga byemerewe gukomeza ingendo ariko ntizitware abantu barenze babiri. Ibyo bigakorwa no ku zijyanye ibyatunganyijwe ku isoko.
Muri iryo tangazo MINAGRI yasabwe gukangurira abahinzi guhinga ubuso bwose.
Yagize iti “ Hakoreshejwe indangururamajwi n’ubundi buryo bwose bushoboka harimo n’ubw’ikoranabuhanga mu Midugudu no mu Tugari, abakozi bashinzwe ubuhinzi ku nzego zose barasabwa gukomeza gufasha abahinzi babagezaho amakuru yose bakenera, babashishikariza guhinga ubuso bwose kandi neza hakoreshwa inyongeramusaruro ariko banabagezaho ubutumwa bwo kwirinda coronavirus.”
Inganda nini, ibigo na Koperative bifite imirima minini cyane cyane abafite inganda z’ icyayi, isukari, amata, umuceri, ikawa n’amafu zasabwe gusigarana abakozi bake ariko batuma imirimo ikomeza. Abari mu bikorwa byo gusarura no gutubura imbuto nabo basabwe gukorana n’imirenge kuburyo bahabwa ibyangombwa bibemerera gukomeza iyo mirimo.
",https://m.igihe.com/ubukungu/article/minagri-yasabye-abahinzi-n-aborozi-kongera-ingufu-mu-bikorwa-byabo-birinda,Business
Airtel yijeje abakiliya bayo gukomeza kunoza serivisi zibafasha kwirinda Coronavirus,"Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Ubuyobozi bwa Airtel buvuga ko buzirikana ibihe bigoranye igihugu kiri kunyuramo n’ingaruka biri kugira ku buzima busanzwe bw’abakiliya n’abakozi bayo nyuma y’ingamba zafashwe zirimo guhagarika ibikorwa bitandukanye mu gihugu kubera Coronavirus.
Umuyobozi Mukuru wa Airtel mu Rwanda, Amit Chawla, yavuze ko biteguye gukora igishoboka cyose bagahangana n’imbogamizi abakiliya babo bashobora guhura na zo mu bihe by’icyorezo cya COVID-19.
Yagize ati “Mu rwego rwo gushyira mu bikorwa amabwiriza yatanzwe n’Ibiro bya Minisitiri w’Intebe na RURA ku ngamba nshya zigamije guhangana n’ikwirakwira ry’iki cyorezo mu Rwanda, twiyemeje gushyira mu bikorwa ingamba zose zidufasha kugikumira ku bakiliya bacu.”
Chawla yakomeje avuga ko ibiro bya Airtel bitanga serivisi zayo zose bizajya biba bifunguye guhera saa 08:00 za mu gitondo kugeza saa 15:00 z’igicamunsi.
Yasabye abakiliya ba Airtel kwimenyereza gukoresha imiyoboro ibafasha kubona ibyo bakeneye bitabasabye kwifashisha undi muntu nka serivisi ya Airtel Money, kugura ama-inite na internet, kuko ari inyungu za buri ruhande kuba ibikenewe byose bibasha kuboneka muri telefoni y’umukiliya.
Airtel ivuga ko abacuruzi bayo ba Airtel Money bakomeje gukora nk’ibisanzwe, batanga serivisi zose z’ingenzi. Iyi sosiyete yijeje abakiliya ko abo bacuruzi bazakomeza kwita ku isuku y’intoki kandi bubahiriza intera ya metero imwe hagati ya bo mu gihe babaha serivisi.
Abakiliya ba Airtel bazakomeza guhabwa serivisi za Airtel Money no kwishyurana mu buryo butandukanye ku mashami ari hirya no hino hubahirizwa ingamba z’isuku nk’uko zagenwe.
Iyi sosiyete yongeye kwibutsa ko inyandiko zose z’abafatanyabikorwa bayo n’abakiliya bose zigomba koherezwa kuri email ya [[email protected]] kuko nta nyandiko zifatika zemewe muri iki gihe cyo kwirinda no gukumira ikwirakwira rya Coronavirus.
Airtel iri muri sosiyete zikomeye mu zitanga serivisi z’itumanaho mu gihugu igendera ku ihame ryo kwibanda cyane cyane ku kubungabunga umutekano n’imibereho myiza y’abakozi n’abakiliya bayo hashyirwaho uburyo butuma ibikorwa bidahungabana.
",https://m.igihe.com/ubukungu/article/airtel-yijeje-abakiriya-bayo-gukomeza-kunoza-serivisi-zibafasha-kwirinda,Business
"BPR Atlas Mara yakuyeho ikiguzi kuri zimwe muri serivisi, isaba abayigana kwimakaza ikoranabuhanga","Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Izi ngamba zafashwe mu gihe abarwayi bamaze kubonekaho Coronavirus mu Rwanda bageze kuri 19 , ariko bakaba barahuye n’abandi bantu basaga 680.
BPR Atlas Mara nka Banki y’Abaturage yatangiye gushyira mu bikorwa imyanzuro igamije gufasha abakiliya n’abakozi kurushaho kwirinda Coronavirus ihangayikishije u Rwanda n’Isi muri rusange.
Iyi banki yiyemeje gukuraho ikiguzi cya zimwe muri serivisi z’ikoranabuhanga mu gihe cy’iminsi 90.
Rigira riti “Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yindi konti ya BPR hakoreshejwe mobile banking na internet banking.’’
“Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yo mu yindi banki hakoreshejwe mobile banking na internet banking. Nta kiguzi kizongera gucibwa umukiliya wese wohereza amafaranga ava kuri konti ya BPR ajya kuri konti ya Mobile Money (haba kuri Airtel na MTN).’’
Mu kubahiriza amabwiriza ya Minisiteri y’Ubuzima yo guhangana n’ikwirakwizwa rya Coronavirus, BPR Atlas Mara, yashyizeho amabwiriza agamije gufasha abakiliya n’abakozi kurushaho kwirinda.
Muri yo harimo gusaba abakiliya gukoresha konti bifashishije telefoni igendanwa (Mobile Banking), ukoresha iyi serivisi akanda *150# agakurikiza amabwiriza cyangwa se agakoresha “BPR Mobile Banking App” iboneka muri “playstore cyangwa Appstore” muri telefoni.
Ikomeza iti “Serivisi za banki zishobora kandi gukoreshwa hifashishijwe interineti “Internet Banking”. Igihe waba utarayindikisha kugira ngo ubashe gukoresha konti yawe ukoresheje telefoni igendanwa (Mobile Banking ) cyangwa internet (internet banking), urashishikarizwa kwegera Ishami rikwegereye kugira ngo bagufashe.’’
Abakiliya ba BPR Atlas Mara banasabwe gukoresha ikarita yo kubikuza mu kwishyura ibyo bakeneye byose ahantu hatandukanye bakira ayo makarita ndetse no kwifashisha ikarita zo kubikuza mu gihe bashaka serivisi za banki kuri agent (BPR Hafi).
BPR Atlas Mara yashishikarije abakiliya n’abandi bafatanyabikorwa kwishyura no kohererezanya amafaranga hakoreshejwe ikoranabuhanga bashyiriweho kugira ngo bagabanye ikwirakwizwa ry’ubwandu bwa COVID-19 ryaturuka ku gukora ku mafaranga n’intoki.
Iyi banki yashyizeho umurongo wa 1500, ushobora kwifashishwa ku muntu ukeneye ibindi bisobanuro.
Usibye serivisi abakiliya bashobora kubona bakoresheje BPR Mobile Banking cyangwa ku mashami ya BPR Atlas Mara ari hirya no hino mu gihugu, inafite abayihagarariye basaga 310, basanzwe bafasha abakiliya kubona serivisi z’imari bitabagoye.
BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yakuyeho-ikiguzi-kuri-zimwe-muri-serivisi-isaba-abayigana,Business
Umusaruro mbumbe w’igihugu wiyongereye ku kigero cya 9.4% mu 2019,"Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Mu mibare yatangajwe kuri uyu wa Mbere, NISR yerekana ko mu mwaka ushize umusaruro w’ubuhinzi wagize uruhare rwa 24% mu musaruro mbumbe, inganda zigira uruhare rwa 18%, Serivisi 49% mu gihe ibindi bisigaye byagize uruhare ku kigero cya 9%.
Ubukungu bw’u Rwanda bwazamutse 9.4% mu gihe byari biteganyijwe ko buzazamuka 7.8% mu 2019.
Umuyobozi wa NISR, Yusuf Murangwa avuga ko ‘uyu mwaka wagenze neza kuruta uko byari byitezwe’.
Ati “Turabona ibijyanye no kubaka byaragenze neza cyane, ubuhinzi nabwo ntabwo bwakoze nabi 5% nubwo haba hifuzwa ko biba byiza kurushaho, na serivisi byagenze neza, ubucuruzi umwaka ushize bwagenze neza, ibijyanye n’ingendo cyane cyane iy’indege yazamutse neza”.
Murangwa avuga ko iyo ubukungu buzamutse cyane kuriya bivuze ko hafi ya byose byagenze neza kuko ‘ntabwo ubukungu bwazamuka kuriya bitewe n’ibintu bike’.
Umusaruro w’ubuhinzi wazamutse ku rugero rwa 5%, uw’inganda uzamuka ku rugero rwa 16% naho uwa serivisi uzamuka ku rugero rwa 8%.
Ibihingwa ngandurarugo byiyongereye ku kigero cya 4%, ibihingwa byoherezwa mu mahanga byiyongera 5% bitewe n’ikawa yiyongereye ku kigero cya 7% n’icyayi cyazamutse ku kigero cya 3%.
Izamuka ry’umusaruro w’inganda ryatewe ahanini n’ubwubatsi bwazamutseho 33% n’inganda zitunganya ibintu bitandukanye zazamutseho 11%. Mu bijyanye n’ubucukuzi bw’amabuye y’agaciro, umusaruro wa gasegereti wagabanyutse 23.7% naho uwa Wolfram ugabanyuka 6.6% mu ngano yoherejwe mu mahanga mu gihe uwa Coltan wiyongereyeho 42%.
Ubwiyongere bw’umusaruro wa serivisi bwatewe n’ubucuruzi budandaza n’ubugurisha ibintu icyarimwe bw’ibyakorewe mu Rwanda bwiyongereyeho 16%, ubwikorezi bwazamutse ku kigero cya 12% ahanini bitewe n’ubwikorezi bwo mu kirere bwazamutse ku kigero cya 17%.
Serivisi z’imari zazamutse ku kigero cya 8% naho serivisi za hoteli na za restaurant zizamuka ku gipimo cya 10%.
Biteganyijwe kandi ko ubukungu bw’u Rwanda buzazamuka 8.1% mu 2020 na 8.2% mu 2021, bitewe n’ubuhinzi kubera ingamba mu gukoresha ikoranabuhanga no kuhira.
",https://m.igihe.com/ubukungu/iterambere/article/umusaruro-mbumbe-w-igihugu-wiyongereye-ku-kigero-cya-9-4-mu-2019,Business
Minicom yijeje ko ibiribwa bitazabura ku isoko ry’u Rwanda mu gihe ruhanganye na coronavirus,"Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Kuwa 16 Werurwe 2020 nibwo MINICOM yasohoye itangazo risobanura ko hari abacuruzi bamwe bitwaje ko igihugu kirimo guhangana na Coronavirus bakuriza ibiciro, ibihanangiriza ko bitemewe kandi ko uzabifatirwamo azahanwa.
Hari abarenze ku mabiriza ndetse mu bugenzuzi bwo kureba uko byubahirizwa abarenga 54 barafashwe barahanwa bose hamwe baciwe Miliyoni enye n’ibihumbi 380 by’amafaranga y’u Rwanda.
Kuri iki cyumweru tariki 22 Werurwe 2020 iyo Minisiteri yasohoye irindi tangazo noneho ryerekana ibiciro byo kuranguriraho, iby’ikilo kimwe n’ingano y’ibyo umuguzi yemerewe guhaha.
Mu kiganiro ishusho y’umunsi cy’Ikigo cy’Igihugu cy’Itangazamakuru, RBA, kivuga ku bucuruzi muri iyi minsi u Rwanda ruhanganye na Coronavirus, Minisitiri w’Ubucuruzi n’Inganda Soraya Hakuziyaremye yavuze ko hafashwe ingamba zo gushyiraho ibiciro kugira ngo abacuruzi boye kubizamura uko bishakiye bitwaje coronavirus.
Yavuze ko ibyo babikoze nyuma y’uko kuva u Rwanda rwatangaza umuntu wa mbere wagaragayeho coronavirus, hari abikanze izamuka ry’ibiciro ku isoko bagahaha n’ibidakenewe bakeka ko amasoko agiye gufunga.
Yavuze ko ahanini mbere byari bigamije kwibutsa ibiciro ku bicuruzwa by’ibanze kugira ngo abacuruzi bamwe badakomeza kongera ibiciro bitwaje icyorezo naho ubu bakaba babikoze kugira ngo hirindwe ko ibiribwa byabura ku isoko kandi byikubiwe n’abantu bamwe.
Hari abacuruzi kandi bari batangiye gushyira ibicuruzwa mu bubiko ngo bategereze ko ibiciro bizamuka ngo bazabone kubicuruza. Uwo mwanzuro bawufashe babanje kugenzura ibyo abacuruzi bafite mu bubiko kugira ngo n’ubundi batabika ibicuruzwa.
Ati “Mu igenzura twakoze twabonye uko Minisante itanga amabwiriza hari ababigiriyemo impungenge bakagura ibintu bidakenewe, iyo abantu bagura ibintu byinshi hari abavuga bati reka mbe mbihishe kugira ngo igiciro kizamuke.”
Uwimana Marie utuye Mbugangari mu Karere ka Rubavu yavuze ko hari abacuruzi babyutse bakura ibiciruzwa muri za butike bajya kubibika ndetse bongera ibiciro nk’aho yavuzi ko ijerekani y’amavuta yaguraga Frw 26000 bakayashyira kuri Frw 27 500.
Ati “Bazindutse mu museke bakura ibintu muri butike bashyira mu bubiko bazamura ibiciro, umuceri, amavuta ibintu byose.”
Minisitiri Soraya yavuze ko ntawe ukwiriye kugira impungenge ko mu byumweru bibiri ibiribwa byashira ku isoko. Hari ukuba byinshi mu byo abanyarwanda bakeneye bikomoka imbere mu gihugu, hakaba no kuba aho u Rwanda rukura ibyinjira imiryango ifunguye.
Yatanze urugero rwo muri Kenya, ati “Uwinjiye muri icyo gihugu ajya kuzana ibicuruzwa Mombasa arakurikiranwa muri hoteli arimo ntagire ahandi ajya.’Uretse icyo yibukije ko indege zizana imiti n’ibiribwa nazo zikomeza kuza.
Ati “Ibiribwa byinshi dukeneye hano mu Rwanda ni ibiva mu buhinzi dufite n’ibindi biva mu mahanga n’aho ingendo z’indege zahagaritswe ni ingendo z’indege zitwara abantu iz’imizigo zirakomeza kuza mu Rwanda. Amakamyo nayo avana ibintu hanze biva ku cyambu cya Mombasa, Dar es Salaam arakomeza kuza.”
“ Ibintu byavaga mu Bushinwa mu byumweru bishize ntibyashoboraga gufungura ariko ubu bongeye gufungura biraza. Ku byerekeranye n’ibicuruzwa haragenda habaho gutinda ariko turagenda tubyigaho n’abikorera kugira ngo hatagira ikibura mu gihugu.”
Mu bijyanye no gusubika imirimo no kwikanga ko ibiribwa byaba bike, Minisitiri Hakuziyaremye yavuze ko bazareba uko abakozi bakora mu nganda zitunganya ibiribwa n’ibinyobwa bakomeza imirimo harebwa ubwirinzi bwabo kuburyo bake bashobora gukomeza imirimo.
Umunyamabanga wa Leta muri Minisiteri y’Ubutegetsi bw’Igihugu (Minaloc) ushinzwe imibereho myiza y’abaturage, Nyirarukundo Ignatienne yavuze ko mu cyaro imirimo y’ubuhinzi ikomeje bityo ko impungenge z’ibura ry’ibiribwa zidakwiriye.
Yavuze ko mu kugenzura uko icyorezo cyifashe bari gukoresha ikoranabuhanga mu cyaro bavugana n’inzego z’ibanze niba nta kibazo gihari.
Minisitiri Nyirarukundo yavuze ko abantu basabwa ubufatanye bwo kwita ku ngamba zashyizweho. Ku bijyanye no guhaha abantu ngo bagomba kujya ku mirongo isiga metero imwe hagati y’umuntu n’undi hanyuma umaze guhaha agasohoka undi akinjira bityo bityo.
",https://m.igihe.com/ubukungu/ubucuruzi/article/minicom-yijeje-ko-ibiribwa-bitazabura-ku-isoko-ry-u-rwanda-mu-gihe-ruhanganye,Business
Coronavirus yajegeje Isi! Menya serivisi z’ibanze wabonera kuri internet utavuye mu rugo,"Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Icyorezo cya COVID-19, gituruka kuri Coronavirus cyatangiriye mu Bushinwa mu mu Ukuboza 2019. Kuva icyo gihe cyatangiye gukwirakwira mu mpande zose z’Isi, aho kuri ubu abasaga 310 000 bayanduye, yahitanye 13 556 mu gihe abasaga ibihumbi 95 bayikize.
Mu Rwanda, hamaze kuboneka abarwayi 17 ba COVID-19 kuva kuwa 14 Werurwe 2020 ubwo uwa mbere yatahurwaga. Abo barwayi bahuye n’abantu basaga 688 kuva bagera mu gihugu.
Mu kwirinda ko ubu bwandu bwakomeza gukwirakwira kuva mu ijoro ryo ku wa Gatandatu saa 23:59, hashyizweho ingamba zigomba gukurikizwa zirimo guhagarika ingendo zitari ngombwa, abantu bakaguma mu ngo.
Itangazo rya Minisitiri w’Intebe, Dr Ngirente Edouard, rivuga ko ‘‘Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.’’
Abaturarwanda basabwe kwishyurana hakoreshejwe ikoranabuhanga ahashoboka hose kurusha kujya muri za banki na za ATM.
Muri serivisi z’ingenzi zizakomeza gukora harimo izijyanye no guhaha no gushaka imiti biri no mu bihangayikishije abatari bake. Inama zafasha abantu kwirinda kwandura cyangwa kwanduza abandi harimo gukoresha ikoranabuhanga mu guhaha cyangwa gutumiza ifunguro.
Icyorezo cya COVID-19 kimaze kwigisha Isi imibereho ishingiye ku ikoranabuhanga aho buri kimwe cyose kuva ku gutuma ibicuruzwa no kubyishyura rikoreshwa.
Mu Rwanda by’umwihariko hari serivisi zikenewe zijyanye no guhaha ziri gutangirwa kuri internet kandi zakwifashishwa na benshi.
Umuyobozi w’Ikigo cy’Ikoranabuhanga, DMM HEHE Ltd, Iribagiza Clarisse, yatangaje abinyujije kuri Twitter ko guhahira kuri internet bifasha mu kurinda ubuzima.
Yagize ati ‘‘Mu rwego rwo guhangana n’ikwirakwira rya COVID-19, HeHe iri gukorana n’ibigo by’ishoramari by’imbere mu gihugu, ushobora guhahiramo ndetse ibicuruzwa ukabigerezwa mu rugo mu kwirinda kugera ahantu hari abantu benshi.’’
Mu gutanga izi serivisi, Hehe yafatanyije n’amaguriro, farumasi, amaduka acuruza imyambaro n’inkweto, ibitabo, telefoni n’ibindi bikoresho by’ikoranabuhanga, ibikoresho n’imitako byo mu rugo ndetse n’iby’abana.
Ubusanzwe mu kwishyura ibi bicuruzwa hakoreshwaga uburyo butandukanye burimo gutanga amafaranga mu ntoki [butari gukoreshwa], Airtel & MTN Money ndetse no gukoresha amakarita ya VISA & MasterCard.
Ku mbuga zisanzwe zitangirwaho serivisi zo kuri internet hariho amabwiriza afasha abazisura kubona uko batumiza ibicuruzwa bakeneye, bakabigerezwa aho batuye, kandi ku giciro kiboneye.
 	Ibigo biri gukorana na DMM HEHE mu gutanga serivisi zo kuri internet:
 	HeHe Mart: https://www.mart.com/
 	Tuma 250: https://shop.tuma250.com/
 	Simba Supermarket: Ushaka gutumiza ibintu hamagara: +250 788 307 200)
 	Germany Butchery: https://hehe.rw/germany-butchery
 	Slice & Cakes: https://sliceandcakes.com/
 	Question Coffee: https://hehe.rw/question-coffee
 	Vine Pharmacy: https://vinepharmacy.rw/
 	A F L I M B A: https://shop.aflimba.com/
 	Ubumuntu: https://lnkd.in/eeHdBRY
 	Uzi Collections: https://shop.uzicollections.com/
 	UZURI K&Y: https://shop.uzuriky.com/
 	Posh Creative: Shop.poshcreative.rw
Ibitabo:
 	Imagine We: https://shop.poshcreative.rw/
 	Pages: https://shop.pages.rw/
 	Iwawe Tech: https://shop.iwawetech.com/
 	Rural African Art: https://ruralafricanart.com/
 	Shema Shop: https://shop.shemaluxury.com/
 	Imigongo Art Center: https://shop.imigongoart.com/
 	Glo Creations: https://shop.glocreations.rw/
 	Toddle Care: https://toddlecare.com/
 	Ki-pepeokids: https://shop.ki-pepeokids.rw/
Muri ibi bigo by’ubucuruzi hiyongeramo Vuba Vuba, itanga serivisi zo kugeza ibintu bitandukanye byiganjemo ibinyobwa n’amafunguro ku babikeneye hifashishijwe ikoranabuhanga.
Ikorana na restaurent 50 mu Mujyi wa Kigali hose; bihesha amahirwe abatumiza amafunguro bayifashishije guhitamo ibyo bakeneye byose kandi biboroheye. Uyifashisha asabwa kugira ‘application’ ya Vuba Vuba imuhesha amahirwe yo kubona restaurents zamufasha guhitamo ibyo ashaka.
Uburyo bw’ikoranabuhanga bwashyizweho ni amahirwe yabyazwa umusaruro mu kwirinda no gukumira icyorezo cya COVID-19 cyugarije Isi.
Mu Rwanda ubucuruzi bwo kuri internet bumaze imyaka hafi irindwi ariko buracyagaragaramo icyuho kuko butaritabirwa na benshi.
Mu 2017, imibare y’Ishami ry’Umuryango w’Abibumbye ryita ku Bucuruzi n’Iterambere (UNCTAD) yo mu bihugu 152 ku Isi yagaragaje ko kuri internet hahererekanyijwe tiliyari $3.9, inyongera ya 22% ugereranyije n’umwaka wari wabanje.
",https://m.igihe.com/ubukungu/article/coronavirus-yajegeje-isi-menya-serivisi-z-ibanze-wabonera-kuri-internet-utavuye,Business
Amahoteli mu Rwanda ari kubara miliyari z’ibihombo kubera COVID-19,"Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Umuyobozi w’ihuriro ry’amahoteli mu Rwanda, Barakabuye Nsengiyumva, kuwa Gatanu tariki 20 Werurwe 2020 yabwiye itangazamakuru ko amwe mu mahoteli yahagaritse abakozi mu rwego rwo kugabanya ibihombo no kwishyura imishahara itishyuye kuri abo bahagaritswe.
Ati “Aho bigeze bamwe mu banyamuryango bacu bavuze ko bamaze kubara igihombo cya miliyari 13 z’amafaranga y’u Rwanda uyabariye hamwe. Turacyategereje raporo ziva mu yandi mahoteli ariko imibare ikomeje kuzamuka.”
Yavuze ko bari kuganira na Guverinoma ngo irebe uko yagoboka amahoteli kugira ngo ave muri ibi bihe bitayoroheye cyane ku bijyanye n’imisoro.
Ati “ Banku Nkuru y’u Rwanda yatangaje ibijyanye no kuvugurura amasezerano ku bijyanye n’inguzanyo za banki ariko ntabwo turatangira kubiganiraho mu buryo bwagutse. Dufite n’ikibazo cy’imisoro kubera ko nta mafaranga kubera kubura abakiliya.”
Nsengiyumva yavuze ko bakeneye ibiganiro na Guverinoma bigamije kubemerera kugabanya bimwe mu biciro byashyizweho kugira ngo bagumane bamwe mu bakozi.
Mu Rwanda hari amahoteli, amacumbi n’ahandi hakira abantu hagera ku 7,000 hatangaga akazi ku bantu barenga 84,000. Ni mu gihe urwego rw’ubukerarugendo n’amahoteri muri rusange bifite imirimo ibarirwa ku bihumbi 142,000.
Nsengiyumva yavuze ko kubera ihagarikwa ry’ingendo z’indege zitwara abantu n’inama u Rwanda rwagombaga kwakira, urwo rwego rwatakaje imirimo myinshi kubera coronavirus.
Ihagarikwa ry’abakozi
Kuwa Gatanu mu gitondo, nibura abakozi batandatu bakiriye bo muri Kigali Diplomat Hotel amabaruwa abahagarika ku kazi by’agateganyo.
Ibaruwa yashyizweho umukono n’umuyobozi w’iyo hoteli, Alphonse Semugaza igira iti “Kubera icyorezo cya coronavirus cyakoze ku bikorwa byose, tubandikiye tubamenyesha ko tubahagaritse ku kazi mu gihe kitazwi guhera tariki 20 Werurwe 2020 ibintu nibisubira mu buryo tuzongera tuguhamagare.”
Umwe mu bakiriye iyo baruwa yavuze ko atazi uburyo arabaho mu minsi iri imbere kubera ko ako kazi ariko kamwinjirizaga.
Ati “Nakoraga kuri iriya hoteli mu myaka irenga itanu ishize, ubu ntabwo nzi uko biraza kugenda. Ndasaba ko sosiyete zafata amafaranga zazigamye zikatwishyuraho make ndetse agakomeza kutwishyurira ubwishingizi mu gihe tugitegereje gusubira ku mirimo.”
Ingingo ya 21 y’itegeko rigenga umurimo mu Rwanda ivuga ku isubikwa ry’amasezerano y’umurimo kubera impamvu z’ubukungu cyangwa iza tekiniki, igaragaza ko mu gihe habayeho isubikwa ry’amasezerano y’umurimo mu gihe gito kubera impamvu z’ubukungu cyangwa iza tekiniki, umukozi “adashobora gushyirwa mu gihe cyo kudakora ku mpamvu z’imirimo mike inshuro imwe cyangwa nyinshi mu gihe kirenze iminsi mirongo cyenda mu mwaka umwe.”
Ikomeza ivuga ko “Iyo igihe kivugwa mu gika cya mbere cy’iyi ngingo kirenze, bifatwa nk’aho umukozi yasezerewe agahabwa impererekeza ziteganywa n’iri tegeko. Umukoresha, nyuma yo kubigaragariza abahagarariye abakozi mu kigo, ashobora gusezerera umukozi umwe cyangwa benshi bitewe no guhuza imirimo isa, kuvanaho cyangwa kuvugurura imikorere y’ikigo kubera impamvu z’ubukungu cyangwa guhindura ikoranabuhanga ryakoreshwaga hagamijwe kugira ngo ikigo kirusheho guhigana kandi akabimenyesha mu nyandiko umugenzuzi w’umurimo ubifitiye ububasha.”
Ingingo ya 22 iviga ku burenganzira bwo gusubizwa mu kazi. Ivuga ko umukozi usezerewe ku kazi kubera impamvu z’ubukungu cyangwa iza tekiniki, kandi akaba atarengeje amezi atandatu uhereye igihe yasezerewe, afite uburenganzira bwo gusubizwa mu kazi adakoze ipiganwa iyo yujuje ibisabwa ku mwanya umukoresha akeneyeho umukozi.
",https://m.igihe.com/ubukungu/article/amahoteli-mu-rwanda-ari-kubara-miliyari-z-ibihombo-kubera-covid-19,Business
Abacuruza Mobile Money bijejwe ko nta gihombo bazaterwa n’ivanwaho ry’ikiguzi cyo kohereza amafaranga,"Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Mu gihe bamwe bishimira icyemezo cya BNR cyo gukurirwaho amafaranga bakatwaga baherekenya amafaranga bakoresheje ikoranabuhanga, abacuruzi ba Mobile Money batangiye kugaragaza ko bazabihomberamo kubera bungukiraga ku mafaranga bakata abohererezanya amafaranga.
Rutagengwa Arthur ushinzwe imikorere ya Mobile Money muri Sosiyete y’Itumanaho ya MTN Rwanda, yabwiye Radiyo Rwanda ko abo bacuruzi (agents) ntacyo bazahomba kuko amafaranga bagenerwa ku muntu babikilije atakuweho.
Ati “Iyo umukiliya aje avuga ngo ndashaka kubitsa, uwo mukiliya amuha 1000 Frw n’umu-agent akamuha amafaranga 1000 kuri telefoni ye ariko iyo amufashije muri ubwo buryo tumuha komisiyo, izo komisiyo ntabwo zavuyeho urumva ko ntacyo yahombye aracyafasha abakiliya kugira ngo amafaranga yinjire kuri telefoni zabo.”
Abacuruzi ba Mobile Money baganiriye na Radiyo Rwanda bavuze ko bizatuma, bakoresha ku gishoro bahabwa kuko ayo bakataga yabafashaga mu mibereho yabo.
Ku rundi ruhande ariko hari uwahishuye ko nubundi koherereza umuntu amafaranga bitari byemewe ahubwo babikoraga kugira ngo babone ayo kubabeshaho mu gihe bategereje iyo Komisiyo.
Yagize ati “Kuri twebwe hari amafaranga twacaga umukiliya yo kohereza no kubikura, ubundi batubwira ngo koherereza umukiliya ntabwo byemewe ariko hari igihe umuntu aza akambwira ati jye nyoherereza ukamwoherereza wenda nawe ayo 250 Frw cyangwa ayo 200 Frw akakugirira akamaro mu gihe wicaye hano utegereje ko ukwezi kwashira ngo ugire icyo ubona.”
BNR itangaza ko ikigamijwe ari ukugira ngo abantu bahane serivisi, baherekanye amafaranga kandi bishyurane bitabasabye guhererekanya amafaranga mu rwego rwo kwirinda icyorezo cya coronavirus.
Guverineri wa BNR, John Rwangombwa na we ashimangira ko nta muntu uzabihomberamo kuko abanyarwanda bazagira ukwirinda kandi n’inyungu y’abacuruza Mobile Money itazahungabana.
Ati “Nukenera kujya gukura amafaranga yawe kuri telefoni, icyo gihe bazakwishyuza. ariko ugiye gafata amafaranga yawe ngo uyashyire kuri telefoni yawe uyoherereze undi muntu cyangwa uyakoreshe kugura ibintu ntabwo wishyura. Icyo twashishikariza abantu rwose duhagarike ibintu byo gukoresha kashi.”
Ku rundi ruhannde uretse kwirinda coronavirus iyi ni gahunda igaragara ko izateza imbere uburyo bwo guhererekanya no kwishyurana hakoreshejwe ikoranabuhanga (Cashless).
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bizajyana n’uko nta kiguzi kizongera gucibwa abantu bahererekanya amafaranga kuri Mobile Money cyangwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/ubucuruzi/article/abacuruza-mobile-money-bijejwe-ko-nta-gihombo-bazaterwa-n-ivanwaho-ry-ikiguzi,Business
MTN Rwanda yakuyeho ikiguzi cyo kohereza amafaranga kuri Mobile Money mu gufasha kwirinda Coronavirus,"Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Iki cyemezo gikurikira inama iherutse guhuza Banki Nkuru y’u Rwanda, amabanki y’ubucuruzi, ibigo bitanga serivisi z’ubwishingizi n’ibindi bigo bifite aho bihuriye no guhanahana amafaranga birimo n’iby’itumanaho […].
Muri iyo nama bemeranyije gufata ingamba zose zishoboka zatuma abaturage boroherwa na zimwe muri serivisi bahabwa n’ibyo bigo, muri iki gihe icyorezo cya Coronavirus gikomeje gukwirakwira hirya no hino ku isi.
MTN Rwanda yatangaje ko icyemezo yafashe ku ruhande rwayo kigamije kurinda abakozi, abakiriya ndetse na buri muntu wese ufite aho ahuriye na serivisi itanga, hakumirwa ko hari uwafatwa n’iki cyorezo.
Umuyobozi Mukuru wa MTN Rwanda, Mitwa Ng’ambi, yavuze ko ikigo ayobora cyakuyeho amafaranga yajyaga acibwa buri muntu wohereje amafaranga kuri mugenzi we; ayakura kuri konti ya banki ayashyira kuri Mobile Money; ayakura kuri Mobile Mooney ayohereza kuri banki cyangwa mu gihe yishyura ibicuruzwa, bikazakorwa mu gihe cy’iminsi 90.
Ati “MTN Rwanda yifatanyije n’igihugu cyose muri ibi bihe bikomeye, inafatanya na leta gusakaza ubukangurambaga bugamije kwimika ingamba zo gukumira no kurwanya ikwirakwira ry’iyi virusi.”
Yakomeje avuga ko bazi neza ko abakiliya babo bazabangamirwa, bityo ko bari gushyiraho uburyo buzatuma bakomeza kuba hamwe mu buryo bw’ikoranabuhanga, bagahererekanya amafaranga ndetse bakanishyura ibyo bakeneye mu buryo buboneye kandi bufite umutekano igihe cyose.
MTN ivuga ko izongera uburyo bwari busanzwe mu kwishyura bwa MoMoPay kugira ngo hagabanywe ibyago byo kwandura binyuze mu guhererekanya amafaranga afatika mu bacuruzi, amasoko, za farumasi n’ahandi.
MTN ivuga ko intego y’iki cyemezo ari ugufasha ibikorwa by’ubucuruzi gukomeza gukora. Muri iki gihe ngo serivisi zishobora kuzagira ibibazo bitandukanye ariko icy’ingenzi ni ukugumishaho umuyoboro w’itumanaho, ibikoresho bikaboneka ndetse hakongerwa n’ubushobozi.
MTN ivuga ko izakomeza gukurikiranira hafi ikibazo cya COVID-19 kandi igakurikiza inama zitangwa na Minisiteri y’Ubuzima.
Kugeza ubu mu Rwanda hamaze kugaragara abantu 11 banduye Coronavirus. Mu rwego rwo gukumira no kurwanya ikwirakwira ry’iki cyorezo, ibikorwa bitandukanye byahagaritswe.
Byatumye Banki Nkuru y’u Rwanda (BNR) ifata ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
",https://m.igihe.com/ubukungu/ubucuruzi/article/mtn-rwanda-yakuyeho-ikiguzi-cyo-kohereza-amafaranga-kuri-mobile-money-mu,Business
COMESA yashyizeho ibihano bya $300.000 ku bazacuruza ibitujuje ubuziranenge byitwa ko bikumira Coronavirus,"Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Itangazo ryashyizwe ahagaragara n’iyi komisiyo ku wa 17 Werurwe 2020 riburira “ibigo byose n’abantu ku giti cyabo bari kugurisha ibintu bitujuje ubuziranenge cyangwa se bitemewe babyita ko bivura cyangwa bifasha mu gukumira Coronavirus”.
Ibyo bigo byose n’abantu ku giti cyabo bamenyeshejwe ko bakwiye guhagarika ibyo bikorwa kuko binyuranye n’ingingo ya 27 y’amategeko agenga ibijyanye n’ihiganwa ku isoko, agenderwaho na COMESA.
Rikomeza rigira riti “Bityo rero, mu gihe hari ikigo icyo aricyo cyose cyangwa se umuntu ku giti cye ufashwe, Komisiyo ntizaca ku ruhande mu gushyira mu bikorwa ibiteganywa n’amategeko birimo gucibwa amadolari ya Amerika ibihumbi 300.”
Abaguzi bagiriwe inama yo gushishoza bakagenzura neza niba nta bicuruzwa bitujuje ubuziranenge bahangitswe ndetse bakamenyesha iyi komisiyo mu gihe hari ibyo baketse.
Kuva aho ingamba zo gukumira ikwirakwira rya Coronavirus zishyiriwemo imbaraga, ku masoko atandukanye arimo n’ayo mu Rwanda hakunze kugaragara abacuruzi bahangika abaguzi.
Hari nk’aho abantu bagiye kugura alcool yifashishwa mu gusukura intoki, ugasanga bahawe amavuta yo kwisiga mu cyimbo cyayo bitewe n’uko ku macupa babaga bahinduye bakandika ko icyo umuntu aguze ari uwo muti yashakaga kandi atari byo.
COMESA ni umuryango ugizwe n’ibihugu 19 watangiye mu 1994 ariko u Rwanda rwinjiyemo mu 2004.
Ibyo bihugu ni u Burundi, Ibirwa bya Comores, Repubulika Iharanira Demokarasi ya Congo, Djibouti, Misiri, Eritrea, Ethiopia, Kenya, Libya, Madagascar, Malawi, Ibirwa bya Maurice, Ibirwa bya Seychelles, Sudani, eSwatani, Uganda, Zambia, Zimbabwe n’u Rwanda.
",https://m.igihe.com/ubukungu/article/comesa-yashyizeho-ibihano-bya-300-000-ku-bigo-bizacuruza-ibitujuje-ubuziranenge,Business
"Banki zemerewe korohereza abazifitiye inguzanyo, igiciro cyo guhererekanya amafaranga kivanwaho","Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Coronavirus yabaye icyorezo cyugarije Isi ndetse mu Rwanda hamaze kugaragara abarwayi bayo 11, bari kwitabwaho n’inzego z’ubuzima.
BNR yatangaje ko nyuma y’aho Coronavirus igaragariye ku Isi ndetse ikaba iri kugira ingaruka ku bukungu, ifatanyije n’izindi nzego za leta bagiye inama n’amabanki n’ibigo bitanga serivisi z’itumanaho mu rwego rwo gufata ingamba zigamije guhangana nazo.
Itangazo yashyize hanze kuri uyu wa Gatatu tariki 18Werurwe 2020 rivuga ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
Rigira riti “Amabanki yemerewe mu buryo burenze ubusanzwe gusubiramo amasezerano y’inguzanyo, kugira ngo zorohereze abazibereyemo imyenda (inguzanyo) uko bakwishyura mu gihe bagize ingorane zo kwishyura uko byari biteganyijwe bitewe na Coronavirus.”
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Yashyizeho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
BNR iti “Iyo nguzanyo izishyurwa ku ijanisha ry’urwunguko fatizo rya banki nkuru. Iyo nguzanyo ikaba yamara igihe kingana n’amezi atatu, atandatu cyangwa 12. Iyi nguzanyo y’ingoboka ihari mu gihe cy’amezi atandatu kandi BNR izajya iyitanga mu bushobozi bwayo.”
Mu rwego rwo gufasha amabanki kubona amafaranga ahagije kandi BNR yafashe ingamba yo ‘koroherezwa mu kugurura impapuro mpeshamwenda ziri ku isoko”.
BNR yatangaje ko mu gihe cy’amezi atandatu yemeye ko izajya igura impapuro mpeshamwenda ku giciro cy’isoko mu gihe uzifite yabuze undi muguzi ku isoko ry’imari n’imigabane kandi igihe cyo gutegereza undi muguzi igikura ku minsi 30 gishyirwa kuri 15.
Indi ngamba BNR yatangaje ni iyo ‘kugabanya igipimo gitegetswe cy’amafaranga y’ubwizigamo banki itajya munsi’.
Yatangaje ko “Mu rwego rwo gufasha amabanki gukomeza gufasha inzego z’ubucuruzi zazahungabanywa na coronavirus, yiyemeje ko kuva tariki 1 Mata 2020 igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
 	Kurwanya ikwirakwira rya Coronavirus
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bikazajyana n’uko nta kiguzi kizongera gucibwa abantu bahererekanya amafaranga kuri Mobile Money.
Itangazo rikomeza riti “Nta kiguzi kizongera gucibwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).”
Iryo tangazo ryashyizweho umukono na Guverineri wa BNR, Rwangombwa John, ryemeza ko igipimo ntarengwa cy’amafaranga yoherezwa hakoreshejwe imiyoboro y’ibigo by’itumanaho (Mobile Money) cyongerewe kiva ku bihumbi 500 Frw gishyirwa kuri miliyoni 1.5 Frw ku bakiliya bo mu rwego rwa mbere naho ku bo mu rwego rwa kabiri kiva kuri miliyoni 1 Frw gishyirwa kuri miliyoni 4 Frw.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha aya mahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
",https://m.igihe.com/ubukungu/BNR-yemereye-amabanki-korohereza-abayafitiye-inguzanyo-inakuraho-igiciro-cyo-guhererekanya-amafaranga,Business
Ba rwiyemezamirimo bakajije ingamba zigamije kurinda abakiliya babagana Coronavirus,"Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
COVID-19 yatumye hashyirwaho ingamba zifatika zo guhangana na yo zirimo gushyiraho aho abantu bakarabira, kwirinda amahuriro y’abantu benshi, kuramukanya n’ibiganza n’ibindi.
Iki cyorezo cyageze ku Isi yose ndetse kuri ubu mu Rwanda abantu bagera kuri 11 bamaze kugaragarwaho iyo ndwara.
OMS yemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abandura iyo ndwara wiyongera ubutitsa, kuva yaboneka mu Bushinwa mu Ukuboza 2019.
Coronavirus imaze guhitana abantu 8,790, mu gihe abayanduye magingo aya bagera ku 213,541, muri bo 84,314 barayikize.
Ibigo bitandukanye byashyizeho uburyo buzafasha ababigana gukomeza ingamba zo kwirinda ko bafatwa n’iki cyorezo.
Umuyobozi wa Sosiyete Nyarwanda Rwanda Cash-Africash-Moneytrans, Nsengiyumva Ramadhan, uri mu Banyarwanda bafite ibikorwa byabo mu Rwanda nyuma yo gushaka ubumenyi mu mahanga.
Rwanda Cash yaje kuvamo izina rya Rwanda Cash-Africash-Moneytrans itanga serivisi ku bohereza amafaranga mu Rwanda no mu mahanga.
Mu gukomeza gutanga serivisi zayo muri iki gihe, Nsengiyumva, yavuze ko ikigo ayoboye cyafashe ingamba zo kongera umutekano ku bijyanye n’ubuzima ku bakozi n’abakiliya bayo ku buryo bwihariye mu guhangana na Coronavirus.
Yagize ati “Ibiro byacu biri i Bruxelles mu Bubiligi birafungura ariko umuntu umwe ni we wemerewe kwinjira yamara guhabwa serivisi undi akaba yakurikira. Turakomeza kubagezaho ibyemezo bigenda bifatwa n’ubuyobozi mu kubungabunga ubuzima bwacu muri ibi bihe.’’
Yavuze ko n’ishami ryo mu Rwanda ryakajijwemo ingamba zo guhangana na Coronavirus.
Yakomeje ati “Ibiro byacu mu Rwanda nabyo byafashe ingamba, ni ukugira ubudakemwa mu bisabwa ngo ntihakwirakwizwe coronavirus. Amasaha yo kwakira abantu ni uguhera saa Mbili n’igice za mu gitondo kugeza saa moya z’umugoroba.’’
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
[email protected]
",https://m.igihe.com/ubukungu/article/ba-rwiyemezamirimo-bakajije-ingamba-zigamije-kurinda-abakiliya-babagana,Business
Inyungu mu kwihuza gushobora kuba hagati ya banki zikomeye mu Rwanda,"Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Yabigarutseho mu kiganiro n’ikinyamakuru Rwanda Today, aho yabajijwe ku kwihuza kumaze iminsi kuvugwa hagati ya BPR Atlas Mara na Equity Bank.
Muri Mata umwaka ushize nibwo Equity Group Holdings Plc yatangaje ko byemejwe mu buryo bw’ibanze, ko izahabwa imigabane 62% Atlas Mara ifite muri BPR Plc na 100% muri African Banking Corporation Tanzania Limited, African Banking Corporation Zambia Limited na African Banking Corporation Mozambique Limited.
Atlas Mara yo yagombaga guhabwa imigabane miliyoni 252 muri Equity Group Holdings Plc ingana na 6.27% muri iki kigo gikomeye muri Kenya, mu igurana ry’imigabane rifite agaciro ka miliyari 10.7 z’amashillingi ya Kenya (miliyoni $106).
Byateganywaga ko ari igikorwa gishobora gufata amezi ari hagati y’ane n’atandatu ku ruhande rwa Equity Group, bikabanza kwemezwa n’inzego zigenzura ibi bigo birimo Banki Nkuru y’u Rwanda n’ibigo bigenzura isoko ry’Imari n’imigabane.
Mu itangazo yasohoye muri Mutarama uyu mwaka, Equity Group yavuze ko impande zombi zitarashyira umukono ku masezerano ya burundu agena ihererekanya ry’imigabane, kugeza ubwo cy’amasezerano y’ibanze arangirije igihe.
Yakomeje iti “Gusa EGH na ATMA biteganya gukomeza ibiganiro mu 2020 mu kugerageza kwemeranya ku ngingo z’ubucuruzi zijyanye n’ihererekanya ryemeranyijwe, cyangwa ibindi bihwanye naryo. Kugeza ubu nta kigaragaza ko iri hererekanya rizabaho.”
Mu kiganiro na Rwanda Today, Guverineri Rwangombwa yavuze ko umwanzuro wa nyuma utarafatwa kuri iri huzwa rya banki zombi mu Rwanda, “ndetse nta wamenya igihe bizafata.”
Yakomeje ati “Mbibona nk’igikorwa cyiza. Ubundi iyo isoko riyobowe na banki imwe gusa biba birimo imbogamizi. Kugira ngo igihugu kibashe gutera imbere, uba ukeneye banki zitandukanye zifite ubushobozi bwo kwishingira ibikorwa binini, kandi zishobora gushyira amafaranga mu bukungu bw’igihugu.”
“Turamutse dufite banki ebyiri nini zifite ubushobozi bwo gutanga inguzanyo nini, izindi banki zishobora gufatanya gushyira amafaranga mu zindi nguzanyo zisigaye.”
Magingo aya banki iruta izindi ku isoko ry’imari mu Rwanda ni Banki ya Kigali, aho nibura ifite 33% by’umutungo mbumbe w’urwego rw’amabanki mu Rwanda. Mu zindi banki ziza inyuma aho harimo Equity Bank na KCB.
Mu Ukuboza 2018 BNR yatangaje izamuka ry’imari shingiro isabwa kugira ngo banki cyangwa ikigo cy’ubwishingizi cyemererwe gukorera mu Rwanda. Muri icyo gihe byatangajwe ko imari shingiro isabwa banki y’ubucuruzi yavuye kuri miliyari 5Frw igera kuri miliyari 20 Frw, isabwa banki z’iterambere iva kuri miliyari 3 Frw igera kuri miliyari 50 Frw, banki zikora nka koperative zo zisabwa miliyari 10 Frw.
Banki zahawe imyaka itanu yo kongera imari shingiro ariko nibura mu myaka itatu zikaba zigejeje kuri miliyari 15Frw, zikuzuza miliyari 20Frw mu yindi ibiri ikurikira.
Ubwo iyo myanzuro yatangazwaga, Rwangombwa yagize ati “Abenshi mu mabanki yacu bafite imari shingiro uyu munsi irenze kure cyane izi miliyari 20Frw tumaze gushyiraho. Iyo urebye nk’amabanki yaje nyuma ya 2008, yatangiranye na miliyari eshanu ariko kugira ngo ubucuruzi bwabo bukomeze gutera imbere benshi bamaze kongeramo miliyari zirenze 17Frw. Ntabwo tubona ko hari banki izagira ikibazo ku mafaranga yo gushyiramo.”
Nyuma y’umwaka urenga ayo mabwiriza ashyizeho, Guverineri Rwangombwa yavuze agamije gutuma banki zikora ubucuruzi mu buryo buboneye, nubwo hari avuga ko bikigoye kubona inyungu kuri iryo shoramari.
Yakomeje ati “Uko imari shingiro iba nini niko na banki ishobora gutera inkunga imishinga minini kandi ni nako ibona inyungu. Nk’urugero nka Banki ya Kigali, niyo banki ya mbere nini ku isoko aho ifite imari shingiro igera muri miliyari zisaga 100 Frw, ariko mu mwaka ushize yagiye ku isoko gushakaho andi mafaranga ku mari shingiro.”
Rwangombwa yashimangiye ko urwego rw’ubukungu mu Rwanda ruhagaze neza. Mu gihe u Rwanda n’Isi bihanganye n’icyorezo cya Coronavirus, urwego rwo kwakira inama ni rumwe mu zishobora guhungabana mu rwego rw’ubukungu, kubera ko inyinshi zikomeje gusubikwa.
Gusa avuga ko hari icyizere ko ingaruka zayo zitatinda, kuko hari amahirwe ko iki cyorezo gishobora kutinjira mu mwaka utaha wa 2021.
",https://m.igihe.com/ubukungu/ishoramari/article/guverineri-rwangombwa-yagaragaje-inyungu-mu-kwihuza-gushobora-kuba-hagati-ya,Business
Impuguke zisanga gukaza ingamba zo kurwanya Coronavirus byihutirwa kurusha gutekereza ibihombo,"Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Kaberuka yatangaje ko nk’uko guverinoma y’u Rwanda yatangije ingamba zo gukumira iki cyorezo, abanyarwanda basabwa kubyubahiriza cyane ko bidakozwe vuba, byaba ikibazo gikomeye no ku bukungu bw’igihugu.
Minisiteri y’Ubuzima mu Rwanda, ubu itangaza ko abantu umunani aribo bamaze kwandura ubu bwandu.
Amezi arenga ane arashize Isi yugarijwe n’icyorezo cya Coronavirus, Ishami ry’Umuryango w’Abibubye ryita ku buzima, OMS, rigaragaza ko abantu barenga ibihumbi 190 bamaze kwandura naho abandi barenga ibihumbi birindwi bamaze gupfa.
Mu Ukuboza 2019, iki cyorezo nibwo cyatangiriye mu Mujyi wa Wuhan uherereye mu Ntara ya Hubei mu Bushinwa, ariko ubu ibihugu birenga 140 kimaze kubigeramo harimo n’u Rwanda.
Uretse kuba iki cyorezo kirimo guhitana ubuzima bwa benshi, ubukungu bw’Isi nabwo burimo kugana ahabi cyane ko imirimo yahagaze mu bihugu bitandukanye.
Inzobere mu by’ubukungu zivuga ko iki aricyo cyorezo cya mbere kibaye ku Isi, ku buryo ibihugu byose bihura n’ingaruka zacyo.
Ibihugu birimo gutanga akayabo mu guhangana n’iki cyorezo
Nko mu Bushinwa aho iki cyorezo cyahereye, byasabye leta ko ihagarika ibikorwa hafi ya byose by’ubucuruzi, ingendo zo mu kirere n’ibindi bikorwa.
U Bushinwa bwashoye akayabo k’amadorali miliyari 50 kugira ngo bufashe ibigo by’ubucuruzi ngo bidahomba burundu.
Mu bihugu bikomeye cyane cyane iby’i Burayi, nabyo byagiye bigira amafaranga bigenera ibigo by’ubucuruzi nk’amabanki, bashaka gukomeza ubucuruzi muri ibi bihe.
Igihugu cy’u Butaliyani cyugarijwe cyane, cyashoye miliyari 10 z’amadorali mu gufasha ubucuruzi.
U Bwongereza nabwo bwatangaje ko bugiye gushora arenga miliyari 30 z’ama-pound yo gufasha ubukungu bw’igihugu ngo budasubira inyuma.
Kugeza ubu Banki y’Isi yatangaje inkunga ya miliyari 3.3 z’amadorali yo gufasha ibihugu bikiri mu nzira y’amajyambere mu guhangana na Coronavirus.
Ikigega Mpuzamahanga cy’Imari, IMF, nacyo cyatangaje ko kizatanga inkunga ya miliyari 50 z’amadorali, amwe muri aya akaba nta nyungu afite.
Ku rwego rw’Isi, ibigo bitwara abagenzi mu by’indege birateganya guhomba akayabo ka miliyari 29 z’amadorali ya Amerika, nk’uko Ikigo Mpuzamahanga mu by’ingendo zo mu kirere kibigaragaza.
U Rwanda rurasabwa kwitwara gute muri iki kibazo?
Umuyobozi w’Ikigo gishinzwe kumenyekanisha ubukerarugendo bushingiye ku nama, RCB, Nelly Mukazayire, yavuze ko kubera Coronavirus, zimwe mu nama zari kubera mu Rwanda zimuwe, ubu harimo gushakishwa amatariki mashya.
Yagize ati “Uyu mwaka hari hateganyijwe inama 147 zagombaga kuzatwinjiriza miliyoni $88 (asaga miliyari 83 Frw) aturuka mu bijyanye n’inama ndetse n’amahuriro mpuzamahanga.”
“Nk’uko bigaragara hose, iki cyorezo cyagiye gituma hari ibihinduka, ndetse muri urwo rwego rwacu, ubu hari inama zigeze kuri 20 zimuwe, zikaba zitarasubitswe burundu ahubwo zarimuwe, turi kuvugana n’ababishinzwe, abazikurikirana, kugira ngo turebe aho zazashyirwa.”
Uretse izi nama kandi ibikorwa by’ubucuruzi busanzwe mu baturage, nabyo byagiye bisubira inyuma kubera kubura abaguzi.
Teddy Kaberuka yabwiye IGIHE ko iki ari ikibazo cyugarije Isi muri rusange, gusa ko icyo u Rwanda rusabwa ari ukubanza guhagarika iki cyorezo mbere y’ibindi byose, cyane ko kiramutse kidakumiriwe aribwo cyateza ibibazo bikomeye.
Kaberuka avuga ko iyo ukuirkiye usanga iki aricyo cyorezo kibayeho kikibasira ibihugu byose.
Ibi ngo biterwa n’uko Isi yabaye nk’Umudugudu, aho usanga umuntu ava ahantu hamwe akajya ahandi mu buryo bworoshye, bikaba ari nabyo byatumye icyorezo cyaduka mu Bushinwa ariko kikaba cyarakwiriye Isi yose.
Yagize ati “Kugeza ubu haracyari kare ku Rwanda kuba umuntu yagira byinshi avuga ariko icyihutirwa ni ugushaka uko iki cyorezo cyakumirwa, iki kibazo gitangira mu Bushinwa mu 2019, icyo bahise bashyira imbere ni ugushaka uko bagikumira, uyu munsi niyo mpamvu barimo gushaka uko bakongera kuzahura ubukungu.”
“Ubu ikiriho ni uko hashyirwaho ingamba, nko kugabanya inyungu ku nguzanyo, korohereza abantu kubona inguzanyo n’ibindi ariko mu Rwanda ho haracyari kare kuko nta n’uzi ngo biragana he, uburemere bw’icyorezo nibwo butuma abantu bamenya ingamba bafata kugira ngo zikemure ibibazo bihari.”
Gusa Kaberuka avuga ko izi ngaruka z’ubukungu zamaze kugera ku Rwanda, kuko nk’amafaranga igihugu kirimo gukoresha cyita ku bamaze kwandura, gupima abo abakwaho ubu bwandu n’ibindi, ari amafaranga yakagombye kuba akora ibindi.
Kaberuka avuga ko icyo buri munyarwanda asabwa ari ukwirinda no kugira isuku, bagakurikiza uburyo butuma umuntu atandura.
Yagize ati “Abantu ntibirare kuko hagize uwirara icyorezo kiziyongera, abantu babanze bashyire imbere ubuzima kuko ntabwo waba udafite ubuzima ngo ugire icyo ukora, ibi bisobanuye ko icyihutirwa kurusha ibindi ni uko icyorezo cyahagarara ibindi bizaza nyuma.”
Kaberuka avuga ko leta ikwiye kandi gucungira hafi abacuruzi bamwe bashaka kungukira muri ibyo bibazo bazamura ibiciro ku bicuruzwa, ariko ikanafasha abacuruzi harebwa ko ibicuruzwa bitabura ku masoko.
",https://m.igihe.com/ubukungu/article/impuguke-zisanga-gukaza-ingamba-zo-kurwanya-coronavirus-byihutirwa-kurusha,Business
Ibyo wamenya kuri ‘GANZA na I&M SME Banking’ igiye kuzamura abafite imishinga mito n’iciriritse,"Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Iyi gahunda izwi nka ‘GANZA NA I&M SME BANKING’ yashyizweho hagamijwe gusubiza ibibazo by’abashaka gutangira ubucuruzi buto n’ubuciriritse cyangwa abasanzwe babukora binubiraga ko ibigo by’imari byinshi bifasha abafite imishinga migari, bo bakabura na kimwe kibafasha gushyira mu bikorwa imishinga yabo.
I&M Bank Rwanda ivuga ko muri iyi gahunda umukiliya asabwa gufunguza konti imwe muri eshatu zitangwa bijyanye n’urwego rw’ubucuruzi agezemo.
Hari konti y’imishinga yitwa TANGIRA, ifungurirwa abifuza gutangira ubucuruzi; iyitwa AGUKA, ifungurirwa abasanzwe bakora ubucuruzi ariko bifuza kubwagura n’iyitwa GWIZA, ihabwa umaze igihe mu bucuruzi ariko akaba ashaka kubugeza ku rundi rwego.
Umwihariko wa Konti yiswe ‘TANGIRA’
Iyi konti ifungurirwa umuntu wese wifuza gutangira umushinga w’ubucuruzi ako kanya, akaba yemerewe kubitsa no kubikuza ku buntu ndetse n’ikarita ya mbere yo kubikuza akayihabwa nta kiguzi atanze.
Ufunguje iyi konti aba yemerewe guhabwa inguzanyo y’ingoboka ndetse akemererwa guhamagara umurongo w’ubufasha amasaha 24/7.
Anahabwa kandi ifatabuguzi ry’ubuntu kuri serivisi zose z’ikoranabuhanga kandi mu gihe adafite ingwate, ashobora guhabwa inguzanyo yifashisha, yishyurwa mu buryo bumunogeye.
Izindi serivisi uwafunguje konti ya ‘TANGIRA’ ahabwa zijyanye no kugirwa inama mu mushinga we, mu rwego rwo gukumira icyatuma atagera ku ntego ze uko abyifuza.
Ibyo wamenya kuri Konti ya ‘AGUKA’
Iyi konti ifungurirwa umuntu usanzwe afite umushinga w’ubucuruzi, akaba yemerewe kubitsa no kubikuza amafaranga ku buntu kandi agahabwa bwa mbere ikarita ya MasterCard Prepaid Multi-currency ku buntu.
Nyir’iyi konti ahabwa inguzanyo mu buryo bworoshye kandi ifatabuguzi kuri serivisi zose z’ikoranabuhanga arihabwa ku buntu. Iyi konti ifite umwihariko w’uko ifungurwa ako kanya, ikanahabwa umukozi uyitaho by’umwihariko n’umurongo w’ubufasha wo guhamagaraho amasaha 24/7.
Igihe uwafunguje iyi konti adafite ingwate, ntibimubuza gusaba inguzanyo ngo ayihabwe kandi akayishyura mu buryo bumunogeye.
Uyu kandi yemerewe guhabwa serivisi za I&M Bank zikubiyemo inyigisho, amahugurwa n’impanuro zirebana no guteza imbere imishinga mito n’iciriritse (Micro, Small and Medium Enterprises-MSME).
Iyi konti kandi itanga amahirwe adasanzwe yo gusubika kwishyura inguzanyo mu gihe bikenewe kandi nyirayo akabona igisubizo cyihuse ku cyifuzo cye kijyanye n’inguzanyo.
Ibyiza bya Konti ya ‘GWIZA’
Iyi konti ifungurirwa umuntu umaze igihe mu bucuruzi kandi akaba yemerewe kubitsa no kubikuza ndetse agahabwa inyungu ishimishije ku bwizigame akoze. Nyir’iyi konti ahabwa ikarita ya mbere y’ideni ku buntu ndetse agahabwa n’inguzanyo ku nzu y’ubucuruzi.
Iyi konti ifasha umukiliya guhabwa inguzanyo mu buryo bworoshye, gufunguza konti by’ako kanya, ifatabuguzi ry’ubuntu kuri serivisi zose z’ikoranabuhanga, kwishyura inguzanyo mu buryo bunoze kandi nyirayo agahabwa serivisi za I&M Bank zikubiyemo inyigisho, amahugurwa n’impanuro zirebana na MSME.
GWIZA kandi ifasha umukiliya gusubika kwishyura inguzanyo mu gihe bikenewe, kubona igisubizo cyihuse ku cyifuzo cye cy’inguzanyo, n’umukozi wita kuri konti ye by’umwihariko.
Gufunguza izi konti bisaba kwandika ibaruwa ubisaba, kuzuza urwandiko rwabigenewe, amafoto magufi na fotokopi y’indangamuntu cyangwa Passport by’uyikeneye.
",https://m.igihe.com/ubukungu/amabanki-2003/article/ibyo-wamenya-kuri-ganza-na-i-m-sme-banking-igiye-kuzamura-abafite-imishinga,Business
Leta igiye gukorera ubuvugizi abafite imyenda ya banki n’abishyura imisoro bashobora guhomba kubera Coronavirus,"Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
U Rwanda rwakajije ingamba mu gukumira ko icyorezo cya Coronavirus cyakwirakwira mu gihugu hose, nyuma y’uko umuntu wa mbere agaragaye mu gihugu agifite.
Mu ngamba zafashwe, harimo ko ibikorwa bihuriramo abantu benshi byafunzwe, amashuri arafungwa n’ibindi bitandukanye.
Iryo fungwa ry’ibikorwa binyuranye n’izindi ngamba, nta kabuza ko zizagira ingaruka ku bantu benshi, cyane nk’abari basanzwe bakora ibikorwa by’ubucuruzi bashobora kuzabura icyashara.
Kuba ibi bikorwa byarahagaze kandi byari bishamikiyeho ubucuruzi bwa benshi biri mu byatumye leta itangira kuganira n’inzego bireba kugira ngo abo ubucuruzi bwakomwe mu nkokora n’izi ngamba boroherezwe kwishyura imisoro n’imyenda ya banki.
Minisitiri w’Ubucuruzi n’Inganda, Soraya Hakuziyaremye, yatangaje ko batangiye kuvugana n’inzego zirebwa ku buryo aho biri ngombwa abantu bakoroherezwa.
Ati “Twanagize n’ibiganiro na RRA ku byerekeye imisoro. Murabizi ko uku kwezi kwa Werurwe ibigo byinshi n’inganda n’abacuruzi aribwo bishyura imisoro, kugira ngo turebe ko abadashoboye kwishyura kubera ikibazo bagize, kuba batabona abakiliya nk’abo bagiraga, bashobore kuba bakoroherezwa ntibabace amande. ”
Yakomeje avuga ko “Biri gusesengurwa kugira ngo tugende tureba urwego ku rundi, uruganda, umucuruzi ingaruka byamugizeho; zirangana gute, ese twamufasha gute […] na PSF yatwemereye ko ku wa Mbere iri buduhe ibyo babona twabafashamo. Ntabwo bivuze ko byose tuzabibemerera ariko ingaruka bagize n’ababona bashobora kugira igihombo ku buryo twabafasha byaba muri ibyo by’imisoro.”
Minisitiri Hakuziyaremye yakomeje avuga ko hari burebwe ku bafite imyenda muri banki baba bagomba kwishyura kuko nabo bashobora guhura n’ibibazo bakabura ubwishyu.
Ati “Nabyo ni ikibazo kuko banki irakomeza kubishyuza buri kwezi ariko niba atarashoboye kwinjiza amafaranga yajyaga yinjiza nk’uko byari bisanzwe, naho ni ukuganiriza za banki na BNR ari nayo ireberere urwego rw’amabanki nayo irabidufashamo kugira ngo nabo bacuruzi ntibahungabane, ntitubone ubushabitsi bufunga kandi ari ibintu twashoboraga gufasha. Twese ni ubufatanye, tugomba gushyira imbere ubuzima bw’abantu imbere.”
Minisitiri Hakuziyaremye yasabye abo ibikorwa by’ubucuruzi bitahagaze kubikorana ubwitonzi kandi bakirinda kuzamura ibiciro; ari nako bubahiriza ingamba zo kugira isuku mu kwirinda ikwirakwira ry’iki cyorezo.
",https://m.igihe.com/ubukungu/article/leta-igiye-gukorera-ubuvugizi-abafite-imyenda-ya-banki-n-abishyura-imisoro,Business
Abaturiye uruganda rwa Skol barishimira uko rwabahinduriye ubuzima ,"Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Iyo ugeze muri aka gace kazwi nko mu Nzove usanga inzu nyinshi ziriho ibara y’umuhondo, hariho ikirango cya Skol na bamwe baturage baba bambaye imyambaro iriho ikirango cyayo.
Abaturage muri ako gace bavuga ko guturana n’urwo ruganda byabaye umugisha kuri bo kuko rwahinduye byinshi mu buzima bwabo.
Bamwe mu baganiriye na IGIHE bemeza ko babayeho neza ndetse bamaze kwigeza ku iterambere kubera uru ruganda kuko abaturiye inkengero zarwo bahawe akazi kandi hakaba hari n’abana bo mu miryango itishoboye rugurira imyambaro.
Ruhebuza Luck ukora mu kabari ka Skol yagize ati “ Skol ni nk’umubyeyi wacu kuko mbere na mbere abaturiye inkengero z’uruganda bose yabahaye akazi kugira ngo batere imbere, ikindi iyo igiye gutanga akazi ihera ku baturiye uruganda.”
Mukantwari Odette we avuga ko ashimishwa cyane n’uburyo uru ruganda rurihira buri mwaka abaturage mituweli.
Ati “ Ejo bundi rwarihiye imiryango 600 mituweli , ibirori byabereye muri kariya kabari kayo ikindi kandi abana bacu nkatwe b’abakene rubaha imyambaro y’ishuri bigatuma ya yandi twakabikoreshejemo tuyizigamira.”
Yongeyeho ko na we ubwe yiteje imbere kuko amaze kugira ihene ebyiri abikesha uruganda rwa Skol kuko amafaranga yari kujya aguriramo abana be imyambaro y’ishuri n’ayo yari kwishyura mituweli yayazigamye.
Nzayishima Denyse wiga muri G.S Nzove, yemeza ko kuba Skol imuha imyenda y’ishuri byamufashije byinshi kuko ubu atsinda nk’abandi.
Ati “ Kumpa imyenda y’ishuri byaramfashije cyane kuko byandinze umwanda kandi buri gihe nza ku ishuri nkeye nta kimwaro mfite cy’uko ejo nzagaruka ku ishuri nambaye imyenda icitse.”
Ashimangira ko mbere yambaraga umwenda w’ishuri iminsi itatu atarawumesa ariko ubu asigaye ayihinduranya nk’abandi.
Umuyobozi wa G.S Nzove, Barahirwa Thierry yavuze ko Skol imaze guha abanyeshuri barenga 2000 imyenda y’ishuri kandi hari icyo byahinduye ku myigire y’abo bana.
Ati “Umwaka ushize yahaye imyambaro abana 600 batari bayifite. Mu byumweru bibiri bishize nabwo yayihaye abandi 1650 nabo bavuka mu miryango itishoboye kandi bitanga umusaruro ufatika kuko iyo umwana yize yambaye imyenda idasa nk’iy’abandi bimutera ipfunwe ariko iyo yamaze kuyihabwa ubona ko yisanzuye akanatsinda kuko aba yiga atuje.”
Mu mwaka wa 2009 nibwo uruganda rwo mu Bubiligi rukora ibinyobwa bisembuye n’ibidasembuye, Unibra rwaguze imigabane ingana na 51 % mu yahoze ari Brasseries de Mille Collines, ruhinduka SKOL . Icyo gihe urwo ruganda rwari rufite ubushobozi bwo kwenga hegitolitiro 80 000 ku mwaka ariko mu 2017 rwaguye umuyoboro rugira ubushobozi bwo kwenga hegitolitilo ibihumbi 500 ku mwaka.
",https://m.igihe.com/ubukungu/iterambere/article/abaturiye-uruganda-rwa-skol-barishimira-uko-rwabahinduriye-ubuzima,Business
Ingo ibihumbi 22 mu Burasirazuba zahawe amashanyarazi mu myaka ibiri zirishimira iterambere yazigejejeho,"Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Sosiyete y’u Rwanda ishinzwe Ingufu (REG) igaragaza ko yahaye amashanyarazi aba baturage binyuze mu mushinga uterwa inkunga n’u Bubiligi watangijwe mu mwaka wa 2014, ukaba umaze kuyageza ku ngo 22,387 mu Ntara y’Uburasirazuba ndetse biteganijwe ko uyu mwaka wa 2020 uzarangira izindi zirenga 5,400 ziyahawe.
Uretse gutanga amashanyarazi ku batuye muri izo ngo, uyu mushinga urimo no kuvugurura umuyoboro w’amashanyarazi ungana na kilometero zisaga 280 mu Ntara y’Uburasirazuba, wongererwa ingufu ukavanwa ku rwego rwa ‘Monophasé’ cyangwa single phase ushyirwa ku rwa triphasé cyangwa three phase.
Bamwe mu baturage batuye mu Karere ka Rwamagana, bavuze ko mbere bari babayeho mu buzima bugoye kuko abenshi bakoraga urugendo rurerure bajya gushaka serivisi zikoreshwa n’ingufu z’amashanyarazi.
Uwitwa Sarabwe Isaac, utuye mu Kagari ka Nyarubuye mu Murenge wa Munyiginya, usanzwe akora ubucuruzi mu gasantere ka Nyarubuye yavuze ko umuriro utaraza atabonaga inyungu ihagije mu bucuruzi bwe.
Ati “Kuva tubonye amashayarazi twagize amahirwe, mbere twacanaga mazutu cyangwa tugakoresha buji, bigatuma dutanga amafaranga menshi ku mwaka kandi kubera n’imyotsi tukarwara n’indwara z’ubuhumekero. Aho umuriro uziye rero twagize amahirwe, ubu dukora na nijoro tukagira n’abakiriya benshi kandi nta n’abajura bakitwikira ijoro ngo batwibe.”
Akomeza avuga ko mu bucuruzi bwe yungutse kurushaho akabasha kuvugurura inzu ye ubu ikaba iriho inzugi z’ibyuma (métallique).
Mugenzi we witwa Nzabonimana Augustin ukoresha icyuma gisya yavuze ko yabonye aka kazi kubera amashanyarazi.
Ati “Nabonye akazi ari uko amashanyarazi aje. Ubu ndakora nkabasha gukodesha inzu nkabona n’ibintunga njye n’umuryango wanjye.”
Umunyamabanga Nshingwabikorwa w’Akagari ka Nyarubuye, Uwamahoro Delphine, yavuze ko amashanyarazi yazanye impinduka nyinshi mu baturage ayobora.
Ati “Mvugiye nk’aha mu biro, murabona turacana, abarara izamu n’irondo ry’umwuga nta kibazo bagira babasha kubona hose. Ikindi kandi iyo twakeneraga gukoresha mudasobwa byaratugoraga ariko ubu turazikoresha tukabasha gutanga serivisi byihuse nko gufasha abaturage kwinjiza abana bavutse muri sisiteme y’Ubudehe, kwandukuza abapfuye, n’ibindi bitandukanye.”
Uyu muyobozi avuga ko ibyo byose mbere byasabaga kubikorera ku Biro by’Umurenge, bakabanza gufata umwanya wo gukusanya abasaba kubikorerwa, bamara kuba benshi akabona kujya kubakorera, ugasanga birakerereza abasabye serivisi.
Uwamahoro avuga ko amashanyarazi yafunguye amarembo bituma abaturage ayobora bahanga akazi gashya.
Ati “Gusudira byakorerwaga kwa Karangara, harimo intera y’ibirometero hafi umunani kugira ngo uve inaha ugereyo. Urumva ko byatumaga abantu batakaza amafaranga bajyayo banagaruka. Dufite n’abashoramari baje kubera umuriro.”
Umucungamutungo w’Urwunge rw’Amashuri rw’Abadivantisite b’umunsi wa Karindi rwa Nyarubuye, riherereye mu Murenge wa Munyiginya, Muhiyumva Jean Marie, yavuze ko amashanyarazi yabafashije cyane mu kazi kabo ka buri munsi.
Ati “Kuva twabona umuriro hahindutse ibintu byinshi bitandukanye mu kazi kacu ka buri munsi. Icya mbere byihutishije akazi, mu gutanga amaraporo mu nzego zo hejuru ubu byaroroshye, kubona internet biroroha, no mu myigire y’abana biratworohereza kubategurira ibizamini no kubisohora mu mashini (printing). Impinduka nyinshi zo zaragaragaye.”
Muhiyumva yasobanuye ko buri mwarimu ashobora gukoresha mudasobwa n’abana bakaboneraho kwiga ikoranabuhanga mu buryo buboroheye.
Si ibyo gusa kuko n’abasengera mu nsengero zirimo urw’Itorero ry’Abadivantisite babasha guhimbaza Imana bisanzuye, kuko bakoresha ibyuma by’umuziki batagombye gucana moteri ikenera Lisansi ihenze.
Umuyobozi w’Ikigo Nderabuzima cya Munyiginya mu Karere ka Rwamagana, Ezechiel Ndabarinze, yavuze ko kuva babona amashanyarazi babashije gutanga serivisi nyinshi ndetse akazi karushaho kuborohera.
Ati “Iyo bwabaga bwije umuganga agomba gufasha umurwayi, yagombaga kwifashisha itoroshi. Ubu nijoro dutanga serivisi habona, umuforomo yakenera igikoresho akakibona vuba, agafata umutsi w’umurwayi ahantu habona bitamubangamiye, ndetse n’umurwayi nawe iyo agiye kwivuriza ahantu abona hari amashanyarazi aba yumva atekanye.”
Uyu muyobozi avuga ko hari imiti n’inkingo ziba zigomba kubikwa mu byumva bikonjesha ngo zitangirika ku buryo uyu munsi amashanyarazi yaborohereje kubikonjesha.
Avuga ko batarabona amashanyarazi, buri mugoroba bagombaga kujya kubibitsa ku bindi bigo nderabuzima bifite amashanyarazi bagasubira kubifata mu gitondo.
Ati “Urumva ko habaga harimo gutakaza igihe n’amafaranga. Ubu rero twungutse igihe, twunguka n’amafaranga twatakazaga. Mbese ni iterambere.”
REG ivuga ko ubu abafatabuguzi bamaze kubona amashanyarazi yo ku muyoboro mugari basaga miliyoni imwe (38.5%), mu gihe habarurwa n’abandi babarirwa mu bihumbi 400 (14.3%) bakoresha amashanyarazi adakomoka ku muyoboro mugari.
",https://m.igihe.com/ubukungu/iterambere/article/ingo-zisaga-22-000-mu-burasirazuba-zahawe-amashanyarazi-mu-myaka-ibiri,Business
Rusizi: Abakiliya ba BK basabwe kurushaho gukoresha ikoranabuhanga bakoresha neza igihe,"Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Byagarutsweho mu busabane ubuyobozi bwa BK Plc bwagiranye n’abakiliya bayo i Rusizi na Nyamasheke kuri uyu wa Gatanu tariki ya 6 Werurwe 2020.
Ni ibiganiro byahuje Umuyobozi Mukuru wa BK Plc, Dr Diane Karusisi n’abakiliya, aho bunguranye ibitekerezo mu rwego rwo gukomeza kubaha serivisi nziza.
Bamwe mu bakiliya b’iyi banki bavuze ko bifuza ko mu Mujyi wa Kamembe hafungurwa irindi shami kubera abakiliya ba BK ari benshi.
Sibo Martin yagize ati “Ni ugushima uburyo banki yacu baduha serivisi nziza baduha no kutwumva. Turashima amasaha mwaduhaye kuko hari banki saa kumi n’ebyiri ziba zafunze. Mu Karere ka Rusizi turacyafite imbogamizi abenshi dufite ubucuruzi, umurongo uraturambiye twifuza ko mwakongera amashami.”
Hari undi wagize ati “Turashima uburyo Banki ya Kigali igenda ikura ariko abakiliya ni benshi ntabwo byoroshye biratuvuna cyane. Mu by’ukuri ikoranabuhanga rirahari ariko hari abantu benshi bataramenyera iryo koranabuhanga.”
Umuyobozi wa Banki ya Kigali, Dr Diane Karusisi, yashimiye abakiliya ba banki bakomeje gukorana nayo, abashishikariza kurushaho gukoresha ikoranabuhanga mu rwego rwo kwirinda gukoresha umwanya munini bashaka serivisi.
Yavuze ko ikibazo cy’uko bamara umwanya munini ku murongo kizakemurwa gusa abashishikariza kuyoboka ikoranabuhanga kuko ari ryo ryizewe kandi ridatwara umwanya.
Ati “Ntabwo dushaka ko abantu baza ku murongo rwose, twashyizeho abakozi (agents) kugira ngo abantu bajye bajya kubitsa amafaranga hirya no hino, dushyiraho uburyo bwo guhererekanya amafaranga kuri telefoni. Turashaka ko abantu babyitabira bagasirimuka aho kujya gutonda umurongo. Ntabwo ari ngombwa rwose umwanya wanyu ugomba kujya mu ishoramari mukiteza imbere, mugateza imbere n’igihugu.”
Umuyobozi w’Akarere ka Rusizi, Kayumba Ephrem, yashimiye Banki ya Kigali uburyo ifatanya n’inzego za leta mu guteza imbere imibereho myiza y’abaturage ndetse asaba abakiliya ba BK kurushaho gukoresha ikoranabuhanga mu rwego rwo kwirinda ubujura.
Abakiliya ba BK mu Turere twa Rusizi na Nyamasheke nyuma yo gusobanurirwa uburyo bwo gukoresha ikoranabuhanga biyemeje kurushaho kubinoza baryitabira.
",https://m.igihe.com/ubukungu/amabanki/article/rusizi-abakiliya-ba-bk-basabwe-kurushaho-gukoresha-ikoranabuhanga-bakoresha,Business
Rubavu:Abacuruza inkoko barataka igihombo nyuma yo kujyanwa kure y’umujyi,"Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Ubuyobozi bw’Akarere ka Rubavu bwo buvuga ko bwabajyanye mu isoko ryubatse mu rwego rwo guca akajagari.
Aba bacuruzi bahoze bacururiza inkoko hafi y’umupaka muto no mu Isoko rya Mbugangari mu Murenge wa Gisenyi. Mu Ugushyingo umwaka ushize basabwe kuva hafi y’umupaka, bakajya mu Murenge wa Rubavu mu Isoko rya Rukoko hirindwa akajagari.
Abacuruzi bimuwe bavuga ko nta baguzi bakibona nkuko byari bimeze mbere ndetse ngo n’uburyo bwo kugera mu isoko rishya buragoye.
Nyirasafari Marie Jeanne, umubyeyi ucuruza inkoko yagize ati “Hano nta kintu dukora ni ukwanga kwirirwa mu rugo. Abana baratsinze tubura amafaranga yo kwishyura. Nk’ubu bigeze saa sita nta muntu urambaza inkoko, sinzi impamvu batuzanye hano. Mbugangari aho nakoreraga mu cyumweru nacuruzaga inkoko 50 ariko hano n’inkoko icumi ntiwazigezaho kuko Abanye-Congo bazifatira muri karitsiye. Badufashe rwose dusubire hafi y’umupaka.’’
Umunyamabanga wa Koperative Tubumwe y’abacuruzi b’inkoko, Abeli Kalisa, yavuze ko bimuwe mu buryo butunguranye batiteguye.
Yagize ati “Abayobozi baraje badusanga mu isoko rya Mbugangari baratubwira ngo umunsi ukurikiyeho tuzabe twimukiye mu Murenge wa Rubavu kandi Koperative yacu yakoranaga n’Abanye-Congo. Ahantu batujyanye ni kure y’umupaka mu bilometero birenga bitanu, nta muhanda uhari; urangura inkoko ukagerayo harimo izapfuye.”
Yakomeje agira ati “Ni kure ku buryo nta muntu wava mu mujyi ngo ategeshe igihumbi aje kugura inkoko y’ibihumbi bine. Twarahombye abacuruzi bamwe barabiretse, tumaze guhomba miliyoni ebyiri kubera inkoko zapfuye.’’
Umuyobozi w’Akarere ka Rubavu, Habyarimana Gilbert, yavuze ko bimuye abo bacuruzi birinda akajagari, kandi ko isoko ritaba aho buri wese yifuza.
 Ati “Si byiza ko buri muntu wese ashyira isoko iwe yitwaje ko irindi riri kure yaba abacuruzi n’abagura. Ibintu byose tugomba kubisanga ku isoko ntabwo ryaba aho umuntu yifuza. Ririya Soko rya Rukoko ni isoko ryubatswe ahantu hatuwe n’igice kinini kitagira isoko kuko Umurenge wa Rubavu n’igice cy’uwa Cyanzarwe nta rindi soko bagiraga.”
Yakomeje avuga ko iyi gahunda ari mu rwego rwo kwagura ubucuruzi, guca akajagari no kurwanya umwanda.
Ati “Turashaka guca akajagari mu bucuruzi, ntabwo ahantu hose hacururizwa. Turashaka no guca umwanda kuko isoko riba rifite ahagenewe imyanda, ikindi turashaka kwagura ubucuruzi no mu yindi mirenge hakagera ubucuruzi.’’
Iri soko rya Rukoko ryari rimaze imyaka irindwi ridakora neza ku bushobozi bwaryo. Nko mu nzu 38 zo gucururizamo, eshanu zonyine ni zo zakorerwagamo mbere y’uko iki cyemezo gifatwa.
",https://m.igihe.com/ubukungu/article/rubavu-abacuruza-inkoko-barataka-igihombo-nyuma-yo-kujyanwa-kure-y-umujyi,Business
"Coronavirus imaze guhombya miliyari 9000$ ku isoko ry’imari n’imigabane, igihombo gikomeje kwiyongera","Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Ubushakashatsi bwakozwe na Banki ya Amerika bugaragaza ko mu minsi icyenda gusa ishize, amasoko y’imari n’imigabane yahombye miliyari 9000$, byatumye amasoko yose yo muri Amerika kuri uyu wa gatanu yafunze ari mu ibara ritukura.
Kuri uyu wa gatanu, agaciro k’imigabane ku isoko ry’u Buyapani, Nikkei 225 (N225), kagabanutse ku gipimo cya 2,7%. Isoko ryo muri Koreya y’Epfo (KOSPI) ryo ryafunze agaciro k’imigabane kagabanutseho 2,2%.
Ku isoko ry’imari n’imigabane rya Hong Kong (HSI), imigabane yagabanutse ku rugero rwa 2,3%, naho irya Shanghai Composite (SHCOMP), agaciro kagabanutse kagera kuri 1,2%.
Mu Burayi, isoko rya Londres (FTSE100), imigabane yagabanutse ku rugero rwa 3%, mu gitondo cyo kuri uyu wa gatanu. Mu Budage (DAX) imigabane yagabanutseho 3,5% naho mu Bufaransa (CAC40) yari yagabanutseho 3,6%.
Nk’uko amasoko yo muri Aziya n’u Burayi agaciro k’imigabane kayo kaguye, ni ko no muri Amerika byagenze kuko isoko rya Dow, imigabane yaryo yamanutseho amanota 580 (2,2%). Amasoko ya S&P 500 na Nasdaq Composite (COMP) nayo imigabane yaho yagabanutseho 2%.
Uburyo amasoko ari guhindagurika muri iyi minsi ishize, byerekana uburyo abashoramari bafite ubwoba kubera icyorezo cya Coronavirus.
Ubu ku isi hose hamaze kubarurwa abarenga 101, 860 banduye coronavirus, abamaze gupfa ni 3,462.
Koreya y’Epfo, u Butaliyani, u Buyapani na Iran ni byo bihugu birimo ubwandu bwiyongera ku muvuduko wo hejuru, nyuma y’u Bushinwa bwakomotsemo iki cyorezo, kandi umuvuduko w’ubwandu ukomeje kwiyongera muri Amerika no mu Bwongereza.
Ibiciro bya peteroli byongeye kugabanuka, nubwo ishyirahamwe ry’ibihugu bicukura bikanatungana peteroli, OPEC, ryari ryatangaje umugambi wo kugabanya umubare w’utugunguru miliyoni 1,5 twa peteroli itaranyuzwa mu nganda ducuruzwa buri munsi hirya no hino ku isi.
Abatumiza peteroli baragabanutse ku buryo abayicukura batangiye gushaka uko bagabanya utugunguru miliyoni 2,1 buri munsi ku yo bajyana ku isoko. Kugeza ubu igiciro cy’akagunguru ka peteroli cyagabanutse ku rugero rwa 4% kuko kari kugura amadorali 47,80.
CNN yatangaje ko abashoramari bagitinye gushora amafaranga yabo kubera ubwoba batewe n’iki cyorezo.
Agaciro ka zahabu ko gakomeje kuzamuka kubera abashoramari benshi bari gushaka kubitsa umutungo wabo aho bizeye ko wakomeza kugira agaciro n’umutekano.
Abasesenguzi bahamya ko kongera kuzahura ubukungu buri gusubira inyuma bizagorana, ariko ubw’u Bushinwa bwo bushobora kuzazamuka ku gipimo cya 4.8%.
Ibihugu by’u Buyapani na Koreya y’Epfo biri mu bizagorwa cyane no kongera gusubira ku muvuduko w’ubukungu byari bigezeho kuko ingano y’ibicuruzwa byaba ibyoherezwa hanze n’iby’imbere mu gihugu bizagabanuka.
Biteganyijwe kandi ko ibyo abanyamerika n’abanyaburayi batumizaga hanze bizagabanuka, bigasubiza inyuma ibikorwa by’inganda nyinshi ku isi hose.
Ibigo mpuzamahanga bitwara abagenzi mu ndenge bizahomba miliyari 113 z’amadolari mu gihe coronavirus yakomeza gukwirakwira, nk’uko isuzuma riheruka gutangwa n’ishyirahamwe mpuzamahanga rishinzwe gutwara abantu n’ibintu mu kirere ryabitangaje.
Ikigo cy’abanyamerika gicuruza ikawa, Starbucks, cyavuze ko giteganya igabanuka rya 50% ku bucuruzi bwacyo mu maduka yo mu Bushinwa muri iki gihembwe cya Mutarama-Werurwe.
",https://m.igihe.com/ubukungu/ishoramari/article/coronavirus-imaze-guhombya-miliyari-9000-ku-isoko-ry-imari-n-imigabane-igihombo,Business
MININFRA igiye guha akazi urubyiruko rwahuguwe mu gukoresha ubuhanga bwa Do-Nou basana imihanda,"Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Don-nou ni ubuhanga bukomoka mu Buyapani bwo gusana igice cy’umuhanda cyangiritse hakoreshejwe udufuka turimo itaka risanzwe rikoreshwa mu kubaka imihanda rya ‘Laterite’ tukifashishwa mu kubaka ibikuta bibuza imihanda kuriduka, gusibanganya ibinogo by’aho umuhanda wacukutse, cyangwa gukamura ahasanzwe hazwi ko haba isayo mu bihe by’imvura.
Kuri uyu wa 5 Werurwe Ubwo habaga inama isuzuma aho uyu umuryango wa CORE ugeze ushyira mu bikorwa ibikubiye mu masezerano wagiranye na Minisiteri y’ibikorwa remezo mu 2018, MININFRA yishimiye ibyo uyu muryango wakoze birimo no guhugura urubyiruko mu gukoresha ubu buhanga, inarwizeza kurushakira akazi ku bufatanye n’uturere rukomokamo.
Umuyobozi w’ishami rishinzwe gutwara abantu n’ibintu muri Minisiteri y’ibikorwa remezo, Byiringiro Fred yavuze ko mu minsi ya vuba barafashwa kubona akazi.
Ati “Turumva ko mu minsi ya vuba rwose aya makoperative yamaze guhugurwa dufatanyije n’uturere kuko imihanda myinshi n’iy’uturere, tuzafatanya nabo kugira ngo turebe amafaranga bahabwaga yo kwita ku mihanda twumvikane uburyo bagiye kuyakoresha baha akazi aba bantu bamaze guhugurwa”.
Uretse kugabanya ubushomeri, Byiringiro asanga ibi bizarushaho no kugabanya amafaranga yakoreshwaga yahabwaga ba rwiyemezamirimo baturutse i Kigali ngo bajye gusana imihanda yangiritse hirya no hino mu turere.
Ibi Byiringiro yabigarutseho nyuma yo kugaragarizwa n’uru rubyiruko rwahuguwe ko rugifite imbogamizi y’amikoro kugira ngo bashyire mu bikorwa ibyo bize.
Dusengimana Marie ukomoka mu karere ka Nyamagabe akaba n’umwe mu rubyiruko rwahuguwe yagize Ati “Twabanje kubona amahugurwa y’iminsi 12 dusana umuhanda ungana na metero 130, twongera dukora undi muhanda ungana na metero 180 ariko kugeza iyi saha ubu bumenyi twahawe ntabwo turi kubukoresha kubera ko nta ngengo y’imari irashyirwa mu karere yo gukoreshwa mu buryo bwo gusana umuhanda hakoreshejwe Do-nou”
Ibi Dusengimana abisangiye na Ahishakiye Vincent wagize ati “ Kuva twahugurwa nta kandi kazi twari twabona kugira ngo tubashe gukora imihanda yahaza akarere, mu gihe icyo ari cyo cyose twabona amafaranga n’ubundi ni akazi, indi minsi tuba turi mu mirimo yacu mu gihe tutarabona uduha akazi gahoraho”
Urubyiruko rwahuguwe ni urwo mu karere ka Gakenke, Rulindo, Nyamasheke, Rusizi, Ruhango, Nyamagabe, Rutsiro na Nyaruguru
Ubwiza bw’imihanda yasanwe n’uru rubyiruko mu gihe cy’amahugurwa ishimwa n’abayobozi b’uturere bakozemo barimo n’umukozi w’Akarere ka Ruhango Mukwiye Jean Pierre uhamya ko uburyo bakora bitandukanye n’ibyakorwaga mu zindi gahunda za leta zitandukanye.
Yagize ati “Umuntu avuze ko nta tandukaniro yaba abeshye kuko rirahari rinini, urebye aho bakoze ukanagereranya na mbere umuganda ukijyamo, ubushobozi bw’umuganda bugarukira mu guharura ibyatsi ntabwo bujya mu bijyanye no kuyobora amazi, gutsindagira imihanda nta nubwo bukora n’ibindi byose mu kwita ku muhanda ariko muri ubu buhanga urubyiruko byose rwarabisobanukiwe”
Mu karere ka Ruhango uru rubyiruko rwasannye imihanda ifite ibilometero 5 yo mu murenge wa Mwendo na Bweramana
Mu myaka ibiri ishize, Minisiteri y’ibikorwa remezo na CORE basinye amasezerano y’ubufatanye urubyiruko rugera kuri 368 rumaze guhugurwa mu gukoresha Do-nou hakaba hari na gahunda y’uko umwaka utaha hazahugurwa abandi 150.
",https://m.igihe.com/ubukungu/iterambere/article/mininfra-igiye-guha-akazi-urubyiruko-rwahuguwe-mu-gukoresha-ubuhanga-bwa-do-nou,Business
BPR Atlas Mara yafunguye Ishami ry’Icyicaro gikuru i Kigali ryihariye kuri serivisi z’ikoranabuhanga,"Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Iri shami riherereye mu nyubako nshya BPR Atlas Mara iheruka kuzuza muri Kigali, ryafunguwe ku mugaragaro kuri uyu wa 5 Werurwe 2020, risimbura iryari mu nyubako ishaje iherereye ruguru ya Hôtel des Mille Collines.
Umuyobozi Mukuru wa BPR Atlas Mara, Maurice K. Toroitich, yashimiye abifatanyije na banki mu birori byo gufungura ishami rishya, anashimangira ko ibyo banki ikora byose biri mu nyungu z’abaturage.
Yavuze ko ishami rishya rifite umwihariko wo gutanga serivisi z’imari mu buryo bugezweho ku buryo abakiliya bazaryifashisha mu gufungura konti, kureba amafaranga aziriho na raporo y’ibyazikoreweho, kohereza amafaranga n’ibindi.
Ati “Ishami tuberetse uyu munsi ni rishya ry’icyicaro gikuru dufite muri iyi nyubako yacu nshya. Niryo rikuru kandi rigezweho kuko nk’uko twabyerekanye ntidufite gusa aho abakiliya bakirira amafaranga ahubwo hari n’ahatangirwa serivisi z’imari mu buryo bugezweho.”
Muri iri shami rishya, BPR Atlas Mara yateganyije igice abakiliya bashaka gukoresha serivisi z’imari bifashishije ikoranabuhanga ariko badafite internet basangaho iPad bakazikoresha, bakaba bakitabaza abakozi ba banki mu gihe bakeneye ubufasha bwisumbuyeho.
Umuyobozi w’Inama y’Ubutegetsi muri Banki y’Abaturage, Prof Njuguna Ndung’u, yavuze ko gufungura ishami rishya ari ikimenyetso gitanga icyizere ko banki izakomeza gutanga serivisi z’imari mu gihe kirambye.
Uretse serivisi abakiliya bashobora kubona bakoresheje BPR Mobile Banking cyangwa ku mashami y’iki kigo cy’imari ari hirya no hino mu gihugu, kinafite abagihagarariye basaga 310 bashobora gufasha abakiliya kubona serivisi z’imari bitabagoye.
Kugeza ubu BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yafunguye-ishami-ry-icyicaro-gikuru-i-kigali-ryihariye-kuri,Business
U Rwanda na Congo byiyemeje kubungabunga ibidukikije mu icukurwa rya gaz méthane mu Kivu,"U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
Aya masezerano yasinywe kuri uyu wa Kane tariki 5 Werurwe 2020 hagati ya Minisitiri w’Ibidukikije mu Rwanda, Dr Mujawamariya Jeanne d’Arc, n’Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima.
Aya masezerano kandi yari ahagarariwe na Minisitiri w’ibikorwa remezo, Ambasaderi Gatete Claver.
Mu Ukwakira 2019, nibwo Ikigo Shema Power Lake Kivu Limited (SPLK Ltd), cyatangije umushinga wo kubyaza amashanyarazi gaz méthane iri mu kiyaga cya Kivu, aho byitezwe ko uzatanga megawatt 56 z’amashanyarazi.
Uyu mushinga witezweho gufasha igihugu kongera ingufu z’amashanyarazi zikagera kuri megawatt 556 mu mwaka wa 2024, zivuye kuri megawatt 224.5. Ugiye kwiyongera kuwa KivuWatt ubyaza gaz méthane megawatt 26, wubatswe n’ikigo cy’Abanyamerika, ContourGlobal, watashywe mu 2016.
Ambasaderi Gatete avuga ko muri iki kiyaga harimo gaz méthane nyinshi, kandi iramutse idacukuwe ishobora guteza ibibazo mu bihugu byombi.
Yagize ati “Muri iki kiyaga harimo gaz méthane nyinshi, tutayicukuye bishobora guteza ikibazo, ariko birasaba ko ibihugu byombi biyicukura mu buryo iki kiyaga gikomeza kubaho neza ndetse n’ibinyabuzima birimo.”
Dr Mujawamariya avuga ko aya masezerano agamije kurinda ibidukikije muri iki kiyaga, ku buryo buri ruhande rwitwararika mu bikorwa byarwo.
Yagize ati “Aya masezerano agomba kwita ku bikorwa byo gucukura gaz méthane ndetse n’ubundi bucukuzi bushobora kuzakorwamo, byose birinda ibidukikije cyane cyane inyamanswa zo mu mazi.”
Yavuze ko kuba u Rwanda rwashyize iyi Minisiteri muri aya masezerano, ari ukugira ngo azajye ireberera ikiyaga cya Kivu kugira ngo abacukura babikore mu buryo butabangamiye ibidukikije.
Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima we agaragaza ko RDC yiteguye gukomeza gufatanya n’u Rwanda mu bijyanye no gucukura gaz méthane mu kiyaga cya Kivu, no kurengera ibinyabuzima birimo.
Yavuze ko gaz méthane iri mu kiyaga cya Kivu izifashishwa mu gutanga amashanyarazi ku batuye ibi bihugu, ariko bikaba bikwiye gukorwa hitawe ku rusobe rw’ibinyabuzima n’ibidukikije.
Yagaragaje ko igihugu cye cyiteguye gukorana n’u Rwanda mu bijyanye n’umushinga wo gucukura Megawatt zirenga 200 muri iki kiyaga.
Ikiyaga cya Kivu gifite metero zisaga 500 z’ubujyakuzimu, aho usanga cyohereza mu mazi yacyo Gaz méthane iturutsemo hasi. Mu kuyibyaza umusaruro hoherezwa ibitembo binini mu mazi bikayivangura n’amazi.
Inyigo zerekanye ko mu kiyaga cya Kivu harimo Gaz méthane ishobora gutanga hagati ya megawatt kuva ku 160 kugeza kuri 960, bitewe n’uburyo bwakoreshwa mu kuyibyaza amashanyarazi, igacukurwa mu gihe gishobora kugera ku myaka 50.
U Rwanda rwateganyije ibice bitanu bishobora gucukurwamo gaz méthane, mu gihe muri Repubulika ya Demokarasi ya Congo bisangiye uyu mutungo kamere, hateganyijwe ibice bitandatu. Ibice by’u Rwanda bishobora gutanga megawatt 300.
Mu bice bitanu byo mu Rwanda bishobora gucukurwamo, bibiri biri mu Karere ka Rubavu, kimwe kiri mu karere ka Karongi mu gihe ibindi bibiri biri ku gice kigana ku karere ka Rusizi.
",https://m.igihe.com/ubukungu/article/u-rwanda-na-congo-byiyemeje-kubungabunga-ibidukikije-mu-icukurwa-rya-gaz,Business
Gisagara: Umuhanda mushya wa Kaburimbo wamaze gushyirwaho amatara ,"Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Uwo muhanda wa kilometero 13.8 uturuka i Huye ukagera ku Biro by’Akarere ka Gisagara; bawemerewe na Perezida Kagame Paul. Watangiye kubakwa tariki ya 8 Ukwakira 2018 bikaba biteganyijwe ko uzatwara agera kuri Miliyari 6.5Frw.
Ibikorwa byo kuwusoza byajyanye no kuwushyiraho amatara awuboneshereza mu masaha y’ijoro mu rwego rwo gufasha abawukoresha kugenda neza ndetse no kubungabunga umutekano.
Bamwe mu baturage b’abacuruzi mu gasantere ka Ndora aho uwo muhanda unyura, bishimira ibyo bikorwaremezo bagerejwe bakifuza ko bakongererwa amasaha yo gukora ku mugoroba kuko haba habona.
Fideèle Mugisha ukora akazi ko kogosha ati “Turashimira ubuyobozi bwacu bwiza bwaduhaye uyu muhanda wa kaburimbo none badushyiriyeho n’amatara ku buryo hano nijoro haba habona neza. Ahubwo twifuza ko batwongerera amasaha yo gukora tugakomeza akazi tukiteza imbere.”
Umubyeyi Thacienne ukora ubucuruzi na we asanga ibikorwa remezo bahawe bije kubateza imbere no guteza imbere agace batuyemo.
Ati “Iyi kaburimbo ni iterambere, none ubwo batuzanyiye n’amashanyarazi ni ukutubwira ngo namwe mukore ntihagire usigara inyuma.”
Ubusanzwe amabwiriza asaba abakora ibikorwa by’ubucuruzi muri ako Gasantere ka Ndora gufunga saa kumi n’ebyiri z’umugoroba ariko bo bakifuza ko bacuruza kugeza saa mbiri kuko haba habona.
Umuyobozi wungirije ushinzwe imibereho myiza y’abaturage mu Karere ka Gisagara, Clemence Gasengayire, yavuze ko icyifuzo cy’abo baturage bazakiganiraho n’abacuruzi bakareba isaha ibabereye.
Ati “Kongera amasaha yo gukora ni byo ariko bikajyana n’umutekano;(…) ku busabe bwa benshi dushobora kubiganiraho kuko ntabwo twasubiza inyuma icyifuzo cy’abaturage. Nabo bashobora kubiganiraho mu buryo bwabo bakabimenyesha Inama Njyanama y’Umurenge ikabongerera amasaha yo gukora.”
Kugeza ubu mu nkengero z’uwo muhanda hamaze kugera ibikorwa by’amajyambere birimo uruganda rwa GABI Ltd rwenga inzoga mu bitoki; hari kubakwa uruganda rutunganya ifu ya kawunga mu bigori hamwe n’urwenga umutobe mu bitoki.
Mu mujyi wa Gisagara hatangiye gukatwa ibibanza birenga 60 byo guturamo kandi hari n’igice cyagenewe ubucuruzi na cyo kigiye kubakwa.
Mu bijyanye n’amashanyarazi; abatuye mu Karere ka Gisagara bayafite ku kigero kiri hejuru ya 54% bavuye kuri 2% yo mu 2010.
Ni ubwa mbere Akarere ka Gisagara kagize umuhanda wa kaburimbo mu mateka yako.
[email protected]
",https://m.igihe.com/ubukungu/iterambere/article/gisagara-umuhanda-mushya-wa-kaburimbo-wamaze-gushyirwaho-amatara,Business
IMF yatangaje ko ubukungu bw’Isi buzasubira inyuma uyu mwaka kubera icyorezo cya Coronavirus,"Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ishami ry’Umuryango w’Abibumbye ryita ku buzima, OMS, riravuga ko abamaze kwandura iki cyorezo barenga ibihumbi 95 ku Isi, mu gihe kimaze guhitana abarenga ibihumbi 32.
Umuyobozi Mukuru wa IMF, Kristalina Georgieva, yabwiye abanyamakuru ati “Mu cyumweru gishize twabonye ugusubira inyuma k’ubukungu bw’Isi, turimo kubona gusubira inyuma k’ubukungu bw’Isi bwa 2020 ugereranyije n’ubwa 2019.”
Georgieva yagaragaje ko ubukungu bw’Isi buzasubira inyuma kubera iki cyorezo, ariko bizanaterwa n’uburyo ibihugu bizaba byafashe ingamba, igihe bizaba byabikoreye n’uburyo bizaba byabikozemo.
Muri Mutarama, IMF yari yatangaje ko ubukungu bw’Isi mu 2019 bwari kuri 2.9%, mu gihe mu 2020 bwagombaga kugera kuri 3.3%.
Iki kigega kivuga ko iki cyorezo kizagabanya ubukungu bw’Isi ku kigero cya 0.1% muri uyu mwaka.
IMF ivuga ko ku bijyanye n’u Bushinwa, kugeza ubu abantu batangiye gusubira mu mirimo. Iki gihugu cya kabiri mu kugira ubukungu bukomeye, ni ho iki cyorezo cyatangiriye.
Georgieva ati “Ku birebana n’u Bushinwa, twumvise inzego z’ubutegetsi zikangurira abantu gusubira mu mirimo bagakora. Kugeza ubu abahwanye na 60% batangiye akazi kandi byitezwe ko mu byumweru biri imbere bazagera kuri 90%”.
Avuga ko aya ari amakuru meza ku Bushinwa n’Isi muri rusange.
Iki kigega cyatangaje ko kigiye gutanga amadolari agera kuri miliyari 50 z’amadolari azakoreshwa mu gufasha mu bikorwa bitandukanye byo guhangana n’iki cyorezo.
IMF ivuga ko yakoze ubusesenguzi isanga igomba gushyira imbaraga mu bihugu bikiri mu nzira y’Amajyambere, cyane cyane ku mugabane wa Afurika.
Georgieva avuga ko ubu busesenguzi bwa IMF, bugaragaza ko ibi bihugu bifite intege nke mu bijyanye n’ubuvuzi, guhangana n’ibiciro kubera ibyo byohereza mu mahanga n’ibindi.
Ati “Mu by’ukuri ubu busesenguzi bwagaragaje ko ibihugu byo munsi y’Ubutayu bwa Sahara ari byo bigomba kwitabwaho, twateganyije miliyari 10 z’amadorali mu kubifasha kandi ku nyungu igera kuri zero”.
Avuga ko ibihugu byatoranyijwe cyane kuri uyu mugabane ari ibyamaze guhura n’izi ngaruka.
Kuri uyu wa Kabiri, Banki y’Isi yatangaje ko igiye gutanga miliyari 12 z’amadolari yo gufasha ibihugu mu bijyanye n’ubuzima no guhangana n’ihungabana ry’ubukungu.
Perezida wa Banki y’Isi, David Malpass, yatangaje ko iyi nkunga izafasha ibihugu guhangana na Coronavirus, hatangwa ibikoresho byo gupima, gushyiraho ahantu hagenewe gushyirwa abanduye n’ibindi.
",https://m.igihe.com/ubukungu/article/imf-yatangaje-ko-ubukungu-bw-isi-buzasubira-inyuma-uyu-mwaka-kubera-icyorezo,Business
I&M Bank Rwanda yatangije gahunda izorohereza ibigo bito n’ibiciritse kubona inguzanyo n’ubujyanama,"I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
Iyi gahunda izwi nka ‘Ganza na I&M SME Banking’ ifite intego ivuga ngo ‘Tangira, Aguka, Ugwize’ yatangijwe ku mugaragaro kuri uyu wa 4 Werurwe 2020.
Ni gahunda izibanda cyane ku bigo bito n’ibiciriritse bikora mu rwego rw’amahoteli n’ubukerarugendo, I&M Bank Rwanda ifatanyije n’imiryango irimo Master Card Foundation binyuze mu mushinga wayo Hanga Ahazaza, ugamije kongerera urubyiruko amahirwe yo kubona akazi n’Ikigega cy’imari cya Banki y’Isi gifasha abikorera, IFC.
Umuyobozi mukuru wa I&M Bank Rwanda, Robin Bairstow, yavuze ko intego y’iyi gahunda ari ukuvugurura imikorere y’ahazaza h’ibigo bito n’ibiciritse bikorana nayo.
Ati “Ibigo bito n’ibiciriritse bifatiye runini iterambere ry’igihugu n’imibereho myiza y’abaturage. Ndatekereza ko ibigo bito n’ibiciriritse byihariye hagati ya 70-95% by’imirimo ihangwa.”
Robin yavuze ko muri iyi gahunda abafite ibigo bito n’ibiciriritse, uretse guhabwa inguzanyo, hazanabaho kubaba hafi mu bijyanye n’ubujyanama.
Ati “Hazaba harimo kubongerera ubushobozi no guhugura ku bijyanye n’ubucuruzi no gucunga abakiliya ariko igikomeye cyane ni uburyo bwo gusesengura no gucunga inguzanyo. Ibigo bito n’ibiciriritse bizungukiramo serivisi z’imari ariko turategura no kubabera abajyanama.”
Umuyobozi ushinzwe Ishami ry’Ubucuruzi muri I&M Bank Rwanda, Mushashi Delphine, yavuze ko ubusanzwe iki kigo cy’imari cyatangaga inguzanyo ariko ugasanga zifatwa n’ibigo binini.
Ati “Ni muri urwo rwego dutangije iyi gahunda kugira ngo tubashishikarize, bamenye ko dufite gahunda yo kwakira imishinga yabo, serivisi zijyanye n’aho bashobora kubitsa amafaranga kandi mu buryo buri wese azajya yibonamo.”
“Gahunda ni ukugira ngo twongere uburyo dutanga ibyo bikorwa kuri abo bakiliya kuko isoko rinini riri muri icyo cyiciro, turifuza ko nabo bagerwaho na serivisi mu buryo bw’amafaranga kugira ngo nabo bagure ibikorwa byabo cyangwa no mu buryo bashobora kugirwa inama z’uko bayobora imishinga yabo.”
Umuyobozi Nshingwabikorwa wa I&M Bank Rwanda, Byishimo Faustin, yavuze ko bamaze gutegura uburyo bushoboka bwo korohereza ibigo bito n’ibiciriritse kubona inguzanyo n’inama zibifasha kugera ku ndoto.
Ati “Kuri banki ni ukugira ngo mu myaka iri imbere tuzakorane n’abakiliya benshi kuko ibigo binini biba birebwa na buri wese.”
I&M Bank Rwanda ikomeje kwagura ibikorwa byayo, ari nako irushaho kwegera abakiliya bayo no gutegura abazaba abakiliya bayo mu minsi iri imbere.
",https://m.igihe.com/ubukungu/article/i-m-bank-rwanda-yatangije-gahunda-izorohereza-ibigo-bito-n-ibiciritse-kubona,Business
Abasora batigaragaje mu myaka itanu ishize basabwe kwigaragaza bagakurirwaho ibihano ,"Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Itangazo RRA yasohoye ku wa 3 Werurwe 2020 risobanura ko uwo mwanzuro wafashwe ushingiye ku ngingo ya 88 y’itegeko no 026 2019 ryo ku wa 18/9/2019 rigena uburyo bw’isoresha, irebana no gukurirwaho ibihano ku musoresha wigaragaje.
Rikomeza rivuga ko Ikigo cy’Imisoro n’Amahoro kinejejwe no kumenyesha abasora batigaragaje mu buyobozi bw’imisoro cyangwa abiyandikishije ariko bakaba bataragenzuwe mu myaka itanu ishize nk’uko biteganywa n’iryo tegeko, kwigaragariza RRA mu nyandiko, bayimenyesha umusoro batatanze bitarenze tariki ya 30 Kamena 2020.
Rikomeza rigira riti “Abazabikora bose bujuje ibisabwa haruguru bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro bishyure gusa umusoro fatizo.”
Imisoro izasonerwa ihazabu n’inyungu z’ubukererwe harimo umusoro ku nyungu, umusoro ku nyongeragaciro, umusoro ku bihembo by’abakozi, umusoro ku igurishwa cyangwa itangwa ry’imigabane, umusoro ku mikino y’amahirwe, umusoro ku mabuye y’agaciro n’umusoro ku byaguzwe.
RRA igaragaza ko mu mwaka wa 2018/19 yinjije miliyari Frw 1,422.9 ku ntego ya miliyari Frw 1,392.1 yari ifite bituma irenzaho miliyari Frw 30.8 angana na 102% y’ayo yari yiyemeje kwinjiza.
[email protected]
",https://m.igihe.com/ubukungu/article/bamwe-mu-basora-batigaragaje-mu-myaka-itanu-ishize-bagiye-gukurirwaho-ibihano,Business
Ibigo bikomeje kwiyandikisha mu imurika ry’imyubakire igezweho rizabera i Kigali,"Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Ibi bigo bivuga ko byiteguye kwereka abanyarwanda n’abanyamahanga bazaryitabira impinduka zijyanye n’iterambere mu miturire n’imyubakire u Rwanda rwifuza kandi ku giciro gito.
Bimwe mu bigo bimaze kwiyandikisha muri iri murika harimo DND Developers, Phoenix Plaza, Silk Plaster Rwanda, Troika Design Workshop, Savanna Creek, Kigali Heights, Rwanda Housing Authority, na My Seats, byose bimenyerewe mu gutanga serivisi zijyanye n’ubwubatsi bugezweho.
Iri murika rizatangira tariki ya 17 rigasozwe kuya 21 Werurwe 2020, ryiswe “Kigali Property & Shoppers Bazaar 2020”. Rizibanda ku kugaragaza inyubako zo guturamo n’ibikorwa bitandukanye by’ubwubatsi bigezweho muri iki gihe kandi bihendutse.
Iri murikagurisha rifite insanganyatsiko igira iti “Guteza imbere udushya tugamije kubungabunga ibidukikije mu iterambere ry’imyubakire ihendutse kandi irambye”, rizabera mu nyubako ya Kigali Heights, iherereye mu Karere ka Gasabo.
Ikigo “RG Consult” kiri gutegura iri murika, cyatangaje ko rizaba ihuriro ryo kumurika ibikorwa by’abafite inyubako zigurishwa ku giciro gito n’abafatanyabikorwa batandukanye bakorera mu Rwanda.
Iki kigo gishimangira ko inzu n’ibikorwa by’ubwubatsi bigira ingaruka ku mibereho y’abantu n’iterambere ry’igihugu, bityo ko mu gihe hari kwihutishwa uburyo bw’imiturire igezweho iganisha ku iterambere; hanakwiye gushyigikirwa ibikorwa birengera urusobe rw’ibidukikije.
Biteganyijwe ko ibigo bisaga 30 bikorera imbere mu gihugu na mpuzamahanga, byaba byigenga cyangwa byegamiye kuri leta bizitabira iri murikagurisha, rishobora kuzakira abantu bari hagati ya 5000 na 8000 mu gihe cy’iminsi itanu rizamara.
Umwihariko w’iri murikagurisha, ni uko rizitabirwa n’abacuruza ibikoresho byifashishwa mu bwubatsi, ababigura n’ibigo by’imari n’amabanki, mu rwego rwo gufasha buri muntu kubona ibyo akeneye ngo yubake, anasane inzu ye adahenzwe cyangwa ngo ahabwe ibintu bitujuje ubuziranenge.
Hazaba kandi hari n’abatanga ibyangombwa byo kubaka, ibigo byubakisha, amabanki atanga inguzanyo mu by’ubwubatsi, ibigo bitanga ubwishingizi bw’inyubako n’abandi batandukanye.
Iri murikagurisha ryateguwe n’ikigo RG Consult, kigamije kugeza amakuru yose ashoboka ku muntu ushaka kubaka inzu ye cyangwa kuyisana ndetse no kumenyekanisha abacuruzi b’ibyo bikoresho baba abato n’abanini.
RG Consult ivuga ko iri murikagurisha ari uburyo bwiza bwo kumenyekanisha no guteza imbere ibikorerwa mu Rwanda n’igisubizo ku bashaka gutunga inzu zabo bwite.
Ubuyobozi bwa RG Consult bunavuga ko bushaka guteza imbere ibikorerwa mu Rwanda, abazwi n’abatazwi bose bagahura bakamenyana, umuguzi na we akagira amahitamo akurikije uko abona ibintu bimeze.
Umuhango wo gutangiza ku mugaragaro iri murikagurisha ry’inzu n’ibikorwa by’ubwubatsi uzaba tariki ya 17 Werurwe 2020, ahazaba hari abayobozi batandukanye mu nzego bwite za leta, iz’umutekano, imiryango itegamiye kuri leta, urugaga rw’abikorera n’abandi.
Mu mwaka ushize, imurikagurisha nk’iri ryari ryitabiriwe n’ibigo bigera kuri 20 byose bikora muri uru rwego rw’inyubako.
Muri iri murika rya 2019 kandi, RG Consult yamuritse imikorere ya ‘application’ ya telefoni yiswe “Murugo App”, ifasha abantu baba mu bukode kuzuza ibisabwa, bagahabwa amahirwe yo gutunga inzu zabo.
",https://m.igihe.com/ubukungu/iterambere/article/ibigo-bikomeje-kwiyandikisha-mu-imurika-ry-imyubakire-igezweho-rizabera-i,Business
Ishimwe rya Cogebanque yifashishije Tour du Rwanda mu gusangiza Abanyarwanda serivisi z’imari zigezweho ,"Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Cogebanque ni umuterankunga w’imena wa Tour du Rwanda 2020 ndetse yaherekeje iri rushanwa aho ryanyuze hose. Isiganwa ry’uyu mwaka ryegukanywe n’Umunya- Erythrée w’imyaka 20, Natnael Tesfatsion.
Abanyarwanda bo mu bice bitandukanye by’igihugu baryohewe n’umukino w’amagare ariko banegerezwa serivisi z’imari.
Binyuze mu bukangurambaga bwiswe “AGUKA NA COGEBANQUE”, bamwe bafunguje konti, barizigamira, abandi bagura amakarita ya Mastercard abafasha guhererekanya amafaranga mu ikoranabuhanga.
Umuyobozi ushinzwe Iyamamazabikorwa muri Cogebanque, Iyamuremye Antoine, yabwiye IGIHE ko isiganwa ryabafashije kwegereza abaturarwanda serivisi z’imari.
Yagize ati ‘‘Tour du Rwanda 2020 yabaye umwanya mwiza wafashije abantu kwagukana natwe, haba mu gufunguza konti, kubona inguzanyo no kwizigamira cyane ko Abanyarwanda aribyo bifuza.’’
Ubukangurambaga bwo gushishikariza Abanyarwanda kwizigamira bunajyanye na gahunda y’igihugu y’ubwiswe ‘Ejo Heza’ bwatangijwe mu Ukuboza 2018.
Inyigo yakozwe iteganya ko mu mwaka umwe ubu bwizigame buzagera ku basaga 207 000 bashobora kuzigama miliyari 14,5 Frw, mu gihe mu myaka itanu abagera kuri miliyoni ebyiri bakwizigama miliyari 195 Frw.
Iyamuremye yavuze ko ‘‘Dutanga n’umusanzu wo gukangurira abantu serivisi z’imari no kwizigamira bijyanye n’icyerekezo cy’iterambere ry’igihugu.’’
‘‘Twigishije Abanyarwanda ko badakwiye kugendana ibifurumba by’amafaranga kuko umutekano wayo utaba wizewe. Iyo ukoresheje ikoranabuhanga biba byiza kuko aho ujya hose mu Rwanda no hanze uryifashisha bikoroheye.’’
U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.6% mu 2019.
Muri gahunda za Cogebanque Plc zo gufasha Abanyarwanda kuzamura ubukungu bwabo no gukemura ibibazo bitandukanye, yakomeje gushyira abakiliya igorora ibaha inguzanyo ku mushahara izwi nka ‘Gisubizo Loan Express’, itangwa nta ngwate.
Gisubizo Loan Express ni inguzanyo Cogebanque itanga ku bakiliya bayo babona umushahara wa buri kwezi. Ikubye inshuro zigera kuri 15 z’umushahara umuntu ahembwa ku kwezi, na we akagenda yishyura agera kuri 50% by’umushahara we buri kwezi.
Muri Tour du Rwanda 2020, Cogebanque ni yo yahembye umukinnyi urusha abandi guterera imisozi ; ni igihembo cyegukanywe na Taaramäe Rein ukinira Total Direct Energie yo mu Bufaransa.
Iyamuremye yavuze ko icyo gihembo bagifata nk’uburyo bwo kugaragaza ikoranabuhanga ryambuka umupaka.
Ati ‘‘Abakinnyi batsinze tubashishikariza ko bahabwa amafaranga mu ikoranabuhanga. Uriya mukinnyi twizera ko azaduhagararira neza akaba ambasaderi wacu mu Rwanda no mu mahanga.’’
Yavuze ko Tour du Rwanda 2020 yatanze umusaruro ufatika ugereranyije n’umwaka washize.
Ati ‘‘Ibyo twateganyaga twabigezeho ugereranyije n’umwaka ushize. Byatweretse ko n’abafite konti muri banki bashobora gukoresha ikoranabuhanga cyane ko iyo mikoranire ihinduka.’’
Cogebanque Plc ifite amashami 28 mu gihugu hose aho ifite ibyuma bya ATM 34, aba-agents barenga 600 bayifasha gutanga serivisi zo gufunguza konti, kubitsa no kubikuza zirimo n’izifashisha ikoranabuhanga binyuze muri Internet Banking, Mobile Banking, smart cash card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose.
Amafoto: Niyonzima Moïse
",https://m.igihe.com/ubukungu/article/ishimwe-rya-cogebanque-yifashishije-tour-du-rwanda-mu-gusangiza-abanyarwanda,Business
Abacuruzi bo mu Rwanda mu nzira yo gushaka ahandi batumiza ibicuruzwa kubera coronavirus,"Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
U Rwanda rutumiza mu Bushinwa ibikoresho by’ikoranabuhanga n’amashanyarazi, imashini, ibikoresho byo kubaka, ibicuruzwa bikozwe mu ibumba, inkweto, imyenda, ibinyabiziga n’ibindi bitandukanye.
Umunyamabanga wa kabiri ushinzwe ubukungu n’ubucuruzi muri ambasade y’u Bushinwa mu Rwanda, Li Zhen, yabwiye Rwanda Today ko nyuma y’aho RwandAir ihagarikiye ingendo zayo zerekeza mu Bushinwa kuva ku ya 31 Mutarama 2020, byagize ingaruka ku ngendo n’ibikorwa by’ubucuruzi hagati y’ibihugu byombi.
Ati “Ingaruka ku buryo bwo guhererekanya ibicuruzwa zageze no ku mishinga imwe n’imwe ikomeje gukorwa ishingiye ku bikoresho fatizo biva mu Bushinwa.“
Li Zhen yakomeje avuga ko u Bushinwa bwafashe ingamba nyinshi nko gushyiraho ikigega nterankunga kidasanzwe, kugabanya imisoro, kongera amafaranga y’ingengo y’imari no koroshya uburyo bwo kongera kwemerera inganda gukora mu rwego rwo kwihutisha kongera umusaruro w’inganda no gutera inkunga amasoko, hanashyirwa ingufu mu gukumira icyorezo cya coronavirus.
Usibye intara ya Hubei, ifite umurwa mukuru Wuhan ari na wo icyorezo cyatangiriyemo, izindi ntara zasubukuye ibikorwa byo gukora ibicuruzwa byari bisanzwe bikorwa. Mu ntara zimwe na zimwe, igipimo cyo gusubukura imirimo kimaze kugera kuri 70 %.
Icyakora ibiciro by’ibicuruzwa bitumizwa mu Bushinwa biteganyijwe ko bizamuka mu mezi ari imbere, niba ikwirakwira rya Coronavirus ridahagaritswe.
Umunyamabanga Uhoraho muri Minisiteri y’Ubucuruzi n’Inganda, Michel Sebera yagize ati ""Dutangiye kubona igabanuka ry’ibicuruzwa ku isoko, ariko kandi ibintu bishobora kurushaho kugenda nabi mu mezi ari imbere.""
Urugaga rw’abikorera mu Rwanda rwagaragaje ibihugu nka Turikiya, u Buhinde, Dubai na Misiri nk’ahandi haturuka ibicuruzwa byavaga mu Bushinwa.
Kugeza ubu batiri ya telefone yari isanzwe igura amafaranga ibihumbi 10 ($ 10), yageze ku bihumbi hafi 15 by’amafaranga y’u Rwanda ($ 15); ikirahure cya telefone ya iPhone 6 cyaguraga amafaranga 20 000 ($ 20), ubu ni hafi 25 000 ($ 25) cyangwa 30 000 ($ 30) mu maduka amwe n’amwe.
Izabiriza Jeanne, Umuyobozi Mukuru wa Heart of Africa Trading, isosiyete itumiriza ibicuruzwa mu Bushinwa abacuruzi benshi bakorera i Kigali yavuze ko bari gukorana na PSF kugira ngo barebe ko hari ahandi bakura ibicuruzwa.
Ati ""Itsinda rya mbere rizerekeza muri Turikiya kuya 9 Werurwe, ariko na none bizatwara igihe kugira ngo turangure ibicuruzwa tunabihabwe; hagati aho tuzahura n’igabanuka ry’ibicuruzwa ku isoko.""
Izabiriza yavuze ko abacuruzi benshi baheruka gutumiza ibicuruzwa mu Bushinwa hagati y’Ugushyingo na tariki ya 15 Ukuboza 2019, bityo bakaba bagombaga kwinjiza ibindi bicuruzwa bishya muri Gashyantare, ariko bikaba bitarashobotse kubera iki cyorezo.
Guhungabana k’ubucuruzi bw’ikoranabuhanga
Gufunga amabanki mu Bushinwa byakomeje iki kibazo, kubera ko bitashobokaga koherereza amafaranga abacuruzi bo mu Bushinwa kugira ngo na bo babe babasha kuboherereza ibicuruzwa.
Clement Ishimwe, usanzwe atumiza ibikoresho by’ikoranabuhanga mu Bushinwa, yavuze ko batajyaga barenza ukwezi batagiye mu Bushinwa kurangura ibindi bicuruzwa, ndetse bamwe bajyagayo buri cyumweru, ariko ubu ngo babuze uko basubirayo.
Ati ""Nta gihugu gishobora kuduha ibyo u Bushinwa bwajyaga buduha mu bijyanye n’ibicuruzwa bihendutse"".
Abacuruzi bo mu Rwanda basanzwe bagurisha ikawa, urusenda n’ibindi bicuruzwa bifite agaciro kari hagati y’ibihumbi 10 na 20 by’amadorari binyuze ku rubuga rw’ikoranabuhanga rwa Alibaba kuri ubu babuze uko bohereza ibicuruzwa byabo mu Bushinwa.
Umuyobozi ushinzwe ubucuruzi n’iyamamazabikorwa muri Gorillas coffee, Benjamin Nkurunziza, yagize ati ""Twahagaritse by’agateganyo ibikorwa byacu, ntidushobora kwakira ubundi busabe bw’abashaka ibicuruzwa byacu kubera icyorezo cya Coronavirus, ndetse n’abo twari tumaze kubona ntitwashoboye kubagezaho ibyo basabye; ibintu byose byarahagaze.""
Umuyobozi Mukuru wa RwandAir, Yvonne Makolo yavuze ko kuva RwandAir yafungura inzira yerekeza Guangzhou muri Kamena umwaka ushize; byageze mu Kwakira 2019 ingendo eshatu za buri cyumweru zigaragara nk’izari zihagije, kuko byatumye RwandAir iba kimwe mu bigo bitwara abagenzi mu ndege byunguka cyane.
Makolo ati “Turi gukurikiranira hafi uko iki cyorezo kiri gukwirakwira ku isi, tunakora imibare y’uburyo bizatugiraho ingaruka by’umwihariko, cyane cyane ko ari ikibazo ku bagenzi no ku mizigo. Turi gukorana na Minisiteri y’ubuzima n’abandi bafatanyabikorwa bose.”
Kubera ubushyamirane buri hagati ya Uganda n’u Rwanda, benshi mu banyamuryango b’Urugaga rw’Abikorera mu Rwanda batangiye gutumiza ibicuruzwa bakeneye muri Aziya. Urugaga rw’Abikorera mu Rwanda rwanatangije ikigega cyorohereza abacuruzi benshi gutumiza ibicuruzwa mu Bushinwa, ibintu byongereye umubare w’abanyarwanda batumiza ibicuruzwa mu Bushinwa.
Gusa ubu benshi muri bo bagowe no gutumiza ibyo bakeneye mu Bushinwa batangiye gutekereza kuyoboka inzira ya Kenya na Tanzania, aho abacuruzi baho bagifite ububiko buhagije.
Muri raporo ngarukakwezi yasohowe n’Ikigo cy’Igihugu cy ‘Ibarurishamibare ku bucuruzi bwo hanze y’igihugu yasohotse mu kwezi k’Ukuboza 2019, u Rwanda rwatumije mu Bushinwa ibicuruzwa bifite agaciro ka miliyoni 86,67 z’amadolari, bingana na 26% by’ibicuruzwa byose byatumijwe mu mahanga ndetse rwohereza mu Bushinwa ibicuruzwa bifite agaciro ka miliyoni 1,14 z’amadorali.
Banki Nkuru y’Igihugu igaragaza ko ibicuruzwa bituruka mu Bushinwa bingana na 20 ku ijana by’ibikomoka mu mahanga byinjira mu Rwanda buri mwaka.
Prof Thomas Kigabo, impuguke mu by’ubukungu muri Banki Nkuru y’u Rwanda, aherutse kuvuga ko hakiri kare ko u Rwanda rwamenya ingaruka ruzaterwa na Coronavirus ku bukungu bwarwo.
Ni mu gihe ubukungu bw’u Rwanda buteganyijwe kuzazamuka ku rugero rurenga gato 10% mu 2020, ariko bikaba byitezwe ko bushobora kuzagabanya umuvuduko nkuko byagenze ku bihugu byo mu karere bisanzwe byiringiye cyane isoko ryo mu Bushinwa.
",https://m.igihe.com/ubukungu/ubucuruzi/article/abacuruzi-bo-mu-rwanda-mu-nzira-yo-gushaka-ahandi-batumiza-ibicuruzwa-kubera,Business
"Hatangijwe imurika ry’ibyakorewe muri Oman, rifungura amarembo y’ubucuruzi hagati y’u Rwanda na Oman (Amafoto)","Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Imurikagurisha ry’ibikorerwa muri Oman (Omani Products Exhibition: OPEX) ry’iminsi ine ryatangijwe kuri uyu wa Gatandatu tariki 29 Gashyantare 2020 riri kubera muri Kigali Convention Centre, rizanye abamurika barenga 80 bahagarariye ibigo n’inganda bikomeye muri Oman.
Ibimurikwa birimo ibicuruzwa by’inganda zitunganya ibiribwa n’ibikomoka mu Nyanja, ibikoresho by’ubwubatsi n’ibyo mu nzu, ibijyanye n’uburezi, ubukerarugendo, amavuta n’imibavu, ubukorikori n’ubugeni. Hari kandi ibijyanye na serivisi z’ubuzima, ibikoreshwa mu gukwirakwiza amazi n’amashanyarazi nk’amatiyo n’insinga, ibyerekeye ikoranabuhanga, gupfunyika ibicuruzwa bitandukanye n’ibindi.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yavuze ko umubano wa Oman n’u Rwanda mu bya dipolomasi umeze neza bakaba bifuza kuzamura n’ushingiye ku bucuruzi n’ishoramari ari nayo ntego y’iryo murikagurisha.
Ati “Intego ni ukuzamura ubucuruzi hagati y’u Rwanda na Oman, umubano mu bya Politiki umeze neza, amateka yerekana ko ukomeye cyane, ariko imikoranire mu by’ubukungu ntabwo ikomeye nkawo, turashaka gukomeza uwo mubano tugira amamurikagurisha nk’iri kugira ngo abanyarwanda bamenye ibikorerwa muri Oman cyangwa bagure ibicuruzwa. Hari n’abanya-Oman bazifuza kuzana ibicuruzwa byabo mu Rwanda.”
Ni imurikabikorwa rya mbere Oman ikoreye mu Rwanda, rikaba irya kane muri Afurika naho muri rusange ni irya 10 mu yo bakorera hanze ya Oman.
Eng. Ahmed Bin Hassan yavuze ko ku ruhande rw’u Rwanda bafunguye amarembo y’ubufatanye mu by’ubucuruzi n’ishoramari.
Ati “Nibwo bwa mbere mu Rwanda ariko turizera ko dufunguye amarembo mu bijyanye n’ubucuruzi hagati y’ibihugu byombi.”
Minisitiri w’Ubucuruzi n’Inganda w’u Rwanda, Soraya Hakuziyaremye yavuze ko u Rwanda ruzashyigikira iyo mikoranire, asaba abanyarwanda kubyaza umusaruro ayo mahirwe.
Ati “Ndasaba abazitabira imurikagurisha kubyaza umusaruro aya mahirwe no kunoza imikoranire mu by’ubucuruzi ku rwego rwo hejuru rushoboka.”
Abaje kumurika babwiye IGIHE ko biteguye kuganira n’abanyarwanda ku mikoranire itandukanye irimo kuba bajya kurangurayo ibicuruzwa cyangwa guhagararira inganda n’ibigo byabo mu Rwanda.
Umuyobozi wa sosiyete yitwa Aljoory Boukbar ikora imibavu y’umwimerere mu bimera biboneka muri Oman cyane cyane igiti cyitwa frankincence, Muna Al Shukairi yavuze ko baje mu Rwanda kumurika ibyo bakora ariko banashaka gukorana n’abanyarwanda bakaba bahafungura iduka ricuruza iyo mibavu.
Ati “Ducururiza muri Oman ariko turi gushaka n’andi masoko hanze nko kuba twaribona mu Rwanda no mu bindi bihugu hirya no hino ku Isi.”
Nyuma y’amasaha make imurikagurisha rifunguwe, Umuyobozi w’uruganda rukora insinga z’amashanyarazi muri Oman (National Cable Factory LLC) Ali Mohd Masahli yabwiye IGIHE hari abari bamaze kumwereka ko bakeneye kumenya ibyo uruganda ahagarariye rukora kuburyo bizeye ko iminsi ine izarangira babonye abafatanyabikorwa.
OPEX ni gahunda yo guteza imbere ibikorerwa muri Oman binyuze mu mamurikabikorwa atandukanye. Yatangiye mu 2012 itangirijwe i Riyadh muri Arabie Saoudite ikaba yaratumye ibikorerwa muri Oman ubu byoherezwa mu bihugu birenga 140.
Imurikabikorwa ryatangijwe kuri uyu wa 29 Gashyantare 2020 rizajya ritangira kuva saa tanu z’amanywa kugeza saa moya z’umugoroba buri munsi kugeza ku itariki 3 Werurwe 2020 rizasoreswaho.
Amafoto: Uwihanganye Hardi
",https://m.igihe.com/ubukungu/ubucuruzi/article/hatangijwe-imurika-ry-ibyakorewe-muri-oman-rifungura-amarembo-y-ubucuruzi,Business
Cogebanque yegereje abakunzi b’amagare serivisi zo kwizigamira (Amafoto),"U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
Intego igihugu cyihaye izagerwaho bigizwemo uruhare n’inzego zitandukanye n’ibigo bitanga serivisi z’imari kuko umutekano w’amafaranga uba wizewe.
Mu kwegera no gusobanurira Abanyarwanda ibyiza byo kwizigamira, Banki Nyarwanda y’Ubucuruzi ya Cogebanque imaze imyaka umunani itera inkunga umukino w’amagare uri mu ikunzwe mu Rwanda yifashishije isiganwa rya 2020 mu kubagezaho ubwo butumwa.
Cogebanque ifasha abakunzi b’amagare muri buri gace gasorezwamo isiganwa gufunguza konti, kubitsa, kohereza no kubikuza amafaranga yabo kandi mu mutekano usesuye.
Mu Gace ka Kane ka Tour du Rwanda 2020 ka Rusizi-Rubavu kegukanywe n’Umunya-Erythrée Natnael Tesfatsion, Cogebanque yasangije ab’i Rubavu uko bakwizigamira.
Kabera Epimaque ukora akazi k’ubukanishi n’ubushoferi yishimiye ko yafunguje konti muri Cogebanque akabona amahirwe yo kwinjira muri tombola.
Yagize ati “Batuganirije kuri serivisi za Cogebanque, numva ari nziza nyinjiramo. Nafunguje konti ndabitsa mbona amahirwe yo kwinjira mu cyuma gitanga amafaranga, ntsindira ibihumbi 17 Frw.’’
“Kwizigamira ni ukwiteganyiriza, kuko ubitsa ukabikuza kandi isaha n’isaha ukamenya aho ubariza amafaranga yawe. Ahantu amafaranga aba abitse haba hatekanye ndetse ushobora no kubona inguzanyo ukiteza imbere.’’
Uyu mugabo w’imyaka 30 utuye mu Murenge wa Gisenyi mu Karere ka Rubavu yashishikarije abadakorana na banki gukanguka bakagana ‘Cogebanque ikabibafashamo’.
Cogebanque Plc imaze imyaka 20 itanga serivisi za banki mu Rwanda aho yahinduye ubuzima bw’abayigana binyuze mu kubafasha kubona no gukoresha serivisi zitandukanye z’imari.
Ni umuterankunga w’imena wa Tour du Rwanda 2020 ndetse ihemba umukinnyi uzamuka cyane kurusha abandi muri buri gace. Ni igihembo cyerekana ubwiza bw’u Rwanda nk’igihugu cy’imisozi igihumbi n’iyi banki nk’itanga serivisi mpuzamahanga.
Cogebanque ifite konti zitandukanye zo kwizigamira! Zirimo Konti Teganya igufasha kuzigama buri kwezi, wabitsaho igihe icyo aricyo cyose ndetse n’amafaranga uko yaba angana kose; Konti Nteganyiriza Minuze igufasha kuzigamira amashuri y’abana; Konti Iyubakire igufasha kwizigamira inzu; Konti Shobora igufasha kugera ku mushinga wawe n’ubwizigame bw’igihe kirekire (Term deposit).
Konti za Cogebanque zemerewe abakiliya bose, zihuriye ku kubafasha kuzigama amafaranga mu buryo bworoshye kandi butekanye, nta mufuragiro w’ukwezi zicibwa ndetse zirungukirwa mu buryo bushimishije.
Teganya ni konti ishamikiye ku y’umukiliya, ishobora kubitswaho amafaranga ayo ariyo yose. Uyikoresha abitsaho igihe cyose kandi agakomeza kungukirwa bitewe n’amafaranga ayiriho. Amafaranga yazigamywe atangira kubyara inyungu iyo angana na 50.001 Frw.
Mu gufasha abategura ahazaza h’abana babo mu masomo, Cogebanque yanashyizeho Konti Nteganyiriza Minuze ifasha abazigamira amashuri y’abana.
Abayikoresha buri kwezi bazigama amafaranga ndetse bashobora kongera umubare w’ubwizigame igihe babishakiye, bibaha amahirwe yo kubona inyungu ihanitse.
Amafoto: Niyonzima Moïse
",https://m.igihe.com/ubukungu/article/cogebanque-yegereje-abakunzi-b-amagare-serivisi-zo-kwizigamira-amafoto,Business
Ibicuruzwa by’umwimerere: Isezerano ku bazitabira Expo y’ibyakorewe muri Oman rigiye kubera i Kigali,"Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Iri murikagurisha riri butangire kuri uyu wa 29 rikazasozwa ku wa 3 Werurwe 2020, rizitabirwa n’abacuruzi n’abashoramari basaga 80 baturutse muri Oman, aho biteguye kumurika ibikoresho by’ubwubatsi nk’amatiyo ya pulasitiki n’ay’ibyuma, insinga z’amashanyarazi n’iza fibre optique, sima n’ibindi byinshi.
Hazaba hari kandi n’ibikoreshwa mu buhinzi nk’amafumbire; ibikoresho byo mu rugo nk’ameza n’utubati; imitako y’ubukorikori; ibikomoka kuri peterori; ubuvuzi n’imiti y’ubwoko butandukanye; ibiribwa nk’amafi, amavuta, ikawa; ibikoresho bikozwe mu byuma, ubutare; imibavu n’ibindi bihuriye ku mwimerere w’ibikomoka muri Oman.
Hazaba hari kandi ibikoresho by’ikoranabuhanga, serivisi za leta, uburezi, n’itangazamakuru biri mu mwihariko uzanywe n’iri murikagurisha.
Iri murikabigurisha ryiswe OPEX ryateguwe n’ikigo cyo muri Oman gishinzwe ishoramari no guteza imbere ibyoherezwa mu mahanga (Ithraa) n’urwego rushinzwe ubucuruzi n’inganda, Madayn.
Abategura iri murikagurisha bavuga ko ari uburyo bwiza bwo guhaha ku biciro byiza ndetse no ku bacuruzi bifuza kurangura ibicuruza bifite umwihariko kandi bihendutse.
Umuyobozi wa Komite itegura iri murikagurisha, Ayman bin Abdullah Al Hasani yavuze ko ibikoresho n’ibicuruzwa byakorewe muri Oman byujuje ubuziranenge mpuzamahanga ari naho bahera bavuga ko ibicuruzwa byabo bizishimirwa mu Rwanda.
Ati “Nta gushidikanya dufite ku bwitabire bw’Abanyarwanda muri iri murikagurisha kuko ibyakorewe iwacu byizewe ku rwego mpuzamahanga, ibyo bikaba byarigaragaje mu mamurikagurisha yabereye muri Qatar, Arabie Saoudite no muri Leta Zunze Ubumwe z’Abarabu.”
Umuyobozi wa Ithraa, Maymuna al Adawi yavuze ko kuba ubukungu bw’u Rwanda bukomeje kuzamuka ubutitsa, bikwiriye kubera urugero ibindi bihugu bya Afurika.
Yavuze ko uko gutera imbere k’ubukungu bw’u Rwanda no kuba butajegajega ari byo bituma abashoramari mpuzamahanga bifuza kuza kuhashora imari.
Yagize ati “Mu gihe ibihugu bitandukanye byari bizwiho kohereza ibicuruzwa hanze biri kujegajega mu bukungu, u Rwanda rwo rukomeje kongera umusaruro rukura mu byoherezwa hanze.”
Oman imaze kuba igihugu cyigaruriye imitima y’abashoramari benshi bo hirya no hino ku isi kubera umutungo kamere wa peterori gifite n’iterambere ry’inganda by’umwihariko izikora ibyuma ryashinze imizi muri kiriya guhugu.
Iki gihugu gituranye na Leta Zunze Ubumwe z’Abarabu, hafi na Dubai, kikaba kigizwe n’imisozi, ubutayu n’imirambi hafi y’inyanja. Abaturage bacyo basaga miliyoni 4.5, biganjemo abayisilamu.
Nibura umuturage umwe wa Oman abarirwa ko yinjiza amadolari asaga ibihumbi 15 buri mwaka, ni ukuvuga asaga miliyoni 14 Frw.
Inkuru bijyanye: Ibyo wakwitega mu imurikagurisha ry’ibicuruzwa byo muri Oman rigiye gutangira i Kigali
",https://m.igihe.com/ubukungu/ubucuruzi/article/ibicuruzwa-by-umwimerere-isezerano-ku-bazitabira-expo-y-ibyakorewe-muri-oman,Business
"COVID-19: Koperative Umwalimu Sacco yorohereje abayifitemo inguzanyo, ihagarika kubara inyungu z’ubukererwe ","Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Mu gihe cy’amezi atatu kandi, yahagaritse kubara inyungu z’ubukererwe ku nguzanyo zishyurwa buri kwezi.
Itangazo ryashyizweho umukono n’umuyobozi mukuru w’iyo Koperative, Uwambaje Laurence, rivuga ko Koperative Umwalimu Sacco yiteguye gutanga amezi atatu hatishyurwa inguzanyo, bakazavugurura amasezerano nyuma ya COVID-19.
Rigira riti “Umwalimu Sacco yiteguye gutanga igihe kigera ku mezi atatu hatishyurwa inguzanyo ku bo bigaragara ko imishinga bashoyemo izo nguzanyo ari nayo yaturukagamo ubwishyu yagizweho ingaruka n’ihagarikwa ry’imirimo bityo bakazavurugururirwa amasezerano y’inguzanyo nyuma y’ibi bihe bikomeye turimo.”
Iyi Koperative ivuga ko uko koroherezwa binareba abanyamuryango batazahabwa imishahara yabo nk’uko bisanzwe, cyane cyane abarimu bigisha mu bigo byigenga.
Umwalimu Sacco itangaza kandi ko “yiteguye gufasha abanyamuryango bayo bafite inguzanyo zishyurwa ku mushahara mu gihe izo nguzanyo zashowe mu mishinga ibyara inyungu zunganiraga iyo mishahara, isubika ubwishyu bw’ishyingu (Capital) mu mezi atatu hagakomeza kwishyurwa inyungu gusa bityo igihe inguzanyo yari kuzarangirira kikaziyongeraho ayo mezi ishyingu ritishyuwemo”.
Iyo Koperative yanatangaje ko yiteguye gufasha abanyamuryango bayo bose, ihagarika kubara inyungu z’ubukererwe ku nguzanyo zishyurwa buri kwezi mu gihe cy’amezi atatu guhera muri Mata kugeza muri Kamena 2020”.
Itangazo rivuga ko abanyamuryango bifuza guhabwa izo serivisi bakohereza ubusabe bwabo kuri email: [email protected] ndetse n’izabacungamutungo b’amashami atandukanye basabiyemo inguzanyo cyangwa bakabahamagara kuri telefoni zabo ziri ku mugereka bakabafasha kubona ubufasha bwose bakeneye.
Umwalimu Sacco utangaza ko abanyamuryango bazaba bahawe imwe muri izo serivisi batazemererwa guhabwa indi nguzanyo iyo ariyo yose kugeza ibihe byo kwirinda Coronavirus birangiye ndetse ngo abashoboye gukomeza kwishyura inguzanyo bazakomeza bazishyure.
Iyi Koperative yafashe icyo cyemezo mu rwego rwo korohereza abanyamuryango kubera ko hari abagiye bafata inguzanyo ku mishahara bakazikoresha mu bikorwa bibyara inyungu bishobora kuba byarahagaze muri iki gihe kubera icyorezo cya Coronavirus kandi ubwishyu buturuka ku mishahara hamwe n’inyungu zikomoka kuri iyo mishinga.
",https://m.igihe.com/ubukungu/article/covid-19-koperative-umwalimu-sacco-yorohereje-abayifitemo-inguzanyo-ihagarika,Business
COVID-19: U Buyapani bwashoye miliyari hafi igihumbi zo kuzahura ubukungu,"Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Minisitiri w’Intebe Shinzo Abe kuri uyu wa Mbere yatangaje ko miliyari 989 zigiye kwifashishwa mu kuzahura ubukungu n’ubucuruzi bwari butangiye guhura n’ihungabana.
Mu mafaranga yatanzwe harimo miliyari zo gufasha imiryango n’abafite ubucuruzi buciriritse batakibasha kugira icyo binjiza kubera amabwiriza yo kwirinda Coronavirus. Harimo kandi amafaranga yo kuziba icyuho cy’imisoro yinjiraga ndetse n’ayo gufasha za banki gutanga inguzanyo zitagira inyungu.
Biteganyijwe ko amakuru arambuye ku cyo ayo mafaranga azakoreshwa azatangazwa mu kiganiro n’abanyamakuru Minisitiri w’Intebe Shinzo azatanga kuri uyu wa Kabiri.
U Buyapani ni kimwe mu bihugu bike bimaze gushora amafaranga menshi mu kuzahura ubukungu bwabyo muri ibi bihe by’ihungabana ry’ubukungu ryatewe n’icyorezo cya Coronavirus nkuko CNN yabitangaje.
Mu kwezi gushize, Leta Zunze Ubumwe za Amerika zatanze miliyari ibihumbi bibiri z’amadolari yo gufasha kuzahura ubukungu. Niyo mafaranga menshi y’ingoboka yo kuzahura ubukungu icyo gihugu cyarekuye mu mateka yacyo.
Ibindi bihugu birimo u Bufaransa, u Budage, u Bwongereza, u Butaliyani na Espagne nabyo byatangaje ko bifite imigambi yo gushora menshi mu kuzahura ubukungu bwabyo.
Kugeza kuri uyu wa Mbere u Buyapani bufite abarwayi ba Coronavirus 3600 naho abamaze gupfa ni 85.
",https://m.igihe.com/ubukungu/article/covid-19-u-buyapani-bwashoye-miliyari-hafi-igihumbi-zo-kuzahura-ubukungu,Business
Leta yagaragaje uko miliyari 100 Frw zatanzwe na IMF zizakoresha n’ingaruka zitezwe mu bukungu,"Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
Ni inguzanyo u Rwanda rwahawe nyuma y’icyumweru kimwe ruyisabye, ikaba iri ku nyungu ya 0%, ikazishyurwa mu gihe cy’imyaka 10 uhereye mu myaka itanu n’igice iri imbere.
Minisitiri w’Imari n’Igenamigambi, Dr Ndagijimana Uzziel, yabwiye RBA, ko aya mafaranga atagenewe umushinga runaka, ahubwo ari ayajya mu ngengo y’imari akaziba icyuho giterwa n’uko muri iki gihe leta igomba gukoresha amafaranga menshi cyane cyane nko mu rwego rw’ubuzima.
Ati “Kugira ngo haboneke ibyangombwa byose byo gupima abantu, kuvuza ababonetseho uburwayi no kubona ibikoresho bitandukanye ndetse no gutabara abaturage badafite imirimo bakeneye iby’ibanze cyane cyane nk’ibyo kurya, ibyo ni ibintu bitari biteganyijwe mu ngengo y’imari byasabye ko dukoresha ayo dufite ariko dushaka n’andi yo kugira ngo azibe icyo cyuho”.
Minisitiri Ndagijimana avuga ko kimwe n’ahandi ku Isi, icyorezo cya Coronavirus kizagira ingaruka ku izamuka ry’ubukungu bw’u Rwanda, aho muri uyu mwaka bushobora kuzazamuka kuri 5.1% aho kuba 8.1% nk’uko byari byitezwe.
Ati “Ingengo y’imari izagirwaho ingaruka n’ubwoko bubiri; icya mbere ni uko amafaranga yagombaga kwinjira mu isanduku ya leta ava mu misoro azagabanuka urebye no ku bucuruzi byagaragaye ko amahoro yatangiye kugabanuka avuye ku bitumizwa hanze ariko n’imisoro y’imbere mu gihugu bitewe n’uko ibikorwa nabyo byasubiye inyuma, birasobanura ko n’imisoro ivamo nayo izagabanuka”.
“Icyuho cya kabiri kijyanye no gukoresha amafaranga menshi mu bintu bitunguranye. Twasubiye mu mibare yacu ijyanye n’imizamukire y’ubukungu, muzi ko umwaka ushize twari twageze ku muvuduko w’umusaruro mbumbe wa 9.4% ubwo ni 2019, muri uyu mwaka kubera nyine icyorezo, ubu twasubiye mu mibare dufatanyije n’ikigega mpuzamahanga cy’imari turateganya ko umuvuduko wamanuka ukagera kuri 5.1%”.
Uretse guhabwa inguzanyo na IMF, u Rwanda ruri mu biganiro na Banki y’Isi na Banki Nyafurika Itsura amajyambere, mu gushaka amafaranga yo kuziba icyuho mu bukungu bwarwo no guhangana na Coronavirus.
Minisitiri Ndagijimana asobanura ko izi nguzanyo nta kibazo zizateza ubukungu bw’igihugu kuko nk’iyatanzwe na IMF, izatangira kwishyura mu myaka itanu n’igice kandi ubukungu buzaba bwarazamutse ku buryo n’ubushobozi bwo kwishyura buzaba bwaramaze kwiyongera.
Ikindi kandi ni uko buri gihugu kiguza gishingiye ku bushobozi bwo kwishyura, bityo kikaba kitafata amafaranga arengeje ubushobozi busanzwe buteganyijwe bwo gukoresha inguzanyo.
Minisiteri y’Ubuzima mu Rwanda yatangaje ko kugeza kuri uyu wa 3 Mata 2020, umubare w’abarwayi ba Coronavirus mu gihugu umaze kugera kuri 89.
Inkuru bifitanye isano: IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus
",https://m.igihe.com/ubukungu/iterambere/article/leta-yagaragaje-uko-miliyari-100-frw-zatanzwe-na-imf-zizakoresha-n-ingaruka,Business
"Coronavirus: BK yorohereje abo yahaye inguzanyo, itanga miliyoni 282 Frw zo gufasha abatishoboye","Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
 	Abafite ibikorwa byahungabanye bashobora guhabwa amezi atatu batishyura inguzanyo
 	Abifuza gukomeza kwishyura bazakurirwaho inyungu z’ubutinde
 	BK igiye gushyikiriza Leta miliyoni 282 Frw zo gufasha abatishoboye
Guverinoma y’u Rwanda ikomeje gukora ibishoboka byose mu gukumira icyorezo cya Coronavirus cyugarije Isi, ndetse iheruka gufata icyemezo cyo guhagarika ibikorwa bituma abantu bahurira hamwe birimo iby’ubucuruzi, abantu basabwa kuguma mu rugo ndetse imipaka irafungwa. Inama y’abaminisitiri iheruka kwemeza ko icyo gihe cy’ibyumweru bibiri kizongerwaho iminsi 15.
Izi ngamba ni ingenzi mu gukumira Coronavirus, ariko zahungabanyije ibikorwa bitandukanye by’ubukungu ku buryo bikeneye kunganirwa, kugira ngo umunsi icyorezo cyagiye ku ruhande, ibikorwa bizasubire ku murongo.
Abatewe impungenge cyane n’iki cyorezo barimo abaryaga ari uko uwo munsi bakoze n’abacuruzi bafite inguzanyo ariko ibikorwa byabo byahagaze, kandi nta muntu uzi igihe ikibazo kizarangirira.
Banki ya Kigali nka banki ya mbere mu Rwanda inatanga inguzanyo nyinshi, yafashe ibyemezo bikomeye mu gushyigikira abakiliya bayo kimwe n’abanyarwanda batishoboye, bari mu bihe bitoroshye by’ubukungu kubera Coronavirus.
Mu byemezo byashyizwe ahagaragara kuri uyu wa Gatanu, ubuyobozi bwa Banki ya Kigali bwashimangiye ko “Banki ya Kigali yiteguye gutanga igihe kigeze ku mezi atatu hatishyurwa inguzanyo ku bo bigaragara ko ubukungu bwabo bwagizweho ingaruka n’ibi bihe bikomeye turimo.”
Yakomeje iti “Abakiliya bifuza gukomeza kwishyura inguzanyo zabo, tuzabakuriraho inyungu z’ubutinde ku nguzanyo zishyurwa buri kwezi, harimo n’inguzanyo za BKquick ndetse hakurweho inyungu z’ubutinde kuri Credit Card mu mezi ya Werurwe, Mata na Gicurasi 2020.”
Banki ya Kigali yatangaje ko abakiliya bifuza gufashwa muri ubwo buryo, bahamagara abakozi ba banki bakorana umunsi ku wundi cyangwa abayobozi b’amashami basabiyemo inguzanyo, bakabafasha kubona ubufasha bwose bakeneye kuri banki ""muri iki igihe gikomeye turimo.""
BK yatanze miliyoni 282 Frw zo gufasha abatishoboye
Banki ya Kigali yanatangaje ko mu rwego rwo gufasha imiryango ihanganye n’iki kibazo cya Coronavirus, Umuryango wa Banki ya Kigali uzatanga ku bihembo bigenerwa abakozi bayo, mu gutera inkunga ikigega cya COVID-19 Solidarity Fund.
Iyi banki yakomeje iti ""Ubuyobozi bwa Banki ya Kigali buzashyikiriza Leta 282,000,000 Frw, akaba ari nayo izakurikirana uko ayo mafaranga azakoreshwa mu gufasha imiryango itishoboye yagezweho n’ingaruka z’iki cyorezo.”
Ni inkunga izunganira cyane ibikorwa bikomeje byo gushyikiriza amafunguro abantu batakiva mu rugo kubera ingamba zafashwe, kandi bararyaga ari uko bakoze.
BK ivuga ko muri ibi bihe bitoroshye, imibereho myiza y’Abaturarwanda iyiha agaciro gakomeye, ibizeza gukomeza kubaha serivisi zose za banki cyane cyane bifashisha imiyoboro y’ikoranabuhanga.
Ikomeza iti “Twiyemeje gukomeza gutanga umusanzu wacu mu guharanira umutekano wa buri wese mu rugamba rwo kwirinda icyorezo cya Coronavirus.”
Kugeza kuri uyu wa Kane Minisiteri y’Ubuzima yari imaze gutangaza ko abanduye Coronavirus mu Rwanda ari 84. Ku rwego mpuzamahanga abamaze kuyandura barenze miliyoni imwe, abapfuye ni ibihumbi 45 naho abakize ni ibihumbi 220.
Mu rwego rwo gukumira iyi ndwara, ibihugu byahagaritse ubucuruzi mpuzamahanga ndetse ibyinshi byamaze gusaba abaturage kuguma mu ngo guhera muri Aziya, u Burayi, Amerika, Océanie na Afurika, ku buryo ubukungu bw’ibihugu n’ibikorwa by’abaturage byahungabanye.
Banki Nkuru y’u Rwanda iheruka kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus. Hanashyizweho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
Kugeza ku wa 31 Ukuboza 2019, inguzanyo Banki ya Kigali yatanze zazamutseho 19.3% ugereranyije n’umwaka wabanje, zigera kuri miliyari 678 Frw.
Kugeza kuri iyo tariki, BK yari imaze guha serivisi abakiliya 331,000 n’abakiliya banini 24,000. Ifite amashami 68, ibyuma 94 bya ATM n’ibyuma 2,233 bya POS bikoreshwa mu kwishyurana mu ikoranabuhanga, mu rwego rwo gukomeza kwirinda guhererekanya amafaranga mu ntoki hanirindwa ikwirakwira rya Coronavirus.
Mu gihembwe cya kane cy’umwaka ushize wa 2019, umutungo mbumbe wa BK warenze miliyari 1000 Frw nyuma yo kuzamuka 19.3% mu gihe inyungu yayo yageze kuri miliyari 37.3 Frw, bingana n’izamuka rya 36.3%.
",https://m.igihe.com/ubukungu/article/coronavirus-bk-yorohereje-abo-yahaye-inguzanyo-itanga-miliyoni-282-frw-zo,Business
BPR Plc yemereye abayifashemo inguzanyo kongera igihe cyo kwishyura ,"Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Ni inkuru nziza ku bakiliya b’iyi banki, kuko muri iki gihe mu buryo bwo gukumira ikwirakwira rya Coronavirus mu gihugu, ibikorwa byinshi byahagaritswe, abaturage basabwa kuguma mu rugo, ingendo hagati y’uturere n’imipaka bigafungwa.
Bamwe mu bafite impungenge ni abacuruzi bafashe inguzanyo muri banki, ibikorwa bikaba byarahagaze kandi bafite inshingano zo kwishyura buri kwezi ideni bafashe.
BPR Plc yatangaje ko yiteguye gufasha abakiliya bayo, bakongererwa igihe cyo kwishyura, yaba amafaranga bagurijwe cyangwa inyungu zayo, mu gihe ibikorwa byabo bicyisuganya kubera ingaruka za COVID-19.
Umuyobozi Mukuru wa BPR Plc, Maurice Toroitich, yabwiye IGIHE ko ubu buryo buzunganira cyane abantu barimo guhura n’ingaruka z’iki cyorezo.
Ati “Birareba umukiliya wese uzagaragaraza ko ibikorwa bye byahungabanyijwe na COVID-19, kubera ko twumva neza uburyo barimo guhura n’ibibazo by’amikoro.”
Iyi banki ivuga ko izakira ubusabe bw’abakiliya bayo, buri kibazo kikazajya gisuzumwa hakurikijwe ingaruka zigaragazwa ibikorwa byagize kubera Coronavirus.
Kugeza ubu ntabwo biramenyekanya igihe Coronavirus izamara mu Rwanda cyangwa ingaruka izagira mu buryo bwimbitse, nubwo iz’ibanze zatangiye kugaragara.
BPR Plc ivuga ko abagizweho ingaruka bashobora gusaba koroherezwa kwishyura inguzanyo banditse ubusabe bwabo kuri [email protected] Ni mu gihe amwe mu mashami y’iyi banki yabaye afunzwe by’agateganyo, akaba atari gukora nk’ibisanzwe mu rwego rwo gukumira Coronavirus.
Kugeza ubu abamaze kwandura Coronavirus mu Rwanda ni abantu 84, mu gihe ku rwego mpuzamahanga abamaze kwandura barenze miliyoni imwe.
BPR Atlas Mara ikorera mu gihugu hose, aho ifite amashami arenga 186. Ibarura ko mu bakiliya bayo ifitemo inguzanyo zigera kuri miliyari 174 Frw.
",https://m.igihe.com/ubukungu/article/bpr-plc-yemereye-abayifashemo-inguzanyo-kongera-igihe-cyo-kwishyura,Business
COVID-19: Miliyoni 13 Frw zimaze gucibwa abazamuye ibiciro by’ibiribwa i Kigali: Iyo badakumirwa hari gucura iki?,"Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Nubwo ibiciro byari byazamutse, Kampire yabwiye IGIHE ko atari uko abacuruzi bari basubiye kurangura ngo baranguzwe ku giciro cyo hejuru, kuko icyo gihe bari bagicuruza ibyo basanganywe mu bubiko.
Ati “Umuceri n’isukari byazamutse cyane, abacuruzi batubwira ko imipaka yafunzwe batakibasha kuyirangura hanze. Nk’umuceri wa Pakistan umufuka twawuguraga ibihumbi 21 none wageze kuri 26, urumva amafaranga yiyongereyeho ni menshi nyamara iyo urebye usanga batugurisha uwo basanganwe mu bubiko.”
Ibyabaye kuri Kampire byanabaye ku bandi hirya no hino mu gihugu, aho hari abacuruzi bumvise ko hashyizweho amabwiriza yo kuguma mu ngo ku baturage, bakazamura ibiciro kugira ngo bunguke amafaranga menshi dore ko abashaka ibiribwa muri iyi minsi ari benshi.
Ibiciruzwa nk’umuceri, isukari, kawunga, amavuta n’amakara ni bimwe mu byongerewe igiciro ku buryo bukomeye.
Bigitangira kumenyekana, tariki 15 Werurwe Minisiteri y’Ubucuruzi n’Inganda yari yatanze umuburo, ko umucuruzi uzazamura ibiciro yitwaje icyorezo azabihanirwa.
Aganira na RBA, Minisitiri Soraya Hakuziyaremye yagize ati “Ibiciro by’ibiribwa by’ibanze ntibigomba guhinduka, ibyinshi nk’umuceri, ibirayi, imboga byose ni ibyo twihingira hano iwacu [...] Turasaba abafite amaduka kuturiza ibiciro bitwaje iki cyorezo”
Yakomeje asaba abaturage gutanga amakuru aho babonye iki kibazo “Turasaba abaturage ko mu gihe habaho ko abacuruzi runaka bazamura ibiciro bitwaje ibi bihe bidasanzwe, kwegera inzego z’ibanze, kuko dufatanyije nazo ndetse n’ikigo cy’Igihugu gifite mu nshingano kurengera umuguzi.""
Kugeza kuwa Gatatu tariki ya 1 Mata, uhereye tariki 17 Werurwe, Minicom yatangazaga ko imaze guhana abacuruzi n’ibigo by’ubucuruzi 157 mu Mujyi wa Kigali, aho baciwe amande angana na 13 460 000 Frw. Hari kandi n’abafungiwe ubucuruzi.
Urebye ku rwego rw’igihugu, abaciwe amande n’abafungiwe ni benshi kuko mu minsi yabanje hari abacuruzi bo mu turere two hanze ya Kigali, Minicom yagiye igaragaza bahanwe. Nko kugeza kuwa 26 Werurwe mu turere twa Muhanga na Musanze, abacuruzi 63 bari bamaze gucibwa amande angana na 1195000 Frw.
Byari kugenda bite iyo Minicom idafata ingamba?
Igihe cyose abashaka ibicuruzwa ari benshi, ababicuruza ari bake ni ihame ko abacuruzi bashaka kongera ibiciro kugira ngo bunguke menshi.
Igitandukanye kuri ubu, ni uko Minicom yijeje ko ibiribwa mu gihugu bihari kuko nubwo hahagaritswe urujya n’uruza rw’abantu, ibinyabiziga bitwaye ibicuruzwa cyane cyane imyaka n’ibiribwa ntabwo byahagaritswe ku buryo abacuruzi bavuga ko bagiye kubirangura bakabibura.
Umusesenguzi mu by’ubukungu, Teddy Kaberuka, yabwiye IGIHE ko iyo hadafatwa ingamba z’ubugenzuzi no guhana abacuruzi bazamuye ibiciro, byashoboraga kuzamurwa nta mpamvu kandi gusubira hasi bikagorana.
Ati “Bari gukomeza kuzamura ibiciro kandi mu buryo buhoraho. Ni ukuvuga ngo uyu munsi barabizamura, umunsi ukurikiye bakongera kubera ko babona ko abantu nta bwinyagamburiro, bakarushaho kuzamura ku buryo ushobora gusanga nko mu byumweru bibiri ibiciro bimaze guhinduka nk’inshuro zirenga eshanu.”
Kaberuka avuga ko ubusanzwe ibiciro bihinduka bitewe n’uko aho byaturukaga bitagihari, bikaba ngombwa ko abacuruzi bajya kubivana kure noneho bakongeraho amafaranga ya rwa rugendo bakoze bajya kubizana.
Ntabwo ariko ubu bimeze kuko imodoka zavanaga ibicuruzwa mu bice bitandukanye by’igihugu ziracyagenda, ndetse n’izivana ibicuruzwa mu mahanga zikomeje kuza.
Ati “Iyo ibiciro bikomeje kuzamuka, wa muguzi atakaza ubushobozi cyane ko nta n’icyo noneho aba yinjiza mu gihe nk’iki. Niba warizigamiye ibihumbi ijana uvuga uti bizantunga mu byumweru bibiri, iyo ibiciro bitumbagiye ntabwo bwa bushobozi wari ufite bwo kugutunga mu byumweru bibiri biba bigishoboka. Ushobora gusanga nyuma y’iminsi ine ya mafaranga arangiye.”
Hategekimana Léonard ucururiza ahazwi nko mu Gihogere munsi ya Controle Technique arangurira mu isoko rya Kimironko. Yabwiye IGIHE ko ibiciro Minicom yashyizeho byari byiza kandi bikwiye ariko ko nabo bahendwa iyo bagiye kurangura.
Ati “Ni ibiciro bikwiriye koko ku banyarwanda ariko ni uko akenshi ibicuruzwa kuri ibyo biciro bashyizeho bitaboneka neza tukabishaka tukabibura, ariko ubundi ibiciro byashyizweho byari ibiciro byiza kandi bikwiriye.”
Kaberuka Teddy yavuze ko ubugenzuzi bw’ibiciro n’ibihano aho bibaye ngombwa mu bihe nk’ibi kuko bishobora kugira ingaruka zikomeye ku bukungu bw’igihugu kuko ibiciro byazamutse bidapfa kongera kugabanyuka.
Ati “Iyo habaye igihungabanya ubukungu , umuntu wese icyo afite yumva yacyungukaho birenze. Leta itabashije gushyiramo izo mbaraga ibiciro byakomeza kuzamuka. Ikibaho ku isoko, iyo igiciro cyazamutse biragoye ko kimanuka.”
Kuwa 16 Werurwe nibwo Minisiteri y’Ubucuruzi n’Inganda (Minicom) yatangaje ibiciro by’ibicuruzwa bimwe na bimwe bitagomba kurenzwa ku maguriro yo hirya no hino mu gihugu, iburira abazabirengaho bitwaje ko igihugu kiri mu bihe bidasanzwe byo guhangana n’icyorezo cya Coronavirus.
Inkuru bijyanye: Minicom yatangaje ibiciro ntarengwa by’ibicuruzwa, iburira abacuruzi babirenza bitwaje Coronavirus
MINICOM yashyizeho ibiciro ntarengwa by’amakara akomeje kuzamura ibiciro
",https://m.igihe.com/ubukungu/ubucuruzi/article/covid-19-miliyoni-13-zimaze-gucibwa-abazamuye-ibiciro-by-ibiribwa-i-kigali-iyo,Business
 IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus,"Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
IMF ivuga ko ingaruka z’icyorezo cya COVID-19 mu bukungu ziri kugaragara, bikazagera no ku cyerekezo cya hafi ibihugu byari bifite. Gusa abayobozi bihutiye gushyiraho ingamba zo gufasha kwirinda no kugabanya ikwirakwizwa ry’iki cyorezo.
Byitezwe ko aya mafaranga azunganira ingufu z’ubuyobozi mu guhagarika igabanuka ry’ubwizigame mu mafaranga y’amahanga akenerwa, no kunganira ingengo y’imari mu kongera amafaranga ashyirwa mu bikorwa byo gukumira icyorezo no kugabanya ingaruka cyagira ku bukungu. Aya mafaranga kandi byitezwe ko asembura izindi nkunga z’amahanga, cyane cyane mu buryo bw’impano.
Nyuma y’ibiganiro byemerejwemo ayo mafaranga, Umuyobozi wungirije w’Inama y’Ubuyobozi ya IMF, Tao Zhang, yavuze ko icyorezo cya COVID-19 cyahungabanyije ubukungu bw’u Rwanda, ku buryo byari kugira ingaruka ku mafaranga igihugu cyinjiza n’ayo gikeneye gukoresha.
Ubwo Coronavirus yatahurwaga mu Rwanda, hafashwe ingamba zo kuyikumira zirimo gufunga imipaka, ingendo n’ibikorwa byinshi by’ubucuruzi, ku buryo ingaruka za Coronavirus zageze ku bikorwa byose bibyara inyungu. Bitewe n’ibibazo bijyana n’iki cyorezo no kuba nta wamenya igihe kizarangirira, ingaruka zishobora gukomeza kwiyongera.
Zhang yakomeje ati ""Inkunga ya IMF binyuze mu nguzanyo zihutirwa izafasha mu kugabanya igitutu COVID-19 ikomeje gushyira ku bucuruzi, ubukerarugendo n’ububiko bw’amafaranga y’amahanga akenerwa mu ivunjisha, kandi izatanga ubushobozi bukenewe cyane mu rwego rw’ubuzima, ku ngo n’ibigo byagizweho ingaruka n’ibi bibazo. Ikwiye kandi kuba nk’intangiriro y’abaterankunga.""
IMF inatanga inama ko mu mikoreshereze y’imari, amafaranga aba akwiye kwifashishwa mu bintu byihutirwa, ariko ntihanibagirane izindi nzego z’ingenzi mu buzima bw’abaturage.
Aya mafaranga yemejwe mu gihe umubare w’abamaze kwandura Coronavirus mu Rwanda wageze ku bantu 82.
Ku rwego mpuzamahanga, abamaze kwandura Coronavirus bamaze kurenga miliyoni imwe, abamaze gupfa ni ibihumbi 53 naho abamaze gukira ni ibihumbi 212.
",https://m.igihe.com/ubukungu/article/imf-yemeje-miliyari-zisaga-100-frw-zizafasha-u-rwanda-mu-bikorwa-byo-guhangana,Business
COVID-19: Sosiyete z’indege zizahomba miliyari 252$ kubera guhagarika ingendo,"Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Ni ku nshuro ya gatatu Ihuriro Mpuzamahanga rya Sosiyete z’indege (IATA), rigaragaza ingaruka z’icyorezo cya Covid-19.
Umuyobozi w’ishami ry’ubukungu muri IATA, Brian Pierce, avuga ko ‘bitewe n’ubukana bwo guhagarika ingendo ndetse n’igabanuka ry’ubukungu ku Isi, kuri ubu hateganyijwe ko igihombo ku byinjizwa n’indege zitwara abagenzi gishobora kugera kuri miliyari 252$, bingana n’igabanuka rya 44% by’ibyabonetse mu 2019”.
Iri teganya rishingiye ku bishobora guterwa no guhagarika ingendo kugeza ku mezi atatu, ndetse n’uburyo ubukungu bwakongera kuzahurwa nyuma yaho muri uyu mwaka.
Kuwa 5 Werurwe, IATA yateganyaga ko igihombo sosiyete z’ubwikorezi bw’indege zizahura nacyo kizaba miliyari 113$. Ibi byari mbere y’uko ibihugu byinshi bihagarika ingendo z’indege zitwara abagenzi.
Umuyobozi wa IATA, Alexandre de Juniac, yavuze ko sosiyete z’ubwikorezi bw’indege zikeneye miliyari 200$ ako kanya zo gushyigikira ibikorwa byazo.
IATA ivuga ko gusubira inyuma k’urwego rw’ubwikorezi bw’indege bizatuma hari akazi kagera kuri miliyoni 65 kazabura.
Nubwo ubwikorezi bw’imizigo bwiyongereye bitewe n’ibikenewe cyane muri iyi minsi, IATA, ivuga ko kugabanuka kw’ingendo z’abagenzi bisobanuye ko hari amafaranga yinjizwaga azagabanyuka.
Umwaka ushize sosiyete z’indege zahombye miliyoni ijana z’amadolari, mu gihe Covid-19, yakomeza kwiyongera igihombo kizazamuka cyane.
",https://m.igihe.com/ubukungu/article/covid-19-sosiyete-z-indege-zizahomba-miliyari-252-kubera-guhagarika-ingendo,Business
Access Bank Rwanda yasabye abakiriya bayo gukoresha uburyo bw’ikoranabuhanga birinda COVID-19,"Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Iyi banki yagize iti “Hagendewe ku ngamba zashyizweho mu guhangana n’ikwirakwira ry’icyorezo cya COVID-19, turabakangurira gukoresha uburyo banki yanyu yabashyiriyeho, kugira ngo mukomeze gahunda zanyu aho muri hose.”
 “Uburyo bwacu bw’ikoranabuhanga buzabafasha kohererezanya mafaranga, kwishyurana, kugenzura konti zanyu n’ibindi.”
 Access Bank Rwanda ivuga ko umuntu ashobora kwiyandikisha ku miyoboro itandukanye nka ‘Access Mobile USSD’ kuburyo yabasha gukoresha serivisi za Banki kuri telefone ye ngendanwa. Kwiyandikisha biroroshye ni ugukanda *903*1# ugakurikiza amabwiriza.
 Ushobora kureba amafaranga ari kuri konti yawe, kohereza amafaranga (kuri mobile money no mu zindi banki), kubona PayDay Loan (Inguzanyo ku mushahara itangirwa kuri telefone), kugura ikarita yo guhamagara, umuriro, Startimes ndetse n’ibindi.
Ushobora kandi kuba wanakoresha uburyo bwa Access Pay online banking wishyura imisoro ndetse unohereza amafaranga ku bantu benshi batandukanye icyarimwe (Bulk transfers).
Hari kandi WhatsApp Banking yagufasha kugera kuri serivizi za Access Bank Rwanda ukoresheje WhatsApp, bisaba kwandikira izi nimero +250738000903 ukoresheje WhatsApp.
Access Bank Rwanda ivuga ko ukeneye ibindi bisobanuro, wabariza kuri: 0788145300, cyangwa kuri [email protected]
Access Bank Rwanda Plc ni imwe muri banki zikomeye mu Rwanda, umwaka ushize ikaba yarahawe impamyabushobozi eshatu zikomeye ku rwego rw’amabanki, zishimangira ubushobozi bwayo mu gutanga serivisi nziza ku bakiriya no kurinda umutekano wa konti zabo n’uw’amakuru ya banki muri rusange.
",https://m.igihe.com/ubukungu/amabanki/article/access-bank-rwanda-yasabye-abakiriya-bayo-gukoresha-uburyo-bw-ikoranabuhanga,Business
Ibigo by’imari bigeze he bifasha ababigana mu guhangana na COVID-19?,"Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Mu itangazo BNR yashyize hanze ku wa Gatatu tariki 18 Werurwe 2020, yavuze ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga, yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Koperative yo kuzigama no kugiriza ‘Zigama CSS’ yatangaje ko ku ruhande rwayo yorohereje abanyamuryango bayo bafite umwenda, ubu bakaba bemerewe kwishyura inyungu gusa muri ibi bihe byo guhangana na COVID-19, ishyingu (capital) bakazaryishyura ibihe bikomeye birangiye.
Umuyobozi Mukuru wa Zigama CSS, Col Corneille Emile Nkundimana, yabwiye IGIHE ko iyo habaye icyorezo nk’iki, umuntu aba akwiye kureba niba ibyo ashinzwe gukora yarushaho kubikora neza bikagirira akamaro abo abikorera.
Ati “Abanyamuryango bacu ntibaba mu ngo zabo, ubwo abandi babasaba kuguma mu rugo, bo ubu nibwo bari ku kazi. Bamwe barinze imipaka, abandi barinze abantu bari kugenda kandi imiryango yabo na yo iri mu rugo.”
Yongeyeho ko bavuganye n’ubuyobozi, bemeza ko guhera muri uku kwezi abanyamuryango bafite umwenda wa koperative bazishyuzwa gusa inyungu kugira ngo ideni ritazamuka ariko inguzanyo isanzwe yo ikazishyurwa icyorezo cya COVID-19 cyarangiye.
Ati “Iki cyemezo kizakomeza gukurikizwa mu gihe cyose ibihe bitari byahinduka, ariko na none ntibizarenza umwaka umwe kuko byahita bihungabanya cyane ubukungu bwa koperative ntibe ikibashije gufasha abanyamuryango.”
Banki Nkuru y’u Rwanda (BNR) iherutse kwemerera ibigo by’imari bikorera mu Rwanda gusubiramo amasezerano y’inguzanyo byagiranye n’abakiliya babyo kugira ngo azorohereze ababibereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Umuyobozi Mukuru wa Equity Bank Rwanda, Hannington Namara, na we yabwiye IGIHE ko mu rwego rwo kurushaho gufasha abakiriya babo n’abataraba abakiliya kuguma mu rugo kandi bakabona serivisi za banki bakeneye; bashyizeho uburyo butandukanye burimo gukuraho ikiguzi icyo ari cyo cyose kijyana no gukura amafaranga kuri konti ndetse no gufungura konti nshya bidasabye umuntu kujya kuri banki cyangwa kwegera umu-agent.
Ati “Icyo twakoze ni ugukuraho impamvu yose yakajyanye abantu kuri banki ku buryo ibyo bakeneye byose babikorera kuri telephone zabo.”
Mu rwego rwo gufasha amabanki, BNR yatangaje ko igiye ‘kugabanya igipimo gitegetswe cy’amafaranga y’ubwizigame banki itajya munsi’, aho yatangaje ko “mu rwego rwo gufasha amabanki gukomeza gufasha inzego z’ubucuruzi zizahungabanywa na coronavirus, yiyemeje ko kuva tariki 1 Mata 2020, igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
BNR kandi yashyizeho inguzanyo y’ingoboka ya miliyari 50 Frw banki zakwiyambaza igihe zigize ikibazo cy’amafaranga.
Yanatangaje ko izakomeza gukurikirana ishyirwa mu bikorwa ry’ingamba zose zashyizweho mu rwego rw’ubukungu no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha amahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
Kugeza ubu ibikorwa hafi ya byose ubukungu bw’ibihugu bushingiyeho byasubiye inyuma kubera umuvuduko icyorezo cya COVID-19 kiri gukwirakwiraho hirya no hino ku Isi.
Abasesenguzi bavuga ko ubukungu bw’isi buzasubira inyuma kuruta uko byagenze mu myaka 12 ishize, ubwo ubukungu bw’isi bwahungabanaga muri rusange kuko amasoko y’imari n’imigabane nka kimwe mu bimenyetso bikomeye bigaragaza uko ubukungu buhagaze, yahungabanye cyane ku ikubitiro.
",https://m.igihe.com/ubukungu/article/ibigo-by-imari-bigeze-he-bifasha-ababigana-mu-guhangana-na-covid-19,Business
Kigali: Ku munsi umwe abacuruzi 18 bahaniwe kuzamura ibiciro,"Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Kuri uyu wa Kane, tariki ya 26 Werurwe 2020, MINICOM yatangaje ko yahannye abacuruzi 18 bo mu turere twa Gasabo na Nyarugenge, bafatiwe mu makosa yo kuzamura ibiciro, kudatanga inyemezabwishyu no kutamanika ibiciro by’ibicuruzwa byabo aho abakiriya babibona, bagamije na bwo kugurisha ku giciro kinyuranye n’ibyashyizweho.
Tariki ya 16 na 22 Werurwe 2020, MINICOM yasohoye amatangazo asaba abacuruzi bose kubahiriza ibikubiye mu itegeko nomero 36/2012 ryo ku wa 21 Nzeri 2012 rigena ihiganwa no kurengera abaguzi ndetse n’itegeko nomero 35/91 ryo ku wa 5 Kanama 1991 rigena imitunganyirize y’ubucuruzi bw’imbere mu gihugu nk’uko ryavuguruwe n’itegeko nomero 15/2001 ryo ku wa 21 Mutarama 2001.
Iyi minisiteri ivuga ko ishingiye ku igenzura imaze iminsi ikora ku masoko manini n’ahandi hakorerwa ubucuruzi mu Mujyi wa Kigali, aho bigaragara ko hari abacuruzi bakomeje kuzamura ibiciro ku biribwa, abandi bagakoresha iminzani itujuje ubuziranenge, hakaba n’abatanga inyemezabuguzi zitajyanye n’ibyaguzwe […] isaba abacuruzi kureka kwica amategeko.
MINICOM yanasabye ko igiciro cy’umufuka w’amakara yari amaze kuba ikibazo hirya no hino, ko kitagomba kurenza amafaranga y’u Rwanda 10 500 mu kurangura, abacuruza na bo bagasabwa kutarenza 12 000 mu gihe bari kuyaha abakiriya babo.
Minisiteri y’Ubucuruzi n’Inganda ivuga ko umucuruzi uzafatwa anyuranya n’amategeko yashyizweho, azahanwa n’ingingo ya 52 n’iya 55 zigize itegeko rigenga ihiganwa no kurengera abaguzi ndetse no gukurwaho kuva kuri 5% kugeza ku 10% by’umusaruro w’ikigo cye mu mwaka ukurikiyeho cyangwa akaba yatanga amande ari hagati y’ibihumbi 200 na miliyoni eshanu z’amafaranga y’u Rwanda, mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Kuva tariki ya 17 kugera ku ya 26 Werurwe 2020, MINICOM imaze guhana abacuruzi n’ibigo by’ubucuruzi 108 mu Mujyi wa Kigali baciwe amande angana na 8 500 000 Frw. Mu Karere ka Musanze na Muhanga, hamaze guhanwa abacuruzi 63 baciwe amande angana na 1 195 000 Frw.
Itegeko rigenga imitunganyirize y’ubucuruzi bw’imbere mu gihugu ryemerera leta gutanga ihazabu y’inyongera, isaba uwagaragaweho kunyuranya n’amategeko kwishyura inyungu yungutse ku muguzi no guhagarika ibikorwa by’ubucuruzi byateye ayo makosa mu gihe cy’amezi atatu.
",https://m.igihe.com/ubukungu/ubucuruzi/article/kigali-ku-munsi-umwe-abacuruzi-18-bahaniwe-kuzamura-ibiciro,Business
Afreximbank igiye gutanga miliyari 3$ yo guhangana n’ingaruka za Coronavirus muri Afurika,"Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Iyi nkunga yemejwe n’ubuyobozi bw’inama y’ubutegetsi y’iyi banki, yateranye tariki 20 Werurwe 2020.
Umugabane wa Afurika ukomeje kwibasirwa na Coronavirus yibasiye Isi muri rusange, imibare igaragaza ko mu bihugu 54 bigize uyu mugabane, iki cyorezo cyamaze kugera mu bihugu 43, abantu barenga 1700 bamaze kwandura naho 56 bamaze gupfa.
Ibi byatumye ibihugu byinshi kuri uyu mugabane bifata ingamba zikomeye kugira ngo iki cyorezo kidakomeza gukwirakwira mu buryo bworoshye, harimo guhagarika ingendo z’indege n’ibindi bikorwa by’ubucuruzi.
Tariki 13 uku kwezi, Ikigo Nyafurika cy’ibarurishamibare (ECA), cyatangaje ko uyu mugabane uzahomba akayabo ka miliyari 65 z’amadolari ya Amerika kubera ihungabana ry’ibikomoka kuri peteroli na miliyari 101 z’amadolari kubera ibyo woherezaga mu mahanga muri uyu mwaka wa 2020.
Iyi banki ivuga ko iyi nkunga izakoreshwa mu gufasha ibihugu bigize Afreximbank mu bijyanye n’ingaruka iki cyorezo kirimo guteza, byaba mu by’ubuzima ndetse n’ubukungu.
Itangazo ryayo rivuga ko izafasha kandi banki nkuru z’ibihugu n’ibindi bigo by’imari, kubera ingaruka iki cyorezo cyabigizeho.
Izafasha kandi mu gushyira mu gushyira ku murongo ibijyanye n’amadevize, ikibazo cy’ibyinjizwa mu bihugu n’ibindi.
Ivuga ko izafasha ibihugu aho wasangaga ubukungu bwabyo bushingiye ku byo byohereza mu mahanga harimo nk’amabuye y’agaciro, ubu bikaba byarahuye n’isubira inyuma ry’amafaranga byavanagamo.
Ubu bufasha buzaza buciye mu nkunga zihabwa ibyo bihugu, mu nguzanyo, ingwate n’ubundi buryo.
Perezida wa Afreximbank, Prof. Benedict Oramah, yavuze ko icyorezo cya Coronavirus cyazanye akaga gakomeye n’ihungabana ry’ubukungu.
Yagize ati “Uretse ingaruka zikomeye kirimo kugira ku kiremwamuntu, iki cyorezo cyagize ingaruka ku bukungu bw’Isi, kizatuma kandi ubukungu buhungabana ku kigero cya 0.4%.”
Yavuze kandi ko ubukungu bw’Isi buzava kuri 2.9% bwariho mu 2019, bugere kuri 2.5% mu 2020.
Ati “Uburyo bwihuse bwo gufasha burakenewe mu guhangana n’iki kibazo kuri uyu mugabane, Afurika irimo kugira ihungabana rikomeye mu byo yakuraga mu bukerarugendo, isubira inyuma ry’amafaranga, ihindagurika ry’ibiciro by’ibiribwa n’ihungabana ry’ibyo bakoraga.”
Yavuze ko Afreximbank izakorana n’amabanki y’iterambere mu bihugu bisanzwe, kugira ngo ibi bihugu bishobore guhangana n’ingaruka zirimo guterwa n’iki cyorezo.
Afreximbank isanzwe ifite amateka mu gufasha ibihugu bya Afurika mu gihe havutse ikibazo cy’ihungabana ry’ubukungu.
Mu 2015 ubwo habaga ikibazo cy’ihungabana ry’ubukungu, iyi banki yatanze inkunga ya miliyari 10 z’amadolari ya Amerika ku bihugu binyamuryango.
Banki Nyafurika iteza imbere ubucuruzi yashinzwe mu 1993, ishingwa na za leta kuri uyu mugabane n’abikorera. Kuva mu 1994 imaze gutanga inkunga ya miliyari 67 ku bikorwa by’ubucuruzi, naho umutungo fatizo wayo ugera kuri miliyari 13 z’amadolari ya Amerika.
",https://m.igihe.com/ubukungu/article/afreximbank-igiye-gutanga-miliyari-3-yo-guhangana-n-ingaruka-za-coronavirus,Business
COVID-19: RRA yorohereje abasora; itariki ntarengwa yo kwemeza ibitabo by’ibaruramari yimuriwe Gicurasi,"Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Izi ngamba zije mu gihe ibikorwa bitandukanye birimo n’iby’ubucuruzi byahagaze mu rwego rwo kubahiriza ingamba zo gukumira no kurwanya ikwirakwira rya Novel Coronavirus.
Zimwe mu ngamba zafashwe harimo ko RRA ihagaritse ubugenzuzi mu gihe cy’ukwezi kumwe, kubarwa haherewe ku itariki ya 18 Werurwe 2020.
RRA ivuga ko ibaye ihagaritse igenzura risesuye n’igenzura ku misoro n’amahoro bya gasutamo, ariko hakazakomeza ubugenzuzi bukorewe mu biro.
Iki kigo kandi kivuga ko cyongereye igihe cyo kwemeza ibitabo by’ibaruramari, aho abasora bagomba kumenyekanisha no kwishyura umusoro ku nyungu z’umwaka wa 2019 bitarenze tariki ya 31 Werurwe 2020 nk’uko biteganywa n’itegeko.
Gusa ngo kubasabwa ko ibitabo by’ibaruramari ryabo ry’umwaka ribanza kwemezwa n’ababigize umwuga ariko bakaba batarabikora kugira ngo bamenyekanishe ndetse banishyure, bemerewe gukora imenyekanisha no kwishyura umusoro ku nyungu bagize mu mwaka washize bashingiye ku bitabo by’ibaruramari bafite, kabone n’ubwo byaba bitaremezwa n’ababigize umwuga.
Igihe cyo kwemeza ibitabo cyongereweho amezi abiri ku batarabikora, bivuze ko itariki ntarengwa ari 31 Gicurasi 2020.
RRA kandi yemeje ko abasora bose basaba ubwumvikane mu gukemura ibibazo by’imisoro, ko ubusabe bwabo buzajya bwakirwa badasabwe kubanza kwishyura avansi ya 25% y’umusoro wose baciwe; ibi bikazamara igihe cy’iminsi 30, uhereye tariki ya 23 Werurwe 2020.
Ku bijyanye na serivisi zisanzwe nko kumenyekanisha no kwishyura umusoro hifashishijwe telefone cyangwa umurongo wo guhamagaraho, abasora bahawe umurongo wa telefone na imeri (Email) byihariye, bizabafasha kubona serivisi bifuza bitabagoye kandi mu buryo bwihuse.
RRA ivuga ko ubwo bufasha bwose buboneka ku mashami yose y’Ikigo cy’Imisoro n’Amahoro mu Rwanda, haba kuri za gasutamo, ahatangirwa imisoro y’imbere mu gihugu ndetse n’imisoro yeguriwe inzego z’ibanze.
Ku bashaka kohereza busabe bwabo, ngo bazajya babwohereza bifashishije internet kuri email ya Umuhire Regine ([email protected]) cyangwa bagahamagara kuri 0788312953.
Ingamba z'igihe gito z'Ikigo cy'Imisoro n'Amahoro zo guhangana n'ingaruka za COVID-19 ku basora.Short Term Measures to COVID-19: Support to Taxpayers. pic.twitter.com/Yzhgqp85VO
— Rwanda Revenue Authority (@rrainfo) March 25, 2020
",https://m.igihe.com/ubukungu/ubucuruzi/article/covid-19-rra-yorohereje-abasora-itariki-ntarengwa-yo-kwemeza-ibitabo-by,Business
Banki zasabwe gufunga amwe mu mashami yazo mu gukumira ikwirakwira rya COVID-19,"Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Mu itangazo ryo ku mugoroba wo ku wa 24 Werurwe 2020, RBA yagaragaje ko iki cyemezo cyafashwe bijyanye n’ingamba zashyizweho zo guhangana n’ubwiyongere bwa COVID-19.
Kuva umurwayi wa mbere yaboneka mu Rwanda ku wa 14 Werurwe 2020, abagera kuri 40 ni bimaze kwemezwa ko banduye iki cyorezo cyibasiye Isi.
Itangazo ryashyizweho umukono n’Umuyobozi Mukuru wa RBA, Robin Bairstow, rivuga ko “RBA yasabye amabanki gufunga by’agateganyo amwe mu mashami yayo by’umwihariko ayo mu Mujyi wa Kigali mu kugabanya ikwirakwira rya COVID-19 no gushyigikira ingamba zashyizweho na leta zo gukuraho ingendo zitari ngombwa mu gihugu.’’
RBA yijeje gukomeza kugenzura uko ikibazo kimeze, kumenyesha abanyamuryango, abakozi, abakiliya n’abandi bafatanyabikorwa amakuru agezweho kuri COVID-19.
Mu butumwa bwa RBA igira iti “Buri banki izamenyesha abakiliya bayo binyuze mu buryo isanzwe ibikoramo uko bazakomeza kubona serivisi z’ikoranabuhanga.”
Leta y’u Rwanda yafashe ingamba zo guhangana n’ikwirakwira rya COVID-19 zirimo gufunga ibigo by’amashuri na kaminuza, insengero no guhagarika ibikorwa bihuriza hamwe abantu benshi.
Minisiteri y’Ubuzima yasabye abaturarwanda gukomeza kwitwararika no gukurikiza ingamba zashyizweho na Leta zijyanye no kwirinda ikwirakwira rya COVID-19 zirimo guhagarika ubucuruzi bw’ibikorwa bitari iby’ibanze, guhagarika ingendo zihuza imijyi n’uturere n’izindi zitari ngombwa no kuva mu rugo nta mpamvu zihutirwa.
Abantu bose bageze mu Rwanda mu byumweru bibiri bishize basabwa kwishyira mu kato mu gihe cy’iminsi 14 guhera igihe bagereye mu Rwanda ndetse no gukurikiza amabwiriza y’inzego z’ubuzima yo gukaraba intoki kenshi kandi neza no kubahiriza intera ya metero imwe hagati y’abantu.
Ku wa 21 Werurwe 2020 saa 23:59, nibwo Minisitiri w’Intebe, Dr Ngirente Edouard, yasohoye amabwiriza avuga ko ingendo zitari ngombwa zihagaritswe, abantu basabwa guhagarika gusohoka mu rugo nta mpamvu zihutirwa, uretse abatanga n’abashaka serivisi z’ingenzi zirimo kwivuza, guhaha, iza banki n’izindi.
Serivisi za banki zari zimaze iminsi itatu zikoreshwa ariko hibandwa ku kwinjiza abakiliya bazo mu gukoresha ikoranabuhanga haba mu kubitsa no kubikuza amafaranga.
Ku wa 18 Werurwe 2020 nibwo Banki Nkuru y’u Rwanda (BNR) yanzuye kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura, yanakuyeho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu mezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/article/banki-zasabwe-gufunga-amwe-mu-mashami-yazo-mu-gukumira-ikwirakwira-rya-covid-19,Business
"MINAGRI yasabye abahinzi n’aborozi kongera ingufu mu bikorwa byabo, birinda coronavirus ","Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Itangazo MINAGRI yashyize hanze ku itariki 23 Werurwe 2020 rigaragaza ko ibikorwa by’umuhinzi n’ubworozi bigomba gukomeza kugira ngo hatazagira ikibazo cy’ibiribwa kibaho bikubitiyeho n’ibihe bikomeye byo kwirinda coronavirus.
Iyo Minisiteri itangaza ko serivisi zo kubona imiti n’ibiribwa by’amatungo, inyongeramusaruro, kugura no gukusanya umusaruro w’ubuhinzi n’ubworozi, iyamamaza buhinzi n’ubworozi n’inganda zitunganya ibiribwa bitagomba guhagarara.
Itangazo ryashyizweho umukono na Minisitiri Dr. Geraldine Mukeshimana rivuga ko Farumasi z’imiti y’amatungo zirakomeza gukora, isaba abayicuruza bakeneye kujya kuyirangura i Kigali kubisabira uruhushya rubigaragara ku Mirenge bakoreramo.
Inganda zisanzwe zemerewe gukora ibiryo by’amatungo zasabwe gushyiraho gahunda y’abakozi bake mu buryo bikomeza gukorwa bikagezwa ku maguriro ari hirya no hino mu Turere aho aborozi bakomeza kubigura.
Inganda zikeneye kugura ibikenerwa mu gukora ibiryo by’imvange by’amatungo i Kigali zibisabira uruhushya rw’inzira ku buyobozi bw’Akarere zikoreramo.
Ni mu gihe kandi ku bijyanye n’inyongeramusaruro aho zicururizwa hose hakomeza gukora mu rwego rwo kugeza imbuto z’indobanure n’ifumbire ku bahinzi hagamijwe kongera umusaruro.
Mu gucuruza no kugura inyongeramusaruro abantu bagomba gukomeza amabwiriza yo kwirinda. Umucuruzi asabwa kuba yambaye agapfukamunwa n’uturinda ntoki, abaguzi bakinjira umwe umwe kandi bakazirikana intera nibura ye metero imwe hagati yabo.
Abacuruzi b’inyongeramusaruro bakeneye kujya kurangura ku bubiko buri hafi yabo basabwa gukorana n’ubuyobozi bw’Imirenge baherereyemo kugira ngo bahabwe uburenganzira bwo kujyayo.
Amakamyo atwara inyongeramusaruro n’imodoka zitwara umwuka ubika intanga byemerewe gukomeza ingendo ariko ntizitware abantu barenze babiri. Ibyo bigakorwa no ku zijyanye ibyatunganyijwe ku isoko.
Muri iryo tangazo MINAGRI yasabwe gukangurira abahinzi guhinga ubuso bwose.
Yagize iti “ Hakoreshejwe indangururamajwi n’ubundi buryo bwose bushoboka harimo n’ubw’ikoranabuhanga mu Midugudu no mu Tugari, abakozi bashinzwe ubuhinzi ku nzego zose barasabwa gukomeza gufasha abahinzi babagezaho amakuru yose bakenera, babashishikariza guhinga ubuso bwose kandi neza hakoreshwa inyongeramusaruro ariko banabagezaho ubutumwa bwo kwirinda coronavirus.”
Inganda nini, ibigo na Koperative bifite imirima minini cyane cyane abafite inganda z’ icyayi, isukari, amata, umuceri, ikawa n’amafu zasabwe gusigarana abakozi bake ariko batuma imirimo ikomeza. Abari mu bikorwa byo gusarura no gutubura imbuto nabo basabwe gukorana n’imirenge kuburyo bahabwa ibyangombwa bibemerera gukomeza iyo mirimo.
",https://m.igihe.com/ubukungu/article/minagri-yasabye-abahinzi-n-aborozi-kongera-ingufu-mu-bikorwa-byabo-birinda,Business
Airtel yijeje abakiliya bayo gukomeza kunoza serivisi zibafasha kwirinda Coronavirus,"Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Ubuyobozi bwa Airtel buvuga ko buzirikana ibihe bigoranye igihugu kiri kunyuramo n’ingaruka biri kugira ku buzima busanzwe bw’abakiliya n’abakozi bayo nyuma y’ingamba zafashwe zirimo guhagarika ibikorwa bitandukanye mu gihugu kubera Coronavirus.
Umuyobozi Mukuru wa Airtel mu Rwanda, Amit Chawla, yavuze ko biteguye gukora igishoboka cyose bagahangana n’imbogamizi abakiliya babo bashobora guhura na zo mu bihe by’icyorezo cya COVID-19.
Yagize ati “Mu rwego rwo gushyira mu bikorwa amabwiriza yatanzwe n’Ibiro bya Minisitiri w’Intebe na RURA ku ngamba nshya zigamije guhangana n’ikwirakwira ry’iki cyorezo mu Rwanda, twiyemeje gushyira mu bikorwa ingamba zose zidufasha kugikumira ku bakiliya bacu.”
Chawla yakomeje avuga ko ibiro bya Airtel bitanga serivisi zayo zose bizajya biba bifunguye guhera saa 08:00 za mu gitondo kugeza saa 15:00 z’igicamunsi.
Yasabye abakiliya ba Airtel kwimenyereza gukoresha imiyoboro ibafasha kubona ibyo bakeneye bitabasabye kwifashisha undi muntu nka serivisi ya Airtel Money, kugura ama-inite na internet, kuko ari inyungu za buri ruhande kuba ibikenewe byose bibasha kuboneka muri telefoni y’umukiliya.
Airtel ivuga ko abacuruzi bayo ba Airtel Money bakomeje gukora nk’ibisanzwe, batanga serivisi zose z’ingenzi. Iyi sosiyete yijeje abakiliya ko abo bacuruzi bazakomeza kwita ku isuku y’intoki kandi bubahiriza intera ya metero imwe hagati ya bo mu gihe babaha serivisi.
Abakiliya ba Airtel bazakomeza guhabwa serivisi za Airtel Money no kwishyurana mu buryo butandukanye ku mashami ari hirya no hino hubahirizwa ingamba z’isuku nk’uko zagenwe.
Iyi sosiyete yongeye kwibutsa ko inyandiko zose z’abafatanyabikorwa bayo n’abakiliya bose zigomba koherezwa kuri email ya [[email protected]] kuko nta nyandiko zifatika zemewe muri iki gihe cyo kwirinda no gukumira ikwirakwira rya Coronavirus.
Airtel iri muri sosiyete zikomeye mu zitanga serivisi z’itumanaho mu gihugu igendera ku ihame ryo kwibanda cyane cyane ku kubungabunga umutekano n’imibereho myiza y’abakozi n’abakiliya bayo hashyirwaho uburyo butuma ibikorwa bidahungabana.
",https://m.igihe.com/ubukungu/article/airtel-yijeje-abakiriya-bayo-gukomeza-kunoza-serivisi-zibafasha-kwirinda,Business
"BPR Atlas Mara yakuyeho ikiguzi kuri zimwe muri serivisi, isaba abayigana kwimakaza ikoranabuhanga","Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Izi ngamba zafashwe mu gihe abarwayi bamaze kubonekaho Coronavirus mu Rwanda bageze kuri 19 , ariko bakaba barahuye n’abandi bantu basaga 680.
BPR Atlas Mara nka Banki y’Abaturage yatangiye gushyira mu bikorwa imyanzuro igamije gufasha abakiliya n’abakozi kurushaho kwirinda Coronavirus ihangayikishije u Rwanda n’Isi muri rusange.
Iyi banki yiyemeje gukuraho ikiguzi cya zimwe muri serivisi z’ikoranabuhanga mu gihe cy’iminsi 90.
Rigira riti “Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yindi konti ya BPR hakoreshejwe mobile banking na internet banking.’’
“Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yo mu yindi banki hakoreshejwe mobile banking na internet banking. Nta kiguzi kizongera gucibwa umukiliya wese wohereza amafaranga ava kuri konti ya BPR ajya kuri konti ya Mobile Money (haba kuri Airtel na MTN).’’
Mu kubahiriza amabwiriza ya Minisiteri y’Ubuzima yo guhangana n’ikwirakwizwa rya Coronavirus, BPR Atlas Mara, yashyizeho amabwiriza agamije gufasha abakiliya n’abakozi kurushaho kwirinda.
Muri yo harimo gusaba abakiliya gukoresha konti bifashishije telefoni igendanwa (Mobile Banking), ukoresha iyi serivisi akanda *150# agakurikiza amabwiriza cyangwa se agakoresha “BPR Mobile Banking App” iboneka muri “playstore cyangwa Appstore” muri telefoni.
Ikomeza iti “Serivisi za banki zishobora kandi gukoreshwa hifashishijwe interineti “Internet Banking”. Igihe waba utarayindikisha kugira ngo ubashe gukoresha konti yawe ukoresheje telefoni igendanwa (Mobile Banking ) cyangwa internet (internet banking), urashishikarizwa kwegera Ishami rikwegereye kugira ngo bagufashe.’’
Abakiliya ba BPR Atlas Mara banasabwe gukoresha ikarita yo kubikuza mu kwishyura ibyo bakeneye byose ahantu hatandukanye bakira ayo makarita ndetse no kwifashisha ikarita zo kubikuza mu gihe bashaka serivisi za banki kuri agent (BPR Hafi).
BPR Atlas Mara yashishikarije abakiliya n’abandi bafatanyabikorwa kwishyura no kohererezanya amafaranga hakoreshejwe ikoranabuhanga bashyiriweho kugira ngo bagabanye ikwirakwizwa ry’ubwandu bwa COVID-19 ryaturuka ku gukora ku mafaranga n’intoki.
Iyi banki yashyizeho umurongo wa 1500, ushobora kwifashishwa ku muntu ukeneye ibindi bisobanuro.
Usibye serivisi abakiliya bashobora kubona bakoresheje BPR Mobile Banking cyangwa ku mashami ya BPR Atlas Mara ari hirya no hino mu gihugu, inafite abayihagarariye basaga 310, basanzwe bafasha abakiliya kubona serivisi z’imari bitabagoye.
BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yakuyeho-ikiguzi-kuri-zimwe-muri-serivisi-isaba-abayigana,Business
Umusaruro mbumbe w’igihugu wiyongereye ku kigero cya 9.4% mu 2019,"Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Mu mibare yatangajwe kuri uyu wa Mbere, NISR yerekana ko mu mwaka ushize umusaruro w’ubuhinzi wagize uruhare rwa 24% mu musaruro mbumbe, inganda zigira uruhare rwa 18%, Serivisi 49% mu gihe ibindi bisigaye byagize uruhare ku kigero cya 9%.
Ubukungu bw’u Rwanda bwazamutse 9.4% mu gihe byari biteganyijwe ko buzazamuka 7.8% mu 2019.
Umuyobozi wa NISR, Yusuf Murangwa avuga ko ‘uyu mwaka wagenze neza kuruta uko byari byitezwe’.
Ati “Turabona ibijyanye no kubaka byaragenze neza cyane, ubuhinzi nabwo ntabwo bwakoze nabi 5% nubwo haba hifuzwa ko biba byiza kurushaho, na serivisi byagenze neza, ubucuruzi umwaka ushize bwagenze neza, ibijyanye n’ingendo cyane cyane iy’indege yazamutse neza”.
Murangwa avuga ko iyo ubukungu buzamutse cyane kuriya bivuze ko hafi ya byose byagenze neza kuko ‘ntabwo ubukungu bwazamuka kuriya bitewe n’ibintu bike’.
Umusaruro w’ubuhinzi wazamutse ku rugero rwa 5%, uw’inganda uzamuka ku rugero rwa 16% naho uwa serivisi uzamuka ku rugero rwa 8%.
Ibihingwa ngandurarugo byiyongereye ku kigero cya 4%, ibihingwa byoherezwa mu mahanga byiyongera 5% bitewe n’ikawa yiyongereye ku kigero cya 7% n’icyayi cyazamutse ku kigero cya 3%.
Izamuka ry’umusaruro w’inganda ryatewe ahanini n’ubwubatsi bwazamutseho 33% n’inganda zitunganya ibintu bitandukanye zazamutseho 11%. Mu bijyanye n’ubucukuzi bw’amabuye y’agaciro, umusaruro wa gasegereti wagabanyutse 23.7% naho uwa Wolfram ugabanyuka 6.6% mu ngano yoherejwe mu mahanga mu gihe uwa Coltan wiyongereyeho 42%.
Ubwiyongere bw’umusaruro wa serivisi bwatewe n’ubucuruzi budandaza n’ubugurisha ibintu icyarimwe bw’ibyakorewe mu Rwanda bwiyongereyeho 16%, ubwikorezi bwazamutse ku kigero cya 12% ahanini bitewe n’ubwikorezi bwo mu kirere bwazamutse ku kigero cya 17%.
Serivisi z’imari zazamutse ku kigero cya 8% naho serivisi za hoteli na za restaurant zizamuka ku gipimo cya 10%.
Biteganyijwe kandi ko ubukungu bw’u Rwanda buzazamuka 8.1% mu 2020 na 8.2% mu 2021, bitewe n’ubuhinzi kubera ingamba mu gukoresha ikoranabuhanga no kuhira.
",https://m.igihe.com/ubukungu/iterambere/article/umusaruro-mbumbe-w-igihugu-wiyongereye-ku-kigero-cya-9-4-mu-2019,Business
Minicom yijeje ko ibiribwa bitazabura ku isoko ry’u Rwanda mu gihe ruhanganye na coronavirus,"Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Kuwa 16 Werurwe 2020 nibwo MINICOM yasohoye itangazo risobanura ko hari abacuruzi bamwe bitwaje ko igihugu kirimo guhangana na Coronavirus bakuriza ibiciro, ibihanangiriza ko bitemewe kandi ko uzabifatirwamo azahanwa.
Hari abarenze ku mabiriza ndetse mu bugenzuzi bwo kureba uko byubahirizwa abarenga 54 barafashwe barahanwa bose hamwe baciwe Miliyoni enye n’ibihumbi 380 by’amafaranga y’u Rwanda.
Kuri iki cyumweru tariki 22 Werurwe 2020 iyo Minisiteri yasohoye irindi tangazo noneho ryerekana ibiciro byo kuranguriraho, iby’ikilo kimwe n’ingano y’ibyo umuguzi yemerewe guhaha.
Mu kiganiro ishusho y’umunsi cy’Ikigo cy’Igihugu cy’Itangazamakuru, RBA, kivuga ku bucuruzi muri iyi minsi u Rwanda ruhanganye na Coronavirus, Minisitiri w’Ubucuruzi n’Inganda Soraya Hakuziyaremye yavuze ko hafashwe ingamba zo gushyiraho ibiciro kugira ngo abacuruzi boye kubizamura uko bishakiye bitwaje coronavirus.
Yavuze ko ibyo babikoze nyuma y’uko kuva u Rwanda rwatangaza umuntu wa mbere wagaragayeho coronavirus, hari abikanze izamuka ry’ibiciro ku isoko bagahaha n’ibidakenewe bakeka ko amasoko agiye gufunga.
Yavuze ko ahanini mbere byari bigamije kwibutsa ibiciro ku bicuruzwa by’ibanze kugira ngo abacuruzi bamwe badakomeza kongera ibiciro bitwaje icyorezo naho ubu bakaba babikoze kugira ngo hirindwe ko ibiribwa byabura ku isoko kandi byikubiwe n’abantu bamwe.
Hari abacuruzi kandi bari batangiye gushyira ibicuruzwa mu bubiko ngo bategereze ko ibiciro bizamuka ngo bazabone kubicuruza. Uwo mwanzuro bawufashe babanje kugenzura ibyo abacuruzi bafite mu bubiko kugira ngo n’ubundi batabika ibicuruzwa.
Ati “Mu igenzura twakoze twabonye uko Minisante itanga amabwiriza hari ababigiriyemo impungenge bakagura ibintu bidakenewe, iyo abantu bagura ibintu byinshi hari abavuga bati reka mbe mbihishe kugira ngo igiciro kizamuke.”
Uwimana Marie utuye Mbugangari mu Karere ka Rubavu yavuze ko hari abacuruzi babyutse bakura ibiciruzwa muri za butike bajya kubibika ndetse bongera ibiciro nk’aho yavuzi ko ijerekani y’amavuta yaguraga Frw 26000 bakayashyira kuri Frw 27 500.
Ati “Bazindutse mu museke bakura ibintu muri butike bashyira mu bubiko bazamura ibiciro, umuceri, amavuta ibintu byose.”
Minisitiri Soraya yavuze ko ntawe ukwiriye kugira impungenge ko mu byumweru bibiri ibiribwa byashira ku isoko. Hari ukuba byinshi mu byo abanyarwanda bakeneye bikomoka imbere mu gihugu, hakaba no kuba aho u Rwanda rukura ibyinjira imiryango ifunguye.
Yatanze urugero rwo muri Kenya, ati “Uwinjiye muri icyo gihugu ajya kuzana ibicuruzwa Mombasa arakurikiranwa muri hoteli arimo ntagire ahandi ajya.’Uretse icyo yibukije ko indege zizana imiti n’ibiribwa nazo zikomeza kuza.
Ati “Ibiribwa byinshi dukeneye hano mu Rwanda ni ibiva mu buhinzi dufite n’ibindi biva mu mahanga n’aho ingendo z’indege zahagaritswe ni ingendo z’indege zitwara abantu iz’imizigo zirakomeza kuza mu Rwanda. Amakamyo nayo avana ibintu hanze biva ku cyambu cya Mombasa, Dar es Salaam arakomeza kuza.”
“ Ibintu byavaga mu Bushinwa mu byumweru bishize ntibyashoboraga gufungura ariko ubu bongeye gufungura biraza. Ku byerekeranye n’ibicuruzwa haragenda habaho gutinda ariko turagenda tubyigaho n’abikorera kugira ngo hatagira ikibura mu gihugu.”
Mu bijyanye no gusubika imirimo no kwikanga ko ibiribwa byaba bike, Minisitiri Hakuziyaremye yavuze ko bazareba uko abakozi bakora mu nganda zitunganya ibiribwa n’ibinyobwa bakomeza imirimo harebwa ubwirinzi bwabo kuburyo bake bashobora gukomeza imirimo.
Umunyamabanga wa Leta muri Minisiteri y’Ubutegetsi bw’Igihugu (Minaloc) ushinzwe imibereho myiza y’abaturage, Nyirarukundo Ignatienne yavuze ko mu cyaro imirimo y’ubuhinzi ikomeje bityo ko impungenge z’ibura ry’ibiribwa zidakwiriye.
Yavuze ko mu kugenzura uko icyorezo cyifashe bari gukoresha ikoranabuhanga mu cyaro bavugana n’inzego z’ibanze niba nta kibazo gihari.
Minisitiri Nyirarukundo yavuze ko abantu basabwa ubufatanye bwo kwita ku ngamba zashyizweho. Ku bijyanye no guhaha abantu ngo bagomba kujya ku mirongo isiga metero imwe hagati y’umuntu n’undi hanyuma umaze guhaha agasohoka undi akinjira bityo bityo.
",https://m.igihe.com/ubukungu/ubucuruzi/article/minicom-yijeje-ko-ibiribwa-bitazabura-ku-isoko-ry-u-rwanda-mu-gihe-ruhanganye,Business
Coronavirus yajegeje Isi! Menya serivisi z’ibanze wabonera kuri internet utavuye mu rugo,"Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Icyorezo cya COVID-19, gituruka kuri Coronavirus cyatangiriye mu Bushinwa mu mu Ukuboza 2019. Kuva icyo gihe cyatangiye gukwirakwira mu mpande zose z’Isi, aho kuri ubu abasaga 310 000 bayanduye, yahitanye 13 556 mu gihe abasaga ibihumbi 95 bayikize.
Mu Rwanda, hamaze kuboneka abarwayi 17 ba COVID-19 kuva kuwa 14 Werurwe 2020 ubwo uwa mbere yatahurwaga. Abo barwayi bahuye n’abantu basaga 688 kuva bagera mu gihugu.
Mu kwirinda ko ubu bwandu bwakomeza gukwirakwira kuva mu ijoro ryo ku wa Gatandatu saa 23:59, hashyizweho ingamba zigomba gukurikizwa zirimo guhagarika ingendo zitari ngombwa, abantu bakaguma mu ngo.
Itangazo rya Minisitiri w’Intebe, Dr Ngirente Edouard, rivuga ko ‘‘Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.’’
Abaturarwanda basabwe kwishyurana hakoreshejwe ikoranabuhanga ahashoboka hose kurusha kujya muri za banki na za ATM.
Muri serivisi z’ingenzi zizakomeza gukora harimo izijyanye no guhaha no gushaka imiti biri no mu bihangayikishije abatari bake. Inama zafasha abantu kwirinda kwandura cyangwa kwanduza abandi harimo gukoresha ikoranabuhanga mu guhaha cyangwa gutumiza ifunguro.
Icyorezo cya COVID-19 kimaze kwigisha Isi imibereho ishingiye ku ikoranabuhanga aho buri kimwe cyose kuva ku gutuma ibicuruzwa no kubyishyura rikoreshwa.
Mu Rwanda by’umwihariko hari serivisi zikenewe zijyanye no guhaha ziri gutangirwa kuri internet kandi zakwifashishwa na benshi.
Umuyobozi w’Ikigo cy’Ikoranabuhanga, DMM HEHE Ltd, Iribagiza Clarisse, yatangaje abinyujije kuri Twitter ko guhahira kuri internet bifasha mu kurinda ubuzima.
Yagize ati ‘‘Mu rwego rwo guhangana n’ikwirakwira rya COVID-19, HeHe iri gukorana n’ibigo by’ishoramari by’imbere mu gihugu, ushobora guhahiramo ndetse ibicuruzwa ukabigerezwa mu rugo mu kwirinda kugera ahantu hari abantu benshi.’’
Mu gutanga izi serivisi, Hehe yafatanyije n’amaguriro, farumasi, amaduka acuruza imyambaro n’inkweto, ibitabo, telefoni n’ibindi bikoresho by’ikoranabuhanga, ibikoresho n’imitako byo mu rugo ndetse n’iby’abana.
Ubusanzwe mu kwishyura ibi bicuruzwa hakoreshwaga uburyo butandukanye burimo gutanga amafaranga mu ntoki [butari gukoreshwa], Airtel & MTN Money ndetse no gukoresha amakarita ya VISA & MasterCard.
Ku mbuga zisanzwe zitangirwaho serivisi zo kuri internet hariho amabwiriza afasha abazisura kubona uko batumiza ibicuruzwa bakeneye, bakabigerezwa aho batuye, kandi ku giciro kiboneye.
 	Ibigo biri gukorana na DMM HEHE mu gutanga serivisi zo kuri internet:
 	HeHe Mart: https://www.mart.com/
 	Tuma 250: https://shop.tuma250.com/
 	Simba Supermarket: Ushaka gutumiza ibintu hamagara: +250 788 307 200)
 	Germany Butchery: https://hehe.rw/germany-butchery
 	Slice & Cakes: https://sliceandcakes.com/
 	Question Coffee: https://hehe.rw/question-coffee
 	Vine Pharmacy: https://vinepharmacy.rw/
 	A F L I M B A: https://shop.aflimba.com/
 	Ubumuntu: https://lnkd.in/eeHdBRY
 	Uzi Collections: https://shop.uzicollections.com/
 	UZURI K&Y: https://shop.uzuriky.com/
 	Posh Creative: Shop.poshcreative.rw
Ibitabo:
 	Imagine We: https://shop.poshcreative.rw/
 	Pages: https://shop.pages.rw/
 	Iwawe Tech: https://shop.iwawetech.com/
 	Rural African Art: https://ruralafricanart.com/
 	Shema Shop: https://shop.shemaluxury.com/
 	Imigongo Art Center: https://shop.imigongoart.com/
 	Glo Creations: https://shop.glocreations.rw/
 	Toddle Care: https://toddlecare.com/
 	Ki-pepeokids: https://shop.ki-pepeokids.rw/
Muri ibi bigo by’ubucuruzi hiyongeramo Vuba Vuba, itanga serivisi zo kugeza ibintu bitandukanye byiganjemo ibinyobwa n’amafunguro ku babikeneye hifashishijwe ikoranabuhanga.
Ikorana na restaurent 50 mu Mujyi wa Kigali hose; bihesha amahirwe abatumiza amafunguro bayifashishije guhitamo ibyo bakeneye byose kandi biboroheye. Uyifashisha asabwa kugira ‘application’ ya Vuba Vuba imuhesha amahirwe yo kubona restaurents zamufasha guhitamo ibyo ashaka.
Uburyo bw’ikoranabuhanga bwashyizweho ni amahirwe yabyazwa umusaruro mu kwirinda no gukumira icyorezo cya COVID-19 cyugarije Isi.
Mu Rwanda ubucuruzi bwo kuri internet bumaze imyaka hafi irindwi ariko buracyagaragaramo icyuho kuko butaritabirwa na benshi.
Mu 2017, imibare y’Ishami ry’Umuryango w’Abibumbye ryita ku Bucuruzi n’Iterambere (UNCTAD) yo mu bihugu 152 ku Isi yagaragaje ko kuri internet hahererekanyijwe tiliyari $3.9, inyongera ya 22% ugereranyije n’umwaka wari wabanje.
",https://m.igihe.com/ubukungu/article/coronavirus-yajegeje-isi-menya-serivisi-z-ibanze-wabonera-kuri-internet-utavuye,Business
Amahoteli mu Rwanda ari kubara miliyari z’ibihombo kubera COVID-19,"Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Umuyobozi w’ihuriro ry’amahoteli mu Rwanda, Barakabuye Nsengiyumva, kuwa Gatanu tariki 20 Werurwe 2020 yabwiye itangazamakuru ko amwe mu mahoteli yahagaritse abakozi mu rwego rwo kugabanya ibihombo no kwishyura imishahara itishyuye kuri abo bahagaritswe.
Ati “Aho bigeze bamwe mu banyamuryango bacu bavuze ko bamaze kubara igihombo cya miliyari 13 z’amafaranga y’u Rwanda uyabariye hamwe. Turacyategereje raporo ziva mu yandi mahoteli ariko imibare ikomeje kuzamuka.”
Yavuze ko bari kuganira na Guverinoma ngo irebe uko yagoboka amahoteli kugira ngo ave muri ibi bihe bitayoroheye cyane ku bijyanye n’imisoro.
Ati “ Banku Nkuru y’u Rwanda yatangaje ibijyanye no kuvugurura amasezerano ku bijyanye n’inguzanyo za banki ariko ntabwo turatangira kubiganiraho mu buryo bwagutse. Dufite n’ikibazo cy’imisoro kubera ko nta mafaranga kubera kubura abakiliya.”
Nsengiyumva yavuze ko bakeneye ibiganiro na Guverinoma bigamije kubemerera kugabanya bimwe mu biciro byashyizweho kugira ngo bagumane bamwe mu bakozi.
Mu Rwanda hari amahoteli, amacumbi n’ahandi hakira abantu hagera ku 7,000 hatangaga akazi ku bantu barenga 84,000. Ni mu gihe urwego rw’ubukerarugendo n’amahoteri muri rusange bifite imirimo ibarirwa ku bihumbi 142,000.
Nsengiyumva yavuze ko kubera ihagarikwa ry’ingendo z’indege zitwara abantu n’inama u Rwanda rwagombaga kwakira, urwo rwego rwatakaje imirimo myinshi kubera coronavirus.
Ihagarikwa ry’abakozi
Kuwa Gatanu mu gitondo, nibura abakozi batandatu bakiriye bo muri Kigali Diplomat Hotel amabaruwa abahagarika ku kazi by’agateganyo.
Ibaruwa yashyizweho umukono n’umuyobozi w’iyo hoteli, Alphonse Semugaza igira iti “Kubera icyorezo cya coronavirus cyakoze ku bikorwa byose, tubandikiye tubamenyesha ko tubahagaritse ku kazi mu gihe kitazwi guhera tariki 20 Werurwe 2020 ibintu nibisubira mu buryo tuzongera tuguhamagare.”
Umwe mu bakiriye iyo baruwa yavuze ko atazi uburyo arabaho mu minsi iri imbere kubera ko ako kazi ariko kamwinjirizaga.
Ati “Nakoraga kuri iriya hoteli mu myaka irenga itanu ishize, ubu ntabwo nzi uko biraza kugenda. Ndasaba ko sosiyete zafata amafaranga zazigamye zikatwishyuraho make ndetse agakomeza kutwishyurira ubwishingizi mu gihe tugitegereje gusubira ku mirimo.”
Ingingo ya 21 y’itegeko rigenga umurimo mu Rwanda ivuga ku isubikwa ry’amasezerano y’umurimo kubera impamvu z’ubukungu cyangwa iza tekiniki, igaragaza ko mu gihe habayeho isubikwa ry’amasezerano y’umurimo mu gihe gito kubera impamvu z’ubukungu cyangwa iza tekiniki, umukozi “adashobora gushyirwa mu gihe cyo kudakora ku mpamvu z’imirimo mike inshuro imwe cyangwa nyinshi mu gihe kirenze iminsi mirongo cyenda mu mwaka umwe.”
Ikomeza ivuga ko “Iyo igihe kivugwa mu gika cya mbere cy’iyi ngingo kirenze, bifatwa nk’aho umukozi yasezerewe agahabwa impererekeza ziteganywa n’iri tegeko. Umukoresha, nyuma yo kubigaragariza abahagarariye abakozi mu kigo, ashobora gusezerera umukozi umwe cyangwa benshi bitewe no guhuza imirimo isa, kuvanaho cyangwa kuvugurura imikorere y’ikigo kubera impamvu z’ubukungu cyangwa guhindura ikoranabuhanga ryakoreshwaga hagamijwe kugira ngo ikigo kirusheho guhigana kandi akabimenyesha mu nyandiko umugenzuzi w’umurimo ubifitiye ububasha.”
Ingingo ya 22 iviga ku burenganzira bwo gusubizwa mu kazi. Ivuga ko umukozi usezerewe ku kazi kubera impamvu z’ubukungu cyangwa iza tekiniki, kandi akaba atarengeje amezi atandatu uhereye igihe yasezerewe, afite uburenganzira bwo gusubizwa mu kazi adakoze ipiganwa iyo yujuje ibisabwa ku mwanya umukoresha akeneyeho umukozi.
",https://m.igihe.com/ubukungu/article/amahoteli-mu-rwanda-ari-kubara-miliyari-z-ibihombo-kubera-covid-19,Business
Abacuruza Mobile Money bijejwe ko nta gihombo bazaterwa n’ivanwaho ry’ikiguzi cyo kohereza amafaranga,"Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Mu gihe bamwe bishimira icyemezo cya BNR cyo gukurirwaho amafaranga bakatwaga baherekenya amafaranga bakoresheje ikoranabuhanga, abacuruzi ba Mobile Money batangiye kugaragaza ko bazabihomberamo kubera bungukiraga ku mafaranga bakata abohererezanya amafaranga.
Rutagengwa Arthur ushinzwe imikorere ya Mobile Money muri Sosiyete y’Itumanaho ya MTN Rwanda, yabwiye Radiyo Rwanda ko abo bacuruzi (agents) ntacyo bazahomba kuko amafaranga bagenerwa ku muntu babikilije atakuweho.
Ati “Iyo umukiliya aje avuga ngo ndashaka kubitsa, uwo mukiliya amuha 1000 Frw n’umu-agent akamuha amafaranga 1000 kuri telefoni ye ariko iyo amufashije muri ubwo buryo tumuha komisiyo, izo komisiyo ntabwo zavuyeho urumva ko ntacyo yahombye aracyafasha abakiliya kugira ngo amafaranga yinjire kuri telefoni zabo.”
Abacuruzi ba Mobile Money baganiriye na Radiyo Rwanda bavuze ko bizatuma, bakoresha ku gishoro bahabwa kuko ayo bakataga yabafashaga mu mibereho yabo.
Ku rundi ruhande ariko hari uwahishuye ko nubundi koherereza umuntu amafaranga bitari byemewe ahubwo babikoraga kugira ngo babone ayo kubabeshaho mu gihe bategereje iyo Komisiyo.
Yagize ati “Kuri twebwe hari amafaranga twacaga umukiliya yo kohereza no kubikura, ubundi batubwira ngo koherereza umukiliya ntabwo byemewe ariko hari igihe umuntu aza akambwira ati jye nyoherereza ukamwoherereza wenda nawe ayo 250 Frw cyangwa ayo 200 Frw akakugirira akamaro mu gihe wicaye hano utegereje ko ukwezi kwashira ngo ugire icyo ubona.”
BNR itangaza ko ikigamijwe ari ukugira ngo abantu bahane serivisi, baherekanye amafaranga kandi bishyurane bitabasabye guhererekanya amafaranga mu rwego rwo kwirinda icyorezo cya coronavirus.
Guverineri wa BNR, John Rwangombwa na we ashimangira ko nta muntu uzabihomberamo kuko abanyarwanda bazagira ukwirinda kandi n’inyungu y’abacuruza Mobile Money itazahungabana.
Ati “Nukenera kujya gukura amafaranga yawe kuri telefoni, icyo gihe bazakwishyuza. ariko ugiye gafata amafaranga yawe ngo uyashyire kuri telefoni yawe uyoherereze undi muntu cyangwa uyakoreshe kugura ibintu ntabwo wishyura. Icyo twashishikariza abantu rwose duhagarike ibintu byo gukoresha kashi.”
Ku rundi ruhannde uretse kwirinda coronavirus iyi ni gahunda igaragara ko izateza imbere uburyo bwo guhererekanya no kwishyurana hakoreshejwe ikoranabuhanga (Cashless).
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bizajyana n’uko nta kiguzi kizongera gucibwa abantu bahererekanya amafaranga kuri Mobile Money cyangwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/ubucuruzi/article/abacuruza-mobile-money-bijejwe-ko-nta-gihombo-bazaterwa-n-ivanwaho-ry-ikiguzi,Business
MTN Rwanda yakuyeho ikiguzi cyo kohereza amafaranga kuri Mobile Money mu gufasha kwirinda Coronavirus,"Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Iki cyemezo gikurikira inama iherutse guhuza Banki Nkuru y’u Rwanda, amabanki y’ubucuruzi, ibigo bitanga serivisi z’ubwishingizi n’ibindi bigo bifite aho bihuriye no guhanahana amafaranga birimo n’iby’itumanaho […].
Muri iyo nama bemeranyije gufata ingamba zose zishoboka zatuma abaturage boroherwa na zimwe muri serivisi bahabwa n’ibyo bigo, muri iki gihe icyorezo cya Coronavirus gikomeje gukwirakwira hirya no hino ku isi.
MTN Rwanda yatangaje ko icyemezo yafashe ku ruhande rwayo kigamije kurinda abakozi, abakiriya ndetse na buri muntu wese ufite aho ahuriye na serivisi itanga, hakumirwa ko hari uwafatwa n’iki cyorezo.
Umuyobozi Mukuru wa MTN Rwanda, Mitwa Ng’ambi, yavuze ko ikigo ayobora cyakuyeho amafaranga yajyaga acibwa buri muntu wohereje amafaranga kuri mugenzi we; ayakura kuri konti ya banki ayashyira kuri Mobile Money; ayakura kuri Mobile Mooney ayohereza kuri banki cyangwa mu gihe yishyura ibicuruzwa, bikazakorwa mu gihe cy’iminsi 90.
Ati “MTN Rwanda yifatanyije n’igihugu cyose muri ibi bihe bikomeye, inafatanya na leta gusakaza ubukangurambaga bugamije kwimika ingamba zo gukumira no kurwanya ikwirakwira ry’iyi virusi.”
Yakomeje avuga ko bazi neza ko abakiliya babo bazabangamirwa, bityo ko bari gushyiraho uburyo buzatuma bakomeza kuba hamwe mu buryo bw’ikoranabuhanga, bagahererekanya amafaranga ndetse bakanishyura ibyo bakeneye mu buryo buboneye kandi bufite umutekano igihe cyose.
MTN ivuga ko izongera uburyo bwari busanzwe mu kwishyura bwa MoMoPay kugira ngo hagabanywe ibyago byo kwandura binyuze mu guhererekanya amafaranga afatika mu bacuruzi, amasoko, za farumasi n’ahandi.
MTN ivuga ko intego y’iki cyemezo ari ugufasha ibikorwa by’ubucuruzi gukomeza gukora. Muri iki gihe ngo serivisi zishobora kuzagira ibibazo bitandukanye ariko icy’ingenzi ni ukugumishaho umuyoboro w’itumanaho, ibikoresho bikaboneka ndetse hakongerwa n’ubushobozi.
MTN ivuga ko izakomeza gukurikiranira hafi ikibazo cya COVID-19 kandi igakurikiza inama zitangwa na Minisiteri y’Ubuzima.
Kugeza ubu mu Rwanda hamaze kugaragara abantu 11 banduye Coronavirus. Mu rwego rwo gukumira no kurwanya ikwirakwira ry’iki cyorezo, ibikorwa bitandukanye byahagaritswe.
Byatumye Banki Nkuru y’u Rwanda (BNR) ifata ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
",https://m.igihe.com/ubukungu/ubucuruzi/article/mtn-rwanda-yakuyeho-ikiguzi-cyo-kohereza-amafaranga-kuri-mobile-money-mu,Business
COMESA yashyizeho ibihano bya $300.000 ku bazacuruza ibitujuje ubuziranenge byitwa ko bikumira Coronavirus,"Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Itangazo ryashyizwe ahagaragara n’iyi komisiyo ku wa 17 Werurwe 2020 riburira “ibigo byose n’abantu ku giti cyabo bari kugurisha ibintu bitujuje ubuziranenge cyangwa se bitemewe babyita ko bivura cyangwa bifasha mu gukumira Coronavirus”.
Ibyo bigo byose n’abantu ku giti cyabo bamenyeshejwe ko bakwiye guhagarika ibyo bikorwa kuko binyuranye n’ingingo ya 27 y’amategeko agenga ibijyanye n’ihiganwa ku isoko, agenderwaho na COMESA.
Rikomeza rigira riti “Bityo rero, mu gihe hari ikigo icyo aricyo cyose cyangwa se umuntu ku giti cye ufashwe, Komisiyo ntizaca ku ruhande mu gushyira mu bikorwa ibiteganywa n’amategeko birimo gucibwa amadolari ya Amerika ibihumbi 300.”
Abaguzi bagiriwe inama yo gushishoza bakagenzura neza niba nta bicuruzwa bitujuje ubuziranenge bahangitswe ndetse bakamenyesha iyi komisiyo mu gihe hari ibyo baketse.
Kuva aho ingamba zo gukumira ikwirakwira rya Coronavirus zishyiriwemo imbaraga, ku masoko atandukanye arimo n’ayo mu Rwanda hakunze kugaragara abacuruzi bahangika abaguzi.
Hari nk’aho abantu bagiye kugura alcool yifashishwa mu gusukura intoki, ugasanga bahawe amavuta yo kwisiga mu cyimbo cyayo bitewe n’uko ku macupa babaga bahinduye bakandika ko icyo umuntu aguze ari uwo muti yashakaga kandi atari byo.
COMESA ni umuryango ugizwe n’ibihugu 19 watangiye mu 1994 ariko u Rwanda rwinjiyemo mu 2004.
Ibyo bihugu ni u Burundi, Ibirwa bya Comores, Repubulika Iharanira Demokarasi ya Congo, Djibouti, Misiri, Eritrea, Ethiopia, Kenya, Libya, Madagascar, Malawi, Ibirwa bya Maurice, Ibirwa bya Seychelles, Sudani, eSwatani, Uganda, Zambia, Zimbabwe n’u Rwanda.
",https://m.igihe.com/ubukungu/article/comesa-yashyizeho-ibihano-bya-300-000-ku-bigo-bizacuruza-ibitujuje-ubuziranenge,Business
"Banki zemerewe korohereza abazifitiye inguzanyo, igiciro cyo guhererekanya amafaranga kivanwaho","Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Coronavirus yabaye icyorezo cyugarije Isi ndetse mu Rwanda hamaze kugaragara abarwayi bayo 11, bari kwitabwaho n’inzego z’ubuzima.
BNR yatangaje ko nyuma y’aho Coronavirus igaragariye ku Isi ndetse ikaba iri kugira ingaruka ku bukungu, ifatanyije n’izindi nzego za leta bagiye inama n’amabanki n’ibigo bitanga serivisi z’itumanaho mu rwego rwo gufata ingamba zigamije guhangana nazo.
Itangazo yashyize hanze kuri uyu wa Gatatu tariki 18Werurwe 2020 rivuga ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
Rigira riti “Amabanki yemerewe mu buryo burenze ubusanzwe gusubiramo amasezerano y’inguzanyo, kugira ngo zorohereze abazibereyemo imyenda (inguzanyo) uko bakwishyura mu gihe bagize ingorane zo kwishyura uko byari biteganyijwe bitewe na Coronavirus.”
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Yashyizeho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
BNR iti “Iyo nguzanyo izishyurwa ku ijanisha ry’urwunguko fatizo rya banki nkuru. Iyo nguzanyo ikaba yamara igihe kingana n’amezi atatu, atandatu cyangwa 12. Iyi nguzanyo y’ingoboka ihari mu gihe cy’amezi atandatu kandi BNR izajya iyitanga mu bushobozi bwayo.”
Mu rwego rwo gufasha amabanki kubona amafaranga ahagije kandi BNR yafashe ingamba yo ‘koroherezwa mu kugurura impapuro mpeshamwenda ziri ku isoko”.
BNR yatangaje ko mu gihe cy’amezi atandatu yemeye ko izajya igura impapuro mpeshamwenda ku giciro cy’isoko mu gihe uzifite yabuze undi muguzi ku isoko ry’imari n’imigabane kandi igihe cyo gutegereza undi muguzi igikura ku minsi 30 gishyirwa kuri 15.
Indi ngamba BNR yatangaje ni iyo ‘kugabanya igipimo gitegetswe cy’amafaranga y’ubwizigamo banki itajya munsi’.
Yatangaje ko “Mu rwego rwo gufasha amabanki gukomeza gufasha inzego z’ubucuruzi zazahungabanywa na coronavirus, yiyemeje ko kuva tariki 1 Mata 2020 igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
 	Kurwanya ikwirakwira rya Coronavirus
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bikazajyana n’uko nta kiguzi kizongera gucibwa abantu bahererekanya amafaranga kuri Mobile Money.
Itangazo rikomeza riti “Nta kiguzi kizongera gucibwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).”
Iryo tangazo ryashyizweho umukono na Guverineri wa BNR, Rwangombwa John, ryemeza ko igipimo ntarengwa cy’amafaranga yoherezwa hakoreshejwe imiyoboro y’ibigo by’itumanaho (Mobile Money) cyongerewe kiva ku bihumbi 500 Frw gishyirwa kuri miliyoni 1.5 Frw ku bakiliya bo mu rwego rwa mbere naho ku bo mu rwego rwa kabiri kiva kuri miliyoni 1 Frw gishyirwa kuri miliyoni 4 Frw.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha aya mahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
",https://m.igihe.com/ubukungu/BNR-yemereye-amabanki-korohereza-abayafitiye-inguzanyo-inakuraho-igiciro-cyo-guhererekanya-amafaranga,Business
Ba rwiyemezamirimo bakajije ingamba zigamije kurinda abakiliya babagana Coronavirus,"Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
COVID-19 yatumye hashyirwaho ingamba zifatika zo guhangana na yo zirimo gushyiraho aho abantu bakarabira, kwirinda amahuriro y’abantu benshi, kuramukanya n’ibiganza n’ibindi.
Iki cyorezo cyageze ku Isi yose ndetse kuri ubu mu Rwanda abantu bagera kuri 11 bamaze kugaragarwaho iyo ndwara.
OMS yemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abandura iyo ndwara wiyongera ubutitsa, kuva yaboneka mu Bushinwa mu Ukuboza 2019.
Coronavirus imaze guhitana abantu 8,790, mu gihe abayanduye magingo aya bagera ku 213,541, muri bo 84,314 barayikize.
Ibigo bitandukanye byashyizeho uburyo buzafasha ababigana gukomeza ingamba zo kwirinda ko bafatwa n’iki cyorezo.
Umuyobozi wa Sosiyete Nyarwanda Rwanda Cash-Africash-Moneytrans, Nsengiyumva Ramadhan, uri mu Banyarwanda bafite ibikorwa byabo mu Rwanda nyuma yo gushaka ubumenyi mu mahanga.
Rwanda Cash yaje kuvamo izina rya Rwanda Cash-Africash-Moneytrans itanga serivisi ku bohereza amafaranga mu Rwanda no mu mahanga.
Mu gukomeza gutanga serivisi zayo muri iki gihe, Nsengiyumva, yavuze ko ikigo ayoboye cyafashe ingamba zo kongera umutekano ku bijyanye n’ubuzima ku bakozi n’abakiliya bayo ku buryo bwihariye mu guhangana na Coronavirus.
Yagize ati “Ibiro byacu biri i Bruxelles mu Bubiligi birafungura ariko umuntu umwe ni we wemerewe kwinjira yamara guhabwa serivisi undi akaba yakurikira. Turakomeza kubagezaho ibyemezo bigenda bifatwa n’ubuyobozi mu kubungabunga ubuzima bwacu muri ibi bihe.’’
Yavuze ko n’ishami ryo mu Rwanda ryakajijwemo ingamba zo guhangana na Coronavirus.
Yakomeje ati “Ibiro byacu mu Rwanda nabyo byafashe ingamba, ni ukugira ubudakemwa mu bisabwa ngo ntihakwirakwizwe coronavirus. Amasaha yo kwakira abantu ni uguhera saa Mbili n’igice za mu gitondo kugeza saa moya z’umugoroba.’’
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
[email protected]
",https://m.igihe.com/ubukungu/article/ba-rwiyemezamirimo-bakajije-ingamba-zigamije-kurinda-abakiliya-babagana,Business
Inyungu mu kwihuza gushobora kuba hagati ya banki zikomeye mu Rwanda,"Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Yabigarutseho mu kiganiro n’ikinyamakuru Rwanda Today, aho yabajijwe ku kwihuza kumaze iminsi kuvugwa hagati ya BPR Atlas Mara na Equity Bank.
Muri Mata umwaka ushize nibwo Equity Group Holdings Plc yatangaje ko byemejwe mu buryo bw’ibanze, ko izahabwa imigabane 62% Atlas Mara ifite muri BPR Plc na 100% muri African Banking Corporation Tanzania Limited, African Banking Corporation Zambia Limited na African Banking Corporation Mozambique Limited.
Atlas Mara yo yagombaga guhabwa imigabane miliyoni 252 muri Equity Group Holdings Plc ingana na 6.27% muri iki kigo gikomeye muri Kenya, mu igurana ry’imigabane rifite agaciro ka miliyari 10.7 z’amashillingi ya Kenya (miliyoni $106).
Byateganywaga ko ari igikorwa gishobora gufata amezi ari hagati y’ane n’atandatu ku ruhande rwa Equity Group, bikabanza kwemezwa n’inzego zigenzura ibi bigo birimo Banki Nkuru y’u Rwanda n’ibigo bigenzura isoko ry’Imari n’imigabane.
Mu itangazo yasohoye muri Mutarama uyu mwaka, Equity Group yavuze ko impande zombi zitarashyira umukono ku masezerano ya burundu agena ihererekanya ry’imigabane, kugeza ubwo cy’amasezerano y’ibanze arangirije igihe.
Yakomeje iti “Gusa EGH na ATMA biteganya gukomeza ibiganiro mu 2020 mu kugerageza kwemeranya ku ngingo z’ubucuruzi zijyanye n’ihererekanya ryemeranyijwe, cyangwa ibindi bihwanye naryo. Kugeza ubu nta kigaragaza ko iri hererekanya rizabaho.”
Mu kiganiro na Rwanda Today, Guverineri Rwangombwa yavuze ko umwanzuro wa nyuma utarafatwa kuri iri huzwa rya banki zombi mu Rwanda, “ndetse nta wamenya igihe bizafata.”
Yakomeje ati “Mbibona nk’igikorwa cyiza. Ubundi iyo isoko riyobowe na banki imwe gusa biba birimo imbogamizi. Kugira ngo igihugu kibashe gutera imbere, uba ukeneye banki zitandukanye zifite ubushobozi bwo kwishingira ibikorwa binini, kandi zishobora gushyira amafaranga mu bukungu bw’igihugu.”
“Turamutse dufite banki ebyiri nini zifite ubushobozi bwo gutanga inguzanyo nini, izindi banki zishobora gufatanya gushyira amafaranga mu zindi nguzanyo zisigaye.”
Magingo aya banki iruta izindi ku isoko ry’imari mu Rwanda ni Banki ya Kigali, aho nibura ifite 33% by’umutungo mbumbe w’urwego rw’amabanki mu Rwanda. Mu zindi banki ziza inyuma aho harimo Equity Bank na KCB.
Mu Ukuboza 2018 BNR yatangaje izamuka ry’imari shingiro isabwa kugira ngo banki cyangwa ikigo cy’ubwishingizi cyemererwe gukorera mu Rwanda. Muri icyo gihe byatangajwe ko imari shingiro isabwa banki y’ubucuruzi yavuye kuri miliyari 5Frw igera kuri miliyari 20 Frw, isabwa banki z’iterambere iva kuri miliyari 3 Frw igera kuri miliyari 50 Frw, banki zikora nka koperative zo zisabwa miliyari 10 Frw.
Banki zahawe imyaka itanu yo kongera imari shingiro ariko nibura mu myaka itatu zikaba zigejeje kuri miliyari 15Frw, zikuzuza miliyari 20Frw mu yindi ibiri ikurikira.
Ubwo iyo myanzuro yatangazwaga, Rwangombwa yagize ati “Abenshi mu mabanki yacu bafite imari shingiro uyu munsi irenze kure cyane izi miliyari 20Frw tumaze gushyiraho. Iyo urebye nk’amabanki yaje nyuma ya 2008, yatangiranye na miliyari eshanu ariko kugira ngo ubucuruzi bwabo bukomeze gutera imbere benshi bamaze kongeramo miliyari zirenze 17Frw. Ntabwo tubona ko hari banki izagira ikibazo ku mafaranga yo gushyiramo.”
Nyuma y’umwaka urenga ayo mabwiriza ashyizeho, Guverineri Rwangombwa yavuze agamije gutuma banki zikora ubucuruzi mu buryo buboneye, nubwo hari avuga ko bikigoye kubona inyungu kuri iryo shoramari.
Yakomeje ati “Uko imari shingiro iba nini niko na banki ishobora gutera inkunga imishinga minini kandi ni nako ibona inyungu. Nk’urugero nka Banki ya Kigali, niyo banki ya mbere nini ku isoko aho ifite imari shingiro igera muri miliyari zisaga 100 Frw, ariko mu mwaka ushize yagiye ku isoko gushakaho andi mafaranga ku mari shingiro.”
Rwangombwa yashimangiye ko urwego rw’ubukungu mu Rwanda ruhagaze neza. Mu gihe u Rwanda n’Isi bihanganye n’icyorezo cya Coronavirus, urwego rwo kwakira inama ni rumwe mu zishobora guhungabana mu rwego rw’ubukungu, kubera ko inyinshi zikomeje gusubikwa.
Gusa avuga ko hari icyizere ko ingaruka zayo zitatinda, kuko hari amahirwe ko iki cyorezo gishobora kutinjira mu mwaka utaha wa 2021.
",https://m.igihe.com/ubukungu/ishoramari/article/guverineri-rwangombwa-yagaragaje-inyungu-mu-kwihuza-gushobora-kuba-hagati-ya,Business
Impuguke zisanga gukaza ingamba zo kurwanya Coronavirus byihutirwa kurusha gutekereza ibihombo,"Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Kaberuka yatangaje ko nk’uko guverinoma y’u Rwanda yatangije ingamba zo gukumira iki cyorezo, abanyarwanda basabwa kubyubahiriza cyane ko bidakozwe vuba, byaba ikibazo gikomeye no ku bukungu bw’igihugu.
Minisiteri y’Ubuzima mu Rwanda, ubu itangaza ko abantu umunani aribo bamaze kwandura ubu bwandu.
Amezi arenga ane arashize Isi yugarijwe n’icyorezo cya Coronavirus, Ishami ry’Umuryango w’Abibubye ryita ku buzima, OMS, rigaragaza ko abantu barenga ibihumbi 190 bamaze kwandura naho abandi barenga ibihumbi birindwi bamaze gupfa.
Mu Ukuboza 2019, iki cyorezo nibwo cyatangiriye mu Mujyi wa Wuhan uherereye mu Ntara ya Hubei mu Bushinwa, ariko ubu ibihugu birenga 140 kimaze kubigeramo harimo n’u Rwanda.
Uretse kuba iki cyorezo kirimo guhitana ubuzima bwa benshi, ubukungu bw’Isi nabwo burimo kugana ahabi cyane ko imirimo yahagaze mu bihugu bitandukanye.
Inzobere mu by’ubukungu zivuga ko iki aricyo cyorezo cya mbere kibaye ku Isi, ku buryo ibihugu byose bihura n’ingaruka zacyo.
Ibihugu birimo gutanga akayabo mu guhangana n’iki cyorezo
Nko mu Bushinwa aho iki cyorezo cyahereye, byasabye leta ko ihagarika ibikorwa hafi ya byose by’ubucuruzi, ingendo zo mu kirere n’ibindi bikorwa.
U Bushinwa bwashoye akayabo k’amadorali miliyari 50 kugira ngo bufashe ibigo by’ubucuruzi ngo bidahomba burundu.
Mu bihugu bikomeye cyane cyane iby’i Burayi, nabyo byagiye bigira amafaranga bigenera ibigo by’ubucuruzi nk’amabanki, bashaka gukomeza ubucuruzi muri ibi bihe.
Igihugu cy’u Butaliyani cyugarijwe cyane, cyashoye miliyari 10 z’amadorali mu gufasha ubucuruzi.
U Bwongereza nabwo bwatangaje ko bugiye gushora arenga miliyari 30 z’ama-pound yo gufasha ubukungu bw’igihugu ngo budasubira inyuma.
Kugeza ubu Banki y’Isi yatangaje inkunga ya miliyari 3.3 z’amadorali yo gufasha ibihugu bikiri mu nzira y’amajyambere mu guhangana na Coronavirus.
Ikigega Mpuzamahanga cy’Imari, IMF, nacyo cyatangaje ko kizatanga inkunga ya miliyari 50 z’amadorali, amwe muri aya akaba nta nyungu afite.
Ku rwego rw’Isi, ibigo bitwara abagenzi mu by’indege birateganya guhomba akayabo ka miliyari 29 z’amadorali ya Amerika, nk’uko Ikigo Mpuzamahanga mu by’ingendo zo mu kirere kibigaragaza.
U Rwanda rurasabwa kwitwara gute muri iki kibazo?
Umuyobozi w’Ikigo gishinzwe kumenyekanisha ubukerarugendo bushingiye ku nama, RCB, Nelly Mukazayire, yavuze ko kubera Coronavirus, zimwe mu nama zari kubera mu Rwanda zimuwe, ubu harimo gushakishwa amatariki mashya.
Yagize ati “Uyu mwaka hari hateganyijwe inama 147 zagombaga kuzatwinjiriza miliyoni $88 (asaga miliyari 83 Frw) aturuka mu bijyanye n’inama ndetse n’amahuriro mpuzamahanga.”
“Nk’uko bigaragara hose, iki cyorezo cyagiye gituma hari ibihinduka, ndetse muri urwo rwego rwacu, ubu hari inama zigeze kuri 20 zimuwe, zikaba zitarasubitswe burundu ahubwo zarimuwe, turi kuvugana n’ababishinzwe, abazikurikirana, kugira ngo turebe aho zazashyirwa.”
Uretse izi nama kandi ibikorwa by’ubucuruzi busanzwe mu baturage, nabyo byagiye bisubira inyuma kubera kubura abaguzi.
Teddy Kaberuka yabwiye IGIHE ko iki ari ikibazo cyugarije Isi muri rusange, gusa ko icyo u Rwanda rusabwa ari ukubanza guhagarika iki cyorezo mbere y’ibindi byose, cyane ko kiramutse kidakumiriwe aribwo cyateza ibibazo bikomeye.
Kaberuka avuga ko iyo ukuirkiye usanga iki aricyo cyorezo kibayeho kikibasira ibihugu byose.
Ibi ngo biterwa n’uko Isi yabaye nk’Umudugudu, aho usanga umuntu ava ahantu hamwe akajya ahandi mu buryo bworoshye, bikaba ari nabyo byatumye icyorezo cyaduka mu Bushinwa ariko kikaba cyarakwiriye Isi yose.
Yagize ati “Kugeza ubu haracyari kare ku Rwanda kuba umuntu yagira byinshi avuga ariko icyihutirwa ni ugushaka uko iki cyorezo cyakumirwa, iki kibazo gitangira mu Bushinwa mu 2019, icyo bahise bashyira imbere ni ugushaka uko bagikumira, uyu munsi niyo mpamvu barimo gushaka uko bakongera kuzahura ubukungu.”
“Ubu ikiriho ni uko hashyirwaho ingamba, nko kugabanya inyungu ku nguzanyo, korohereza abantu kubona inguzanyo n’ibindi ariko mu Rwanda ho haracyari kare kuko nta n’uzi ngo biragana he, uburemere bw’icyorezo nibwo butuma abantu bamenya ingamba bafata kugira ngo zikemure ibibazo bihari.”
Gusa Kaberuka avuga ko izi ngaruka z’ubukungu zamaze kugera ku Rwanda, kuko nk’amafaranga igihugu kirimo gukoresha cyita ku bamaze kwandura, gupima abo abakwaho ubu bwandu n’ibindi, ari amafaranga yakagombye kuba akora ibindi.
Kaberuka avuga ko icyo buri munyarwanda asabwa ari ukwirinda no kugira isuku, bagakurikiza uburyo butuma umuntu atandura.
Yagize ati “Abantu ntibirare kuko hagize uwirara icyorezo kiziyongera, abantu babanze bashyire imbere ubuzima kuko ntabwo waba udafite ubuzima ngo ugire icyo ukora, ibi bisobanuye ko icyihutirwa kurusha ibindi ni uko icyorezo cyahagarara ibindi bizaza nyuma.”
Kaberuka avuga ko leta ikwiye kandi gucungira hafi abacuruzi bamwe bashaka kungukira muri ibyo bibazo bazamura ibiciro ku bicuruzwa, ariko ikanafasha abacuruzi harebwa ko ibicuruzwa bitabura ku masoko.
",https://m.igihe.com/ubukungu/article/impuguke-zisanga-gukaza-ingamba-zo-kurwanya-coronavirus-byihutirwa-kurusha,Business
Ibyo wamenya kuri ‘GANZA na I&M SME Banking’ igiye kuzamura abafite imishinga mito n’iciriritse,"Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Iyi gahunda izwi nka ‘GANZA NA I&M SME BANKING’ yashyizweho hagamijwe gusubiza ibibazo by’abashaka gutangira ubucuruzi buto n’ubuciriritse cyangwa abasanzwe babukora binubiraga ko ibigo by’imari byinshi bifasha abafite imishinga migari, bo bakabura na kimwe kibafasha gushyira mu bikorwa imishinga yabo.
I&M Bank Rwanda ivuga ko muri iyi gahunda umukiliya asabwa gufunguza konti imwe muri eshatu zitangwa bijyanye n’urwego rw’ubucuruzi agezemo.
Hari konti y’imishinga yitwa TANGIRA, ifungurirwa abifuza gutangira ubucuruzi; iyitwa AGUKA, ifungurirwa abasanzwe bakora ubucuruzi ariko bifuza kubwagura n’iyitwa GWIZA, ihabwa umaze igihe mu bucuruzi ariko akaba ashaka kubugeza ku rundi rwego.
Umwihariko wa Konti yiswe ‘TANGIRA’
Iyi konti ifungurirwa umuntu wese wifuza gutangira umushinga w’ubucuruzi ako kanya, akaba yemerewe kubitsa no kubikuza ku buntu ndetse n’ikarita ya mbere yo kubikuza akayihabwa nta kiguzi atanze.
Ufunguje iyi konti aba yemerewe guhabwa inguzanyo y’ingoboka ndetse akemererwa guhamagara umurongo w’ubufasha amasaha 24/7.
Anahabwa kandi ifatabuguzi ry’ubuntu kuri serivisi zose z’ikoranabuhanga kandi mu gihe adafite ingwate, ashobora guhabwa inguzanyo yifashisha, yishyurwa mu buryo bumunogeye.
Izindi serivisi uwafunguje konti ya ‘TANGIRA’ ahabwa zijyanye no kugirwa inama mu mushinga we, mu rwego rwo gukumira icyatuma atagera ku ntego ze uko abyifuza.
Ibyo wamenya kuri Konti ya ‘AGUKA’
Iyi konti ifungurirwa umuntu usanzwe afite umushinga w’ubucuruzi, akaba yemerewe kubitsa no kubikuza amafaranga ku buntu kandi agahabwa bwa mbere ikarita ya MasterCard Prepaid Multi-currency ku buntu.
Nyir’iyi konti ahabwa inguzanyo mu buryo bworoshye kandi ifatabuguzi kuri serivisi zose z’ikoranabuhanga arihabwa ku buntu. Iyi konti ifite umwihariko w’uko ifungurwa ako kanya, ikanahabwa umukozi uyitaho by’umwihariko n’umurongo w’ubufasha wo guhamagaraho amasaha 24/7.
Igihe uwafunguje iyi konti adafite ingwate, ntibimubuza gusaba inguzanyo ngo ayihabwe kandi akayishyura mu buryo bumunogeye.
Uyu kandi yemerewe guhabwa serivisi za I&M Bank zikubiyemo inyigisho, amahugurwa n’impanuro zirebana no guteza imbere imishinga mito n’iciriritse (Micro, Small and Medium Enterprises-MSME).
Iyi konti kandi itanga amahirwe adasanzwe yo gusubika kwishyura inguzanyo mu gihe bikenewe kandi nyirayo akabona igisubizo cyihuse ku cyifuzo cye kijyanye n’inguzanyo.
Ibyiza bya Konti ya ‘GWIZA’
Iyi konti ifungurirwa umuntu umaze igihe mu bucuruzi kandi akaba yemerewe kubitsa no kubikuza ndetse agahabwa inyungu ishimishije ku bwizigame akoze. Nyir’iyi konti ahabwa ikarita ya mbere y’ideni ku buntu ndetse agahabwa n’inguzanyo ku nzu y’ubucuruzi.
Iyi konti ifasha umukiliya guhabwa inguzanyo mu buryo bworoshye, gufunguza konti by’ako kanya, ifatabuguzi ry’ubuntu kuri serivisi zose z’ikoranabuhanga, kwishyura inguzanyo mu buryo bunoze kandi nyirayo agahabwa serivisi za I&M Bank zikubiyemo inyigisho, amahugurwa n’impanuro zirebana na MSME.
GWIZA kandi ifasha umukiliya gusubika kwishyura inguzanyo mu gihe bikenewe, kubona igisubizo cyihuse ku cyifuzo cye cy’inguzanyo, n’umukozi wita kuri konti ye by’umwihariko.
Gufunguza izi konti bisaba kwandika ibaruwa ubisaba, kuzuza urwandiko rwabigenewe, amafoto magufi na fotokopi y’indangamuntu cyangwa Passport by’uyikeneye.
",https://m.igihe.com/ubukungu/amabanki-2003/article/ibyo-wamenya-kuri-ganza-na-i-m-sme-banking-igiye-kuzamura-abafite-imishinga,Business
Leta igiye gukorera ubuvugizi abafite imyenda ya banki n’abishyura imisoro bashobora guhomba kubera Coronavirus,"Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
U Rwanda rwakajije ingamba mu gukumira ko icyorezo cya Coronavirus cyakwirakwira mu gihugu hose, nyuma y’uko umuntu wa mbere agaragaye mu gihugu agifite.
Mu ngamba zafashwe, harimo ko ibikorwa bihuriramo abantu benshi byafunzwe, amashuri arafungwa n’ibindi bitandukanye.
Iryo fungwa ry’ibikorwa binyuranye n’izindi ngamba, nta kabuza ko zizagira ingaruka ku bantu benshi, cyane nk’abari basanzwe bakora ibikorwa by’ubucuruzi bashobora kuzabura icyashara.
Kuba ibi bikorwa byarahagaze kandi byari bishamikiyeho ubucuruzi bwa benshi biri mu byatumye leta itangira kuganira n’inzego bireba kugira ngo abo ubucuruzi bwakomwe mu nkokora n’izi ngamba boroherezwe kwishyura imisoro n’imyenda ya banki.
Minisitiri w’Ubucuruzi n’Inganda, Soraya Hakuziyaremye, yatangaje ko batangiye kuvugana n’inzego zirebwa ku buryo aho biri ngombwa abantu bakoroherezwa.
Ati “Twanagize n’ibiganiro na RRA ku byerekeye imisoro. Murabizi ko uku kwezi kwa Werurwe ibigo byinshi n’inganda n’abacuruzi aribwo bishyura imisoro, kugira ngo turebe ko abadashoboye kwishyura kubera ikibazo bagize, kuba batabona abakiliya nk’abo bagiraga, bashobore kuba bakoroherezwa ntibabace amande. ”
Yakomeje avuga ko “Biri gusesengurwa kugira ngo tugende tureba urwego ku rundi, uruganda, umucuruzi ingaruka byamugizeho; zirangana gute, ese twamufasha gute […] na PSF yatwemereye ko ku wa Mbere iri buduhe ibyo babona twabafashamo. Ntabwo bivuze ko byose tuzabibemerera ariko ingaruka bagize n’ababona bashobora kugira igihombo ku buryo twabafasha byaba muri ibyo by’imisoro.”
Minisitiri Hakuziyaremye yakomeje avuga ko hari burebwe ku bafite imyenda muri banki baba bagomba kwishyura kuko nabo bashobora guhura n’ibibazo bakabura ubwishyu.
Ati “Nabyo ni ikibazo kuko banki irakomeza kubishyuza buri kwezi ariko niba atarashoboye kwinjiza amafaranga yajyaga yinjiza nk’uko byari bisanzwe, naho ni ukuganiriza za banki na BNR ari nayo ireberere urwego rw’amabanki nayo irabidufashamo kugira ngo nabo bacuruzi ntibahungabane, ntitubone ubushabitsi bufunga kandi ari ibintu twashoboraga gufasha. Twese ni ubufatanye, tugomba gushyira imbere ubuzima bw’abantu imbere.”
Minisitiri Hakuziyaremye yasabye abo ibikorwa by’ubucuruzi bitahagaze kubikorana ubwitonzi kandi bakirinda kuzamura ibiciro; ari nako bubahiriza ingamba zo kugira isuku mu kwirinda ikwirakwira ry’iki cyorezo.
",https://m.igihe.com/ubukungu/article/leta-igiye-gukorera-ubuvugizi-abafite-imyenda-ya-banki-n-abishyura-imisoro,Business
Abaturiye uruganda rwa Skol barishimira uko rwabahinduriye ubuzima ,"Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Iyo ugeze muri aka gace kazwi nko mu Nzove usanga inzu nyinshi ziriho ibara y’umuhondo, hariho ikirango cya Skol na bamwe baturage baba bambaye imyambaro iriho ikirango cyayo.
Abaturage muri ako gace bavuga ko guturana n’urwo ruganda byabaye umugisha kuri bo kuko rwahinduye byinshi mu buzima bwabo.
Bamwe mu baganiriye na IGIHE bemeza ko babayeho neza ndetse bamaze kwigeza ku iterambere kubera uru ruganda kuko abaturiye inkengero zarwo bahawe akazi kandi hakaba hari n’abana bo mu miryango itishoboye rugurira imyambaro.
Ruhebuza Luck ukora mu kabari ka Skol yagize ati “ Skol ni nk’umubyeyi wacu kuko mbere na mbere abaturiye inkengero z’uruganda bose yabahaye akazi kugira ngo batere imbere, ikindi iyo igiye gutanga akazi ihera ku baturiye uruganda.”
Mukantwari Odette we avuga ko ashimishwa cyane n’uburyo uru ruganda rurihira buri mwaka abaturage mituweli.
Ati “ Ejo bundi rwarihiye imiryango 600 mituweli , ibirori byabereye muri kariya kabari kayo ikindi kandi abana bacu nkatwe b’abakene rubaha imyambaro y’ishuri bigatuma ya yandi twakabikoreshejemo tuyizigamira.”
Yongeyeho ko na we ubwe yiteje imbere kuko amaze kugira ihene ebyiri abikesha uruganda rwa Skol kuko amafaranga yari kujya aguriramo abana be imyambaro y’ishuri n’ayo yari kwishyura mituweli yayazigamye.
Nzayishima Denyse wiga muri G.S Nzove, yemeza ko kuba Skol imuha imyenda y’ishuri byamufashije byinshi kuko ubu atsinda nk’abandi.
Ati “ Kumpa imyenda y’ishuri byaramfashije cyane kuko byandinze umwanda kandi buri gihe nza ku ishuri nkeye nta kimwaro mfite cy’uko ejo nzagaruka ku ishuri nambaye imyenda icitse.”
Ashimangira ko mbere yambaraga umwenda w’ishuri iminsi itatu atarawumesa ariko ubu asigaye ayihinduranya nk’abandi.
Umuyobozi wa G.S Nzove, Barahirwa Thierry yavuze ko Skol imaze guha abanyeshuri barenga 2000 imyenda y’ishuri kandi hari icyo byahinduye ku myigire y’abo bana.
Ati “Umwaka ushize yahaye imyambaro abana 600 batari bayifite. Mu byumweru bibiri bishize nabwo yayihaye abandi 1650 nabo bavuka mu miryango itishoboye kandi bitanga umusaruro ufatika kuko iyo umwana yize yambaye imyenda idasa nk’iy’abandi bimutera ipfunwe ariko iyo yamaze kuyihabwa ubona ko yisanzuye akanatsinda kuko aba yiga atuje.”
Mu mwaka wa 2009 nibwo uruganda rwo mu Bubiligi rukora ibinyobwa bisembuye n’ibidasembuye, Unibra rwaguze imigabane ingana na 51 % mu yahoze ari Brasseries de Mille Collines, ruhinduka SKOL . Icyo gihe urwo ruganda rwari rufite ubushobozi bwo kwenga hegitolitiro 80 000 ku mwaka ariko mu 2017 rwaguye umuyoboro rugira ubushobozi bwo kwenga hegitolitilo ibihumbi 500 ku mwaka.
",https://m.igihe.com/ubukungu/iterambere/article/abaturiye-uruganda-rwa-skol-barishimira-uko-rwabahinduriye-ubuzima,Business
Ingo ibihumbi 22 mu Burasirazuba zahawe amashanyarazi mu myaka ibiri zirishimira iterambere yazigejejeho,"Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Sosiyete y’u Rwanda ishinzwe Ingufu (REG) igaragaza ko yahaye amashanyarazi aba baturage binyuze mu mushinga uterwa inkunga n’u Bubiligi watangijwe mu mwaka wa 2014, ukaba umaze kuyageza ku ngo 22,387 mu Ntara y’Uburasirazuba ndetse biteganijwe ko uyu mwaka wa 2020 uzarangira izindi zirenga 5,400 ziyahawe.
Uretse gutanga amashanyarazi ku batuye muri izo ngo, uyu mushinga urimo no kuvugurura umuyoboro w’amashanyarazi ungana na kilometero zisaga 280 mu Ntara y’Uburasirazuba, wongererwa ingufu ukavanwa ku rwego rwa ‘Monophasé’ cyangwa single phase ushyirwa ku rwa triphasé cyangwa three phase.
Bamwe mu baturage batuye mu Karere ka Rwamagana, bavuze ko mbere bari babayeho mu buzima bugoye kuko abenshi bakoraga urugendo rurerure bajya gushaka serivisi zikoreshwa n’ingufu z’amashanyarazi.
Uwitwa Sarabwe Isaac, utuye mu Kagari ka Nyarubuye mu Murenge wa Munyiginya, usanzwe akora ubucuruzi mu gasantere ka Nyarubuye yavuze ko umuriro utaraza atabonaga inyungu ihagije mu bucuruzi bwe.
Ati “Kuva tubonye amashayarazi twagize amahirwe, mbere twacanaga mazutu cyangwa tugakoresha buji, bigatuma dutanga amafaranga menshi ku mwaka kandi kubera n’imyotsi tukarwara n’indwara z’ubuhumekero. Aho umuriro uziye rero twagize amahirwe, ubu dukora na nijoro tukagira n’abakiriya benshi kandi nta n’abajura bakitwikira ijoro ngo batwibe.”
Akomeza avuga ko mu bucuruzi bwe yungutse kurushaho akabasha kuvugurura inzu ye ubu ikaba iriho inzugi z’ibyuma (métallique).
Mugenzi we witwa Nzabonimana Augustin ukoresha icyuma gisya yavuze ko yabonye aka kazi kubera amashanyarazi.
Ati “Nabonye akazi ari uko amashanyarazi aje. Ubu ndakora nkabasha gukodesha inzu nkabona n’ibintunga njye n’umuryango wanjye.”
Umunyamabanga Nshingwabikorwa w’Akagari ka Nyarubuye, Uwamahoro Delphine, yavuze ko amashanyarazi yazanye impinduka nyinshi mu baturage ayobora.
Ati “Mvugiye nk’aha mu biro, murabona turacana, abarara izamu n’irondo ry’umwuga nta kibazo bagira babasha kubona hose. Ikindi kandi iyo twakeneraga gukoresha mudasobwa byaratugoraga ariko ubu turazikoresha tukabasha gutanga serivisi byihuse nko gufasha abaturage kwinjiza abana bavutse muri sisiteme y’Ubudehe, kwandukuza abapfuye, n’ibindi bitandukanye.”
Uyu muyobozi avuga ko ibyo byose mbere byasabaga kubikorera ku Biro by’Umurenge, bakabanza gufata umwanya wo gukusanya abasaba kubikorerwa, bamara kuba benshi akabona kujya kubakorera, ugasanga birakerereza abasabye serivisi.
Uwamahoro avuga ko amashanyarazi yafunguye amarembo bituma abaturage ayobora bahanga akazi gashya.
Ati “Gusudira byakorerwaga kwa Karangara, harimo intera y’ibirometero hafi umunani kugira ngo uve inaha ugereyo. Urumva ko byatumaga abantu batakaza amafaranga bajyayo banagaruka. Dufite n’abashoramari baje kubera umuriro.”
Umucungamutungo w’Urwunge rw’Amashuri rw’Abadivantisite b’umunsi wa Karindi rwa Nyarubuye, riherereye mu Murenge wa Munyiginya, Muhiyumva Jean Marie, yavuze ko amashanyarazi yabafashije cyane mu kazi kabo ka buri munsi.
Ati “Kuva twabona umuriro hahindutse ibintu byinshi bitandukanye mu kazi kacu ka buri munsi. Icya mbere byihutishije akazi, mu gutanga amaraporo mu nzego zo hejuru ubu byaroroshye, kubona internet biroroha, no mu myigire y’abana biratworohereza kubategurira ibizamini no kubisohora mu mashini (printing). Impinduka nyinshi zo zaragaragaye.”
Muhiyumva yasobanuye ko buri mwarimu ashobora gukoresha mudasobwa n’abana bakaboneraho kwiga ikoranabuhanga mu buryo buboroheye.
Si ibyo gusa kuko n’abasengera mu nsengero zirimo urw’Itorero ry’Abadivantisite babasha guhimbaza Imana bisanzuye, kuko bakoresha ibyuma by’umuziki batagombye gucana moteri ikenera Lisansi ihenze.
Umuyobozi w’Ikigo Nderabuzima cya Munyiginya mu Karere ka Rwamagana, Ezechiel Ndabarinze, yavuze ko kuva babona amashanyarazi babashije gutanga serivisi nyinshi ndetse akazi karushaho kuborohera.
Ati “Iyo bwabaga bwije umuganga agomba gufasha umurwayi, yagombaga kwifashisha itoroshi. Ubu nijoro dutanga serivisi habona, umuforomo yakenera igikoresho akakibona vuba, agafata umutsi w’umurwayi ahantu habona bitamubangamiye, ndetse n’umurwayi nawe iyo agiye kwivuriza ahantu abona hari amashanyarazi aba yumva atekanye.”
Uyu muyobozi avuga ko hari imiti n’inkingo ziba zigomba kubikwa mu byumva bikonjesha ngo zitangirika ku buryo uyu munsi amashanyarazi yaborohereje kubikonjesha.
Avuga ko batarabona amashanyarazi, buri mugoroba bagombaga kujya kubibitsa ku bindi bigo nderabuzima bifite amashanyarazi bagasubira kubifata mu gitondo.
Ati “Urumva ko habaga harimo gutakaza igihe n’amafaranga. Ubu rero twungutse igihe, twunguka n’amafaranga twatakazaga. Mbese ni iterambere.”
REG ivuga ko ubu abafatabuguzi bamaze kubona amashanyarazi yo ku muyoboro mugari basaga miliyoni imwe (38.5%), mu gihe habarurwa n’abandi babarirwa mu bihumbi 400 (14.3%) bakoresha amashanyarazi adakomoka ku muyoboro mugari.
",https://m.igihe.com/ubukungu/iterambere/article/ingo-zisaga-22-000-mu-burasirazuba-zahawe-amashanyarazi-mu-myaka-ibiri,Business
Rusizi: Abakiliya ba BK basabwe kurushaho gukoresha ikoranabuhanga bakoresha neza igihe,"Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Byagarutsweho mu busabane ubuyobozi bwa BK Plc bwagiranye n’abakiliya bayo i Rusizi na Nyamasheke kuri uyu wa Gatanu tariki ya 6 Werurwe 2020.
Ni ibiganiro byahuje Umuyobozi Mukuru wa BK Plc, Dr Diane Karusisi n’abakiliya, aho bunguranye ibitekerezo mu rwego rwo gukomeza kubaha serivisi nziza.
Bamwe mu bakiliya b’iyi banki bavuze ko bifuza ko mu Mujyi wa Kamembe hafungurwa irindi shami kubera abakiliya ba BK ari benshi.
Sibo Martin yagize ati “Ni ugushima uburyo banki yacu baduha serivisi nziza baduha no kutwumva. Turashima amasaha mwaduhaye kuko hari banki saa kumi n’ebyiri ziba zafunze. Mu Karere ka Rusizi turacyafite imbogamizi abenshi dufite ubucuruzi, umurongo uraturambiye twifuza ko mwakongera amashami.”
Hari undi wagize ati “Turashima uburyo Banki ya Kigali igenda ikura ariko abakiliya ni benshi ntabwo byoroshye biratuvuna cyane. Mu by’ukuri ikoranabuhanga rirahari ariko hari abantu benshi bataramenyera iryo koranabuhanga.”
Umuyobozi wa Banki ya Kigali, Dr Diane Karusisi, yashimiye abakiliya ba banki bakomeje gukorana nayo, abashishikariza kurushaho gukoresha ikoranabuhanga mu rwego rwo kwirinda gukoresha umwanya munini bashaka serivisi.
Yavuze ko ikibazo cy’uko bamara umwanya munini ku murongo kizakemurwa gusa abashishikariza kuyoboka ikoranabuhanga kuko ari ryo ryizewe kandi ridatwara umwanya.
Ati “Ntabwo dushaka ko abantu baza ku murongo rwose, twashyizeho abakozi (agents) kugira ngo abantu bajye bajya kubitsa amafaranga hirya no hino, dushyiraho uburyo bwo guhererekanya amafaranga kuri telefoni. Turashaka ko abantu babyitabira bagasirimuka aho kujya gutonda umurongo. Ntabwo ari ngombwa rwose umwanya wanyu ugomba kujya mu ishoramari mukiteza imbere, mugateza imbere n’igihugu.”
Umuyobozi w’Akarere ka Rusizi, Kayumba Ephrem, yashimiye Banki ya Kigali uburyo ifatanya n’inzego za leta mu guteza imbere imibereho myiza y’abaturage ndetse asaba abakiliya ba BK kurushaho gukoresha ikoranabuhanga mu rwego rwo kwirinda ubujura.
Abakiliya ba BK mu Turere twa Rusizi na Nyamasheke nyuma yo gusobanurirwa uburyo bwo gukoresha ikoranabuhanga biyemeje kurushaho kubinoza baryitabira.
",https://m.igihe.com/ubukungu/amabanki/article/rusizi-abakiliya-ba-bk-basabwe-kurushaho-gukoresha-ikoranabuhanga-bakoresha,Business
Rubavu:Abacuruza inkoko barataka igihombo nyuma yo kujyanwa kure y’umujyi,"Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Ubuyobozi bw’Akarere ka Rubavu bwo buvuga ko bwabajyanye mu isoko ryubatse mu rwego rwo guca akajagari.
Aba bacuruzi bahoze bacururiza inkoko hafi y’umupaka muto no mu Isoko rya Mbugangari mu Murenge wa Gisenyi. Mu Ugushyingo umwaka ushize basabwe kuva hafi y’umupaka, bakajya mu Murenge wa Rubavu mu Isoko rya Rukoko hirindwa akajagari.
Abacuruzi bimuwe bavuga ko nta baguzi bakibona nkuko byari bimeze mbere ndetse ngo n’uburyo bwo kugera mu isoko rishya buragoye.
Nyirasafari Marie Jeanne, umubyeyi ucuruza inkoko yagize ati “Hano nta kintu dukora ni ukwanga kwirirwa mu rugo. Abana baratsinze tubura amafaranga yo kwishyura. Nk’ubu bigeze saa sita nta muntu urambaza inkoko, sinzi impamvu batuzanye hano. Mbugangari aho nakoreraga mu cyumweru nacuruzaga inkoko 50 ariko hano n’inkoko icumi ntiwazigezaho kuko Abanye-Congo bazifatira muri karitsiye. Badufashe rwose dusubire hafi y’umupaka.’’
Umunyamabanga wa Koperative Tubumwe y’abacuruzi b’inkoko, Abeli Kalisa, yavuze ko bimuwe mu buryo butunguranye batiteguye.
Yagize ati “Abayobozi baraje badusanga mu isoko rya Mbugangari baratubwira ngo umunsi ukurikiyeho tuzabe twimukiye mu Murenge wa Rubavu kandi Koperative yacu yakoranaga n’Abanye-Congo. Ahantu batujyanye ni kure y’umupaka mu bilometero birenga bitanu, nta muhanda uhari; urangura inkoko ukagerayo harimo izapfuye.”
Yakomeje agira ati “Ni kure ku buryo nta muntu wava mu mujyi ngo ategeshe igihumbi aje kugura inkoko y’ibihumbi bine. Twarahombye abacuruzi bamwe barabiretse, tumaze guhomba miliyoni ebyiri kubera inkoko zapfuye.’’
Umuyobozi w’Akarere ka Rubavu, Habyarimana Gilbert, yavuze ko bimuye abo bacuruzi birinda akajagari, kandi ko isoko ritaba aho buri wese yifuza.
 Ati “Si byiza ko buri muntu wese ashyira isoko iwe yitwaje ko irindi riri kure yaba abacuruzi n’abagura. Ibintu byose tugomba kubisanga ku isoko ntabwo ryaba aho umuntu yifuza. Ririya Soko rya Rukoko ni isoko ryubatswe ahantu hatuwe n’igice kinini kitagira isoko kuko Umurenge wa Rubavu n’igice cy’uwa Cyanzarwe nta rindi soko bagiraga.”
Yakomeje avuga ko iyi gahunda ari mu rwego rwo kwagura ubucuruzi, guca akajagari no kurwanya umwanda.
Ati “Turashaka guca akajagari mu bucuruzi, ntabwo ahantu hose hacururizwa. Turashaka no guca umwanda kuko isoko riba rifite ahagenewe imyanda, ikindi turashaka kwagura ubucuruzi no mu yindi mirenge hakagera ubucuruzi.’’
Iri soko rya Rukoko ryari rimaze imyaka irindwi ridakora neza ku bushobozi bwaryo. Nko mu nzu 38 zo gucururizamo, eshanu zonyine ni zo zakorerwagamo mbere y’uko iki cyemezo gifatwa.
",https://m.igihe.com/ubukungu/article/rubavu-abacuruza-inkoko-barataka-igihombo-nyuma-yo-kujyanwa-kure-y-umujyi,Business
"Coronavirus imaze guhombya miliyari 9000$ ku isoko ry’imari n’imigabane, igihombo gikomeje kwiyongera","Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Ubushakashatsi bwakozwe na Banki ya Amerika bugaragaza ko mu minsi icyenda gusa ishize, amasoko y’imari n’imigabane yahombye miliyari 9000$, byatumye amasoko yose yo muri Amerika kuri uyu wa gatanu yafunze ari mu ibara ritukura.
Kuri uyu wa gatanu, agaciro k’imigabane ku isoko ry’u Buyapani, Nikkei 225 (N225), kagabanutse ku gipimo cya 2,7%. Isoko ryo muri Koreya y’Epfo (KOSPI) ryo ryafunze agaciro k’imigabane kagabanutseho 2,2%.
Ku isoko ry’imari n’imigabane rya Hong Kong (HSI), imigabane yagabanutse ku rugero rwa 2,3%, naho irya Shanghai Composite (SHCOMP), agaciro kagabanutse kagera kuri 1,2%.
Mu Burayi, isoko rya Londres (FTSE100), imigabane yagabanutse ku rugero rwa 3%, mu gitondo cyo kuri uyu wa gatanu. Mu Budage (DAX) imigabane yagabanutseho 3,5% naho mu Bufaransa (CAC40) yari yagabanutseho 3,6%.
Nk’uko amasoko yo muri Aziya n’u Burayi agaciro k’imigabane kayo kaguye, ni ko no muri Amerika byagenze kuko isoko rya Dow, imigabane yaryo yamanutseho amanota 580 (2,2%). Amasoko ya S&P 500 na Nasdaq Composite (COMP) nayo imigabane yaho yagabanutseho 2%.
Uburyo amasoko ari guhindagurika muri iyi minsi ishize, byerekana uburyo abashoramari bafite ubwoba kubera icyorezo cya Coronavirus.
Ubu ku isi hose hamaze kubarurwa abarenga 101, 860 banduye coronavirus, abamaze gupfa ni 3,462.
Koreya y’Epfo, u Butaliyani, u Buyapani na Iran ni byo bihugu birimo ubwandu bwiyongera ku muvuduko wo hejuru, nyuma y’u Bushinwa bwakomotsemo iki cyorezo, kandi umuvuduko w’ubwandu ukomeje kwiyongera muri Amerika no mu Bwongereza.
Ibiciro bya peteroli byongeye kugabanuka, nubwo ishyirahamwe ry’ibihugu bicukura bikanatungana peteroli, OPEC, ryari ryatangaje umugambi wo kugabanya umubare w’utugunguru miliyoni 1,5 twa peteroli itaranyuzwa mu nganda ducuruzwa buri munsi hirya no hino ku isi.
Abatumiza peteroli baragabanutse ku buryo abayicukura batangiye gushaka uko bagabanya utugunguru miliyoni 2,1 buri munsi ku yo bajyana ku isoko. Kugeza ubu igiciro cy’akagunguru ka peteroli cyagabanutse ku rugero rwa 4% kuko kari kugura amadorali 47,80.
CNN yatangaje ko abashoramari bagitinye gushora amafaranga yabo kubera ubwoba batewe n’iki cyorezo.
Agaciro ka zahabu ko gakomeje kuzamuka kubera abashoramari benshi bari gushaka kubitsa umutungo wabo aho bizeye ko wakomeza kugira agaciro n’umutekano.
Abasesenguzi bahamya ko kongera kuzahura ubukungu buri gusubira inyuma bizagorana, ariko ubw’u Bushinwa bwo bushobora kuzazamuka ku gipimo cya 4.8%.
Ibihugu by’u Buyapani na Koreya y’Epfo biri mu bizagorwa cyane no kongera gusubira ku muvuduko w’ubukungu byari bigezeho kuko ingano y’ibicuruzwa byaba ibyoherezwa hanze n’iby’imbere mu gihugu bizagabanuka.
Biteganyijwe kandi ko ibyo abanyamerika n’abanyaburayi batumizaga hanze bizagabanuka, bigasubiza inyuma ibikorwa by’inganda nyinshi ku isi hose.
Ibigo mpuzamahanga bitwara abagenzi mu ndenge bizahomba miliyari 113 z’amadolari mu gihe coronavirus yakomeza gukwirakwira, nk’uko isuzuma riheruka gutangwa n’ishyirahamwe mpuzamahanga rishinzwe gutwara abantu n’ibintu mu kirere ryabitangaje.
Ikigo cy’abanyamerika gicuruza ikawa, Starbucks, cyavuze ko giteganya igabanuka rya 50% ku bucuruzi bwacyo mu maduka yo mu Bushinwa muri iki gihembwe cya Mutarama-Werurwe.
",https://m.igihe.com/ubukungu/ishoramari/article/coronavirus-imaze-guhombya-miliyari-9000-ku-isoko-ry-imari-n-imigabane-igihombo,Business
MININFRA igiye guha akazi urubyiruko rwahuguwe mu gukoresha ubuhanga bwa Do-Nou basana imihanda,"Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Don-nou ni ubuhanga bukomoka mu Buyapani bwo gusana igice cy’umuhanda cyangiritse hakoreshejwe udufuka turimo itaka risanzwe rikoreshwa mu kubaka imihanda rya ‘Laterite’ tukifashishwa mu kubaka ibikuta bibuza imihanda kuriduka, gusibanganya ibinogo by’aho umuhanda wacukutse, cyangwa gukamura ahasanzwe hazwi ko haba isayo mu bihe by’imvura.
Kuri uyu wa 5 Werurwe Ubwo habaga inama isuzuma aho uyu umuryango wa CORE ugeze ushyira mu bikorwa ibikubiye mu masezerano wagiranye na Minisiteri y’ibikorwa remezo mu 2018, MININFRA yishimiye ibyo uyu muryango wakoze birimo no guhugura urubyiruko mu gukoresha ubu buhanga, inarwizeza kurushakira akazi ku bufatanye n’uturere rukomokamo.
Umuyobozi w’ishami rishinzwe gutwara abantu n’ibintu muri Minisiteri y’ibikorwa remezo, Byiringiro Fred yavuze ko mu minsi ya vuba barafashwa kubona akazi.
Ati “Turumva ko mu minsi ya vuba rwose aya makoperative yamaze guhugurwa dufatanyije n’uturere kuko imihanda myinshi n’iy’uturere, tuzafatanya nabo kugira ngo turebe amafaranga bahabwaga yo kwita ku mihanda twumvikane uburyo bagiye kuyakoresha baha akazi aba bantu bamaze guhugurwa”.
Uretse kugabanya ubushomeri, Byiringiro asanga ibi bizarushaho no kugabanya amafaranga yakoreshwaga yahabwaga ba rwiyemezamirimo baturutse i Kigali ngo bajye gusana imihanda yangiritse hirya no hino mu turere.
Ibi Byiringiro yabigarutseho nyuma yo kugaragarizwa n’uru rubyiruko rwahuguwe ko rugifite imbogamizi y’amikoro kugira ngo bashyire mu bikorwa ibyo bize.
Dusengimana Marie ukomoka mu karere ka Nyamagabe akaba n’umwe mu rubyiruko rwahuguwe yagize Ati “Twabanje kubona amahugurwa y’iminsi 12 dusana umuhanda ungana na metero 130, twongera dukora undi muhanda ungana na metero 180 ariko kugeza iyi saha ubu bumenyi twahawe ntabwo turi kubukoresha kubera ko nta ngengo y’imari irashyirwa mu karere yo gukoreshwa mu buryo bwo gusana umuhanda hakoreshejwe Do-nou”
Ibi Dusengimana abisangiye na Ahishakiye Vincent wagize ati “ Kuva twahugurwa nta kandi kazi twari twabona kugira ngo tubashe gukora imihanda yahaza akarere, mu gihe icyo ari cyo cyose twabona amafaranga n’ubundi ni akazi, indi minsi tuba turi mu mirimo yacu mu gihe tutarabona uduha akazi gahoraho”
Urubyiruko rwahuguwe ni urwo mu karere ka Gakenke, Rulindo, Nyamasheke, Rusizi, Ruhango, Nyamagabe, Rutsiro na Nyaruguru
Ubwiza bw’imihanda yasanwe n’uru rubyiruko mu gihe cy’amahugurwa ishimwa n’abayobozi b’uturere bakozemo barimo n’umukozi w’Akarere ka Ruhango Mukwiye Jean Pierre uhamya ko uburyo bakora bitandukanye n’ibyakorwaga mu zindi gahunda za leta zitandukanye.
Yagize ati “Umuntu avuze ko nta tandukaniro yaba abeshye kuko rirahari rinini, urebye aho bakoze ukanagereranya na mbere umuganda ukijyamo, ubushobozi bw’umuganda bugarukira mu guharura ibyatsi ntabwo bujya mu bijyanye no kuyobora amazi, gutsindagira imihanda nta nubwo bukora n’ibindi byose mu kwita ku muhanda ariko muri ubu buhanga urubyiruko byose rwarabisobanukiwe”
Mu karere ka Ruhango uru rubyiruko rwasannye imihanda ifite ibilometero 5 yo mu murenge wa Mwendo na Bweramana
Mu myaka ibiri ishize, Minisiteri y’ibikorwa remezo na CORE basinye amasezerano y’ubufatanye urubyiruko rugera kuri 368 rumaze guhugurwa mu gukoresha Do-nou hakaba hari na gahunda y’uko umwaka utaha hazahugurwa abandi 150.
",https://m.igihe.com/ubukungu/iterambere/article/mininfra-igiye-guha-akazi-urubyiruko-rwahuguwe-mu-gukoresha-ubuhanga-bwa-do-nou,Business
BPR Atlas Mara yafunguye Ishami ry’Icyicaro gikuru i Kigali ryihariye kuri serivisi z’ikoranabuhanga,"Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Iri shami riherereye mu nyubako nshya BPR Atlas Mara iheruka kuzuza muri Kigali, ryafunguwe ku mugaragaro kuri uyu wa 5 Werurwe 2020, risimbura iryari mu nyubako ishaje iherereye ruguru ya Hôtel des Mille Collines.
Umuyobozi Mukuru wa BPR Atlas Mara, Maurice K. Toroitich, yashimiye abifatanyije na banki mu birori byo gufungura ishami rishya, anashimangira ko ibyo banki ikora byose biri mu nyungu z’abaturage.
Yavuze ko ishami rishya rifite umwihariko wo gutanga serivisi z’imari mu buryo bugezweho ku buryo abakiliya bazaryifashisha mu gufungura konti, kureba amafaranga aziriho na raporo y’ibyazikoreweho, kohereza amafaranga n’ibindi.
Ati “Ishami tuberetse uyu munsi ni rishya ry’icyicaro gikuru dufite muri iyi nyubako yacu nshya. Niryo rikuru kandi rigezweho kuko nk’uko twabyerekanye ntidufite gusa aho abakiliya bakirira amafaranga ahubwo hari n’ahatangirwa serivisi z’imari mu buryo bugezweho.”
Muri iri shami rishya, BPR Atlas Mara yateganyije igice abakiliya bashaka gukoresha serivisi z’imari bifashishije ikoranabuhanga ariko badafite internet basangaho iPad bakazikoresha, bakaba bakitabaza abakozi ba banki mu gihe bakeneye ubufasha bwisumbuyeho.
Umuyobozi w’Inama y’Ubutegetsi muri Banki y’Abaturage, Prof Njuguna Ndung’u, yavuze ko gufungura ishami rishya ari ikimenyetso gitanga icyizere ko banki izakomeza gutanga serivisi z’imari mu gihe kirambye.
Uretse serivisi abakiliya bashobora kubona bakoresheje BPR Mobile Banking cyangwa ku mashami y’iki kigo cy’imari ari hirya no hino mu gihugu, kinafite abagihagarariye basaga 310 bashobora gufasha abakiliya kubona serivisi z’imari bitabagoye.
Kugeza ubu BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yafunguye-ishami-ry-icyicaro-gikuru-i-kigali-ryihariye-kuri,Business
U Rwanda na Congo byiyemeje kubungabunga ibidukikije mu icukurwa rya gaz méthane mu Kivu,"U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
Aya masezerano yasinywe kuri uyu wa Kane tariki 5 Werurwe 2020 hagati ya Minisitiri w’Ibidukikije mu Rwanda, Dr Mujawamariya Jeanne d’Arc, n’Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima.
Aya masezerano kandi yari ahagarariwe na Minisitiri w’ibikorwa remezo, Ambasaderi Gatete Claver.
Mu Ukwakira 2019, nibwo Ikigo Shema Power Lake Kivu Limited (SPLK Ltd), cyatangije umushinga wo kubyaza amashanyarazi gaz méthane iri mu kiyaga cya Kivu, aho byitezwe ko uzatanga megawatt 56 z’amashanyarazi.
Uyu mushinga witezweho gufasha igihugu kongera ingufu z’amashanyarazi zikagera kuri megawatt 556 mu mwaka wa 2024, zivuye kuri megawatt 224.5. Ugiye kwiyongera kuwa KivuWatt ubyaza gaz méthane megawatt 26, wubatswe n’ikigo cy’Abanyamerika, ContourGlobal, watashywe mu 2016.
Ambasaderi Gatete avuga ko muri iki kiyaga harimo gaz méthane nyinshi, kandi iramutse idacukuwe ishobora guteza ibibazo mu bihugu byombi.
Yagize ati “Muri iki kiyaga harimo gaz méthane nyinshi, tutayicukuye bishobora guteza ikibazo, ariko birasaba ko ibihugu byombi biyicukura mu buryo iki kiyaga gikomeza kubaho neza ndetse n’ibinyabuzima birimo.”
Dr Mujawamariya avuga ko aya masezerano agamije kurinda ibidukikije muri iki kiyaga, ku buryo buri ruhande rwitwararika mu bikorwa byarwo.
Yagize ati “Aya masezerano agomba kwita ku bikorwa byo gucukura gaz méthane ndetse n’ubundi bucukuzi bushobora kuzakorwamo, byose birinda ibidukikije cyane cyane inyamanswa zo mu mazi.”
Yavuze ko kuba u Rwanda rwashyize iyi Minisiteri muri aya masezerano, ari ukugira ngo azajye ireberera ikiyaga cya Kivu kugira ngo abacukura babikore mu buryo butabangamiye ibidukikije.
Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima we agaragaza ko RDC yiteguye gukomeza gufatanya n’u Rwanda mu bijyanye no gucukura gaz méthane mu kiyaga cya Kivu, no kurengera ibinyabuzima birimo.
Yavuze ko gaz méthane iri mu kiyaga cya Kivu izifashishwa mu gutanga amashanyarazi ku batuye ibi bihugu, ariko bikaba bikwiye gukorwa hitawe ku rusobe rw’ibinyabuzima n’ibidukikije.
Yagaragaje ko igihugu cye cyiteguye gukorana n’u Rwanda mu bijyanye n’umushinga wo gucukura Megawatt zirenga 200 muri iki kiyaga.
Ikiyaga cya Kivu gifite metero zisaga 500 z’ubujyakuzimu, aho usanga cyohereza mu mazi yacyo Gaz méthane iturutsemo hasi. Mu kuyibyaza umusaruro hoherezwa ibitembo binini mu mazi bikayivangura n’amazi.
Inyigo zerekanye ko mu kiyaga cya Kivu harimo Gaz méthane ishobora gutanga hagati ya megawatt kuva ku 160 kugeza kuri 960, bitewe n’uburyo bwakoreshwa mu kuyibyaza amashanyarazi, igacukurwa mu gihe gishobora kugera ku myaka 50.
U Rwanda rwateganyije ibice bitanu bishobora gucukurwamo gaz méthane, mu gihe muri Repubulika ya Demokarasi ya Congo bisangiye uyu mutungo kamere, hateganyijwe ibice bitandatu. Ibice by’u Rwanda bishobora gutanga megawatt 300.
Mu bice bitanu byo mu Rwanda bishobora gucukurwamo, bibiri biri mu Karere ka Rubavu, kimwe kiri mu karere ka Karongi mu gihe ibindi bibiri biri ku gice kigana ku karere ka Rusizi.
",https://m.igihe.com/ubukungu/article/u-rwanda-na-congo-byiyemeje-kubungabunga-ibidukikije-mu-icukurwa-rya-gaz,Business
Gisagara: Umuhanda mushya wa Kaburimbo wamaze gushyirwaho amatara ,"Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Uwo muhanda wa kilometero 13.8 uturuka i Huye ukagera ku Biro by’Akarere ka Gisagara; bawemerewe na Perezida Kagame Paul. Watangiye kubakwa tariki ya 8 Ukwakira 2018 bikaba biteganyijwe ko uzatwara agera kuri Miliyari 6.5Frw.
Ibikorwa byo kuwusoza byajyanye no kuwushyiraho amatara awuboneshereza mu masaha y’ijoro mu rwego rwo gufasha abawukoresha kugenda neza ndetse no kubungabunga umutekano.
Bamwe mu baturage b’abacuruzi mu gasantere ka Ndora aho uwo muhanda unyura, bishimira ibyo bikorwaremezo bagerejwe bakifuza ko bakongererwa amasaha yo gukora ku mugoroba kuko haba habona.
Fideèle Mugisha ukora akazi ko kogosha ati “Turashimira ubuyobozi bwacu bwiza bwaduhaye uyu muhanda wa kaburimbo none badushyiriyeho n’amatara ku buryo hano nijoro haba habona neza. Ahubwo twifuza ko batwongerera amasaha yo gukora tugakomeza akazi tukiteza imbere.”
Umubyeyi Thacienne ukora ubucuruzi na we asanga ibikorwa remezo bahawe bije kubateza imbere no guteza imbere agace batuyemo.
Ati “Iyi kaburimbo ni iterambere, none ubwo batuzanyiye n’amashanyarazi ni ukutubwira ngo namwe mukore ntihagire usigara inyuma.”
Ubusanzwe amabwiriza asaba abakora ibikorwa by’ubucuruzi muri ako Gasantere ka Ndora gufunga saa kumi n’ebyiri z’umugoroba ariko bo bakifuza ko bacuruza kugeza saa mbiri kuko haba habona.
Umuyobozi wungirije ushinzwe imibereho myiza y’abaturage mu Karere ka Gisagara, Clemence Gasengayire, yavuze ko icyifuzo cy’abo baturage bazakiganiraho n’abacuruzi bakareba isaha ibabereye.
Ati “Kongera amasaha yo gukora ni byo ariko bikajyana n’umutekano;(…) ku busabe bwa benshi dushobora kubiganiraho kuko ntabwo twasubiza inyuma icyifuzo cy’abaturage. Nabo bashobora kubiganiraho mu buryo bwabo bakabimenyesha Inama Njyanama y’Umurenge ikabongerera amasaha yo gukora.”
Kugeza ubu mu nkengero z’uwo muhanda hamaze kugera ibikorwa by’amajyambere birimo uruganda rwa GABI Ltd rwenga inzoga mu bitoki; hari kubakwa uruganda rutunganya ifu ya kawunga mu bigori hamwe n’urwenga umutobe mu bitoki.
Mu mujyi wa Gisagara hatangiye gukatwa ibibanza birenga 60 byo guturamo kandi hari n’igice cyagenewe ubucuruzi na cyo kigiye kubakwa.
Mu bijyanye n’amashanyarazi; abatuye mu Karere ka Gisagara bayafite ku kigero kiri hejuru ya 54% bavuye kuri 2% yo mu 2010.
Ni ubwa mbere Akarere ka Gisagara kagize umuhanda wa kaburimbo mu mateka yako.
[email protected]
",https://m.igihe.com/ubukungu/iterambere/article/gisagara-umuhanda-mushya-wa-kaburimbo-wamaze-gushyirwaho-amatara,Business
IMF yatangaje ko ubukungu bw’Isi buzasubira inyuma uyu mwaka kubera icyorezo cya Coronavirus,"Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ishami ry’Umuryango w’Abibumbye ryita ku buzima, OMS, riravuga ko abamaze kwandura iki cyorezo barenga ibihumbi 95 ku Isi, mu gihe kimaze guhitana abarenga ibihumbi 32.
Umuyobozi Mukuru wa IMF, Kristalina Georgieva, yabwiye abanyamakuru ati “Mu cyumweru gishize twabonye ugusubira inyuma k’ubukungu bw’Isi, turimo kubona gusubira inyuma k’ubukungu bw’Isi bwa 2020 ugereranyije n’ubwa 2019.”
Georgieva yagaragaje ko ubukungu bw’Isi buzasubira inyuma kubera iki cyorezo, ariko bizanaterwa n’uburyo ibihugu bizaba byafashe ingamba, igihe bizaba byabikoreye n’uburyo bizaba byabikozemo.
Muri Mutarama, IMF yari yatangaje ko ubukungu bw’Isi mu 2019 bwari kuri 2.9%, mu gihe mu 2020 bwagombaga kugera kuri 3.3%.
Iki kigega kivuga ko iki cyorezo kizagabanya ubukungu bw’Isi ku kigero cya 0.1% muri uyu mwaka.
IMF ivuga ko ku bijyanye n’u Bushinwa, kugeza ubu abantu batangiye gusubira mu mirimo. Iki gihugu cya kabiri mu kugira ubukungu bukomeye, ni ho iki cyorezo cyatangiriye.
Georgieva ati “Ku birebana n’u Bushinwa, twumvise inzego z’ubutegetsi zikangurira abantu gusubira mu mirimo bagakora. Kugeza ubu abahwanye na 60% batangiye akazi kandi byitezwe ko mu byumweru biri imbere bazagera kuri 90%”.
Avuga ko aya ari amakuru meza ku Bushinwa n’Isi muri rusange.
Iki kigega cyatangaje ko kigiye gutanga amadolari agera kuri miliyari 50 z’amadolari azakoreshwa mu gufasha mu bikorwa bitandukanye byo guhangana n’iki cyorezo.
IMF ivuga ko yakoze ubusesenguzi isanga igomba gushyira imbaraga mu bihugu bikiri mu nzira y’Amajyambere, cyane cyane ku mugabane wa Afurika.
Georgieva avuga ko ubu busesenguzi bwa IMF, bugaragaza ko ibi bihugu bifite intege nke mu bijyanye n’ubuvuzi, guhangana n’ibiciro kubera ibyo byohereza mu mahanga n’ibindi.
Ati “Mu by’ukuri ubu busesenguzi bwagaragaje ko ibihugu byo munsi y’Ubutayu bwa Sahara ari byo bigomba kwitabwaho, twateganyije miliyari 10 z’amadorali mu kubifasha kandi ku nyungu igera kuri zero”.
Avuga ko ibihugu byatoranyijwe cyane kuri uyu mugabane ari ibyamaze guhura n’izi ngaruka.
Kuri uyu wa Kabiri, Banki y’Isi yatangaje ko igiye gutanga miliyari 12 z’amadolari yo gufasha ibihugu mu bijyanye n’ubuzima no guhangana n’ihungabana ry’ubukungu.
Perezida wa Banki y’Isi, David Malpass, yatangaje ko iyi nkunga izafasha ibihugu guhangana na Coronavirus, hatangwa ibikoresho byo gupima, gushyiraho ahantu hagenewe gushyirwa abanduye n’ibindi.
",https://m.igihe.com/ubukungu/article/imf-yatangaje-ko-ubukungu-bw-isi-buzasubira-inyuma-uyu-mwaka-kubera-icyorezo,Business
I&M Bank Rwanda yatangije gahunda izorohereza ibigo bito n’ibiciritse kubona inguzanyo n’ubujyanama,"I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
Iyi gahunda izwi nka ‘Ganza na I&M SME Banking’ ifite intego ivuga ngo ‘Tangira, Aguka, Ugwize’ yatangijwe ku mugaragaro kuri uyu wa 4 Werurwe 2020.
Ni gahunda izibanda cyane ku bigo bito n’ibiciriritse bikora mu rwego rw’amahoteli n’ubukerarugendo, I&M Bank Rwanda ifatanyije n’imiryango irimo Master Card Foundation binyuze mu mushinga wayo Hanga Ahazaza, ugamije kongerera urubyiruko amahirwe yo kubona akazi n’Ikigega cy’imari cya Banki y’Isi gifasha abikorera, IFC.
Umuyobozi mukuru wa I&M Bank Rwanda, Robin Bairstow, yavuze ko intego y’iyi gahunda ari ukuvugurura imikorere y’ahazaza h’ibigo bito n’ibiciritse bikorana nayo.
Ati “Ibigo bito n’ibiciriritse bifatiye runini iterambere ry’igihugu n’imibereho myiza y’abaturage. Ndatekereza ko ibigo bito n’ibiciriritse byihariye hagati ya 70-95% by’imirimo ihangwa.”
Robin yavuze ko muri iyi gahunda abafite ibigo bito n’ibiciriritse, uretse guhabwa inguzanyo, hazanabaho kubaba hafi mu bijyanye n’ubujyanama.
Ati “Hazaba harimo kubongerera ubushobozi no guhugura ku bijyanye n’ubucuruzi no gucunga abakiliya ariko igikomeye cyane ni uburyo bwo gusesengura no gucunga inguzanyo. Ibigo bito n’ibiciriritse bizungukiramo serivisi z’imari ariko turategura no kubabera abajyanama.”
Umuyobozi ushinzwe Ishami ry’Ubucuruzi muri I&M Bank Rwanda, Mushashi Delphine, yavuze ko ubusanzwe iki kigo cy’imari cyatangaga inguzanyo ariko ugasanga zifatwa n’ibigo binini.
Ati “Ni muri urwo rwego dutangije iyi gahunda kugira ngo tubashishikarize, bamenye ko dufite gahunda yo kwakira imishinga yabo, serivisi zijyanye n’aho bashobora kubitsa amafaranga kandi mu buryo buri wese azajya yibonamo.”
“Gahunda ni ukugira ngo twongere uburyo dutanga ibyo bikorwa kuri abo bakiliya kuko isoko rinini riri muri icyo cyiciro, turifuza ko nabo bagerwaho na serivisi mu buryo bw’amafaranga kugira ngo nabo bagure ibikorwa byabo cyangwa no mu buryo bashobora kugirwa inama z’uko bayobora imishinga yabo.”
Umuyobozi Nshingwabikorwa wa I&M Bank Rwanda, Byishimo Faustin, yavuze ko bamaze gutegura uburyo bushoboka bwo korohereza ibigo bito n’ibiciriritse kubona inguzanyo n’inama zibifasha kugera ku ndoto.
Ati “Kuri banki ni ukugira ngo mu myaka iri imbere tuzakorane n’abakiliya benshi kuko ibigo binini biba birebwa na buri wese.”
I&M Bank Rwanda ikomeje kwagura ibikorwa byayo, ari nako irushaho kwegera abakiliya bayo no gutegura abazaba abakiliya bayo mu minsi iri imbere.
",https://m.igihe.com/ubukungu/article/i-m-bank-rwanda-yatangije-gahunda-izorohereza-ibigo-bito-n-ibiciritse-kubona,Business
Abasora batigaragaje mu myaka itanu ishize basabwe kwigaragaza bagakurirwaho ibihano ,"Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Itangazo RRA yasohoye ku wa 3 Werurwe 2020 risobanura ko uwo mwanzuro wafashwe ushingiye ku ngingo ya 88 y’itegeko no 026 2019 ryo ku wa 18/9/2019 rigena uburyo bw’isoresha, irebana no gukurirwaho ibihano ku musoresha wigaragaje.
Rikomeza rivuga ko Ikigo cy’Imisoro n’Amahoro kinejejwe no kumenyesha abasora batigaragaje mu buyobozi bw’imisoro cyangwa abiyandikishije ariko bakaba bataragenzuwe mu myaka itanu ishize nk’uko biteganywa n’iryo tegeko, kwigaragariza RRA mu nyandiko, bayimenyesha umusoro batatanze bitarenze tariki ya 30 Kamena 2020.
Rikomeza rigira riti “Abazabikora bose bujuje ibisabwa haruguru bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro bishyure gusa umusoro fatizo.”
Imisoro izasonerwa ihazabu n’inyungu z’ubukererwe harimo umusoro ku nyungu, umusoro ku nyongeragaciro, umusoro ku bihembo by’abakozi, umusoro ku igurishwa cyangwa itangwa ry’imigabane, umusoro ku mikino y’amahirwe, umusoro ku mabuye y’agaciro n’umusoro ku byaguzwe.
RRA igaragaza ko mu mwaka wa 2018/19 yinjije miliyari Frw 1,422.9 ku ntego ya miliyari Frw 1,392.1 yari ifite bituma irenzaho miliyari Frw 30.8 angana na 102% y’ayo yari yiyemeje kwinjiza.
[email protected]
",https://m.igihe.com/ubukungu/article/bamwe-mu-basora-batigaragaje-mu-myaka-itanu-ishize-bagiye-gukurirwaho-ibihano,Business
Ibigo bikomeje kwiyandikisha mu imurika ry’imyubakire igezweho rizabera i Kigali,"Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Ibi bigo bivuga ko byiteguye kwereka abanyarwanda n’abanyamahanga bazaryitabira impinduka zijyanye n’iterambere mu miturire n’imyubakire u Rwanda rwifuza kandi ku giciro gito.
Bimwe mu bigo bimaze kwiyandikisha muri iri murika harimo DND Developers, Phoenix Plaza, Silk Plaster Rwanda, Troika Design Workshop, Savanna Creek, Kigali Heights, Rwanda Housing Authority, na My Seats, byose bimenyerewe mu gutanga serivisi zijyanye n’ubwubatsi bugezweho.
Iri murika rizatangira tariki ya 17 rigasozwe kuya 21 Werurwe 2020, ryiswe “Kigali Property & Shoppers Bazaar 2020”. Rizibanda ku kugaragaza inyubako zo guturamo n’ibikorwa bitandukanye by’ubwubatsi bigezweho muri iki gihe kandi bihendutse.
Iri murikagurisha rifite insanganyatsiko igira iti “Guteza imbere udushya tugamije kubungabunga ibidukikije mu iterambere ry’imyubakire ihendutse kandi irambye”, rizabera mu nyubako ya Kigali Heights, iherereye mu Karere ka Gasabo.
Ikigo “RG Consult” kiri gutegura iri murika, cyatangaje ko rizaba ihuriro ryo kumurika ibikorwa by’abafite inyubako zigurishwa ku giciro gito n’abafatanyabikorwa batandukanye bakorera mu Rwanda.
Iki kigo gishimangira ko inzu n’ibikorwa by’ubwubatsi bigira ingaruka ku mibereho y’abantu n’iterambere ry’igihugu, bityo ko mu gihe hari kwihutishwa uburyo bw’imiturire igezweho iganisha ku iterambere; hanakwiye gushyigikirwa ibikorwa birengera urusobe rw’ibidukikije.
Biteganyijwe ko ibigo bisaga 30 bikorera imbere mu gihugu na mpuzamahanga, byaba byigenga cyangwa byegamiye kuri leta bizitabira iri murikagurisha, rishobora kuzakira abantu bari hagati ya 5000 na 8000 mu gihe cy’iminsi itanu rizamara.
Umwihariko w’iri murikagurisha, ni uko rizitabirwa n’abacuruza ibikoresho byifashishwa mu bwubatsi, ababigura n’ibigo by’imari n’amabanki, mu rwego rwo gufasha buri muntu kubona ibyo akeneye ngo yubake, anasane inzu ye adahenzwe cyangwa ngo ahabwe ibintu bitujuje ubuziranenge.
Hazaba kandi hari n’abatanga ibyangombwa byo kubaka, ibigo byubakisha, amabanki atanga inguzanyo mu by’ubwubatsi, ibigo bitanga ubwishingizi bw’inyubako n’abandi batandukanye.
Iri murikagurisha ryateguwe n’ikigo RG Consult, kigamije kugeza amakuru yose ashoboka ku muntu ushaka kubaka inzu ye cyangwa kuyisana ndetse no kumenyekanisha abacuruzi b’ibyo bikoresho baba abato n’abanini.
RG Consult ivuga ko iri murikagurisha ari uburyo bwiza bwo kumenyekanisha no guteza imbere ibikorerwa mu Rwanda n’igisubizo ku bashaka gutunga inzu zabo bwite.
Ubuyobozi bwa RG Consult bunavuga ko bushaka guteza imbere ibikorerwa mu Rwanda, abazwi n’abatazwi bose bagahura bakamenyana, umuguzi na we akagira amahitamo akurikije uko abona ibintu bimeze.
Umuhango wo gutangiza ku mugaragaro iri murikagurisha ry’inzu n’ibikorwa by’ubwubatsi uzaba tariki ya 17 Werurwe 2020, ahazaba hari abayobozi batandukanye mu nzego bwite za leta, iz’umutekano, imiryango itegamiye kuri leta, urugaga rw’abikorera n’abandi.
Mu mwaka ushize, imurikagurisha nk’iri ryari ryitabiriwe n’ibigo bigera kuri 20 byose bikora muri uru rwego rw’inyubako.
Muri iri murika rya 2019 kandi, RG Consult yamuritse imikorere ya ‘application’ ya telefoni yiswe “Murugo App”, ifasha abantu baba mu bukode kuzuza ibisabwa, bagahabwa amahirwe yo gutunga inzu zabo.
",https://m.igihe.com/ubukungu/iterambere/article/ibigo-bikomeje-kwiyandikisha-mu-imurika-ry-imyubakire-igezweho-rizabera-i,Business
Ishimwe rya Cogebanque yifashishije Tour du Rwanda mu gusangiza Abanyarwanda serivisi z’imari zigezweho ,"Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Cogebanque ni umuterankunga w’imena wa Tour du Rwanda 2020 ndetse yaherekeje iri rushanwa aho ryanyuze hose. Isiganwa ry’uyu mwaka ryegukanywe n’Umunya- Erythrée w’imyaka 20, Natnael Tesfatsion.
Abanyarwanda bo mu bice bitandukanye by’igihugu baryohewe n’umukino w’amagare ariko banegerezwa serivisi z’imari.
Binyuze mu bukangurambaga bwiswe “AGUKA NA COGEBANQUE”, bamwe bafunguje konti, barizigamira, abandi bagura amakarita ya Mastercard abafasha guhererekanya amafaranga mu ikoranabuhanga.
Umuyobozi ushinzwe Iyamamazabikorwa muri Cogebanque, Iyamuremye Antoine, yabwiye IGIHE ko isiganwa ryabafashije kwegereza abaturarwanda serivisi z’imari.
Yagize ati ‘‘Tour du Rwanda 2020 yabaye umwanya mwiza wafashije abantu kwagukana natwe, haba mu gufunguza konti, kubona inguzanyo no kwizigamira cyane ko Abanyarwanda aribyo bifuza.’’
Ubukangurambaga bwo gushishikariza Abanyarwanda kwizigamira bunajyanye na gahunda y’igihugu y’ubwiswe ‘Ejo Heza’ bwatangijwe mu Ukuboza 2018.
Inyigo yakozwe iteganya ko mu mwaka umwe ubu bwizigame buzagera ku basaga 207 000 bashobora kuzigama miliyari 14,5 Frw, mu gihe mu myaka itanu abagera kuri miliyoni ebyiri bakwizigama miliyari 195 Frw.
Iyamuremye yavuze ko ‘‘Dutanga n’umusanzu wo gukangurira abantu serivisi z’imari no kwizigamira bijyanye n’icyerekezo cy’iterambere ry’igihugu.’’
‘‘Twigishije Abanyarwanda ko badakwiye kugendana ibifurumba by’amafaranga kuko umutekano wayo utaba wizewe. Iyo ukoresheje ikoranabuhanga biba byiza kuko aho ujya hose mu Rwanda no hanze uryifashisha bikoroheye.’’
U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.6% mu 2019.
Muri gahunda za Cogebanque Plc zo gufasha Abanyarwanda kuzamura ubukungu bwabo no gukemura ibibazo bitandukanye, yakomeje gushyira abakiliya igorora ibaha inguzanyo ku mushahara izwi nka ‘Gisubizo Loan Express’, itangwa nta ngwate.
Gisubizo Loan Express ni inguzanyo Cogebanque itanga ku bakiliya bayo babona umushahara wa buri kwezi. Ikubye inshuro zigera kuri 15 z’umushahara umuntu ahembwa ku kwezi, na we akagenda yishyura agera kuri 50% by’umushahara we buri kwezi.
Muri Tour du Rwanda 2020, Cogebanque ni yo yahembye umukinnyi urusha abandi guterera imisozi ; ni igihembo cyegukanywe na Taaramäe Rein ukinira Total Direct Energie yo mu Bufaransa.
Iyamuremye yavuze ko icyo gihembo bagifata nk’uburyo bwo kugaragaza ikoranabuhanga ryambuka umupaka.
Ati ‘‘Abakinnyi batsinze tubashishikariza ko bahabwa amafaranga mu ikoranabuhanga. Uriya mukinnyi twizera ko azaduhagararira neza akaba ambasaderi wacu mu Rwanda no mu mahanga.’’
Yavuze ko Tour du Rwanda 2020 yatanze umusaruro ufatika ugereranyije n’umwaka washize.
Ati ‘‘Ibyo twateganyaga twabigezeho ugereranyije n’umwaka ushize. Byatweretse ko n’abafite konti muri banki bashobora gukoresha ikoranabuhanga cyane ko iyo mikoranire ihinduka.’’
Cogebanque Plc ifite amashami 28 mu gihugu hose aho ifite ibyuma bya ATM 34, aba-agents barenga 600 bayifasha gutanga serivisi zo gufunguza konti, kubitsa no kubikuza zirimo n’izifashisha ikoranabuhanga binyuze muri Internet Banking, Mobile Banking, smart cash card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose.
Amafoto: Niyonzima Moïse
",https://m.igihe.com/ubukungu/article/ishimwe-rya-cogebanque-yifashishije-tour-du-rwanda-mu-gusangiza-abanyarwanda,Business
Abacuruzi bo mu Rwanda mu nzira yo gushaka ahandi batumiza ibicuruzwa kubera coronavirus,"Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
U Rwanda rutumiza mu Bushinwa ibikoresho by’ikoranabuhanga n’amashanyarazi, imashini, ibikoresho byo kubaka, ibicuruzwa bikozwe mu ibumba, inkweto, imyenda, ibinyabiziga n’ibindi bitandukanye.
Umunyamabanga wa kabiri ushinzwe ubukungu n’ubucuruzi muri ambasade y’u Bushinwa mu Rwanda, Li Zhen, yabwiye Rwanda Today ko nyuma y’aho RwandAir ihagarikiye ingendo zayo zerekeza mu Bushinwa kuva ku ya 31 Mutarama 2020, byagize ingaruka ku ngendo n’ibikorwa by’ubucuruzi hagati y’ibihugu byombi.
Ati “Ingaruka ku buryo bwo guhererekanya ibicuruzwa zageze no ku mishinga imwe n’imwe ikomeje gukorwa ishingiye ku bikoresho fatizo biva mu Bushinwa.“
Li Zhen yakomeje avuga ko u Bushinwa bwafashe ingamba nyinshi nko gushyiraho ikigega nterankunga kidasanzwe, kugabanya imisoro, kongera amafaranga y’ingengo y’imari no koroshya uburyo bwo kongera kwemerera inganda gukora mu rwego rwo kwihutisha kongera umusaruro w’inganda no gutera inkunga amasoko, hanashyirwa ingufu mu gukumira icyorezo cya coronavirus.
Usibye intara ya Hubei, ifite umurwa mukuru Wuhan ari na wo icyorezo cyatangiriyemo, izindi ntara zasubukuye ibikorwa byo gukora ibicuruzwa byari bisanzwe bikorwa. Mu ntara zimwe na zimwe, igipimo cyo gusubukura imirimo kimaze kugera kuri 70 %.
Icyakora ibiciro by’ibicuruzwa bitumizwa mu Bushinwa biteganyijwe ko bizamuka mu mezi ari imbere, niba ikwirakwira rya Coronavirus ridahagaritswe.
Umunyamabanga Uhoraho muri Minisiteri y’Ubucuruzi n’Inganda, Michel Sebera yagize ati ""Dutangiye kubona igabanuka ry’ibicuruzwa ku isoko, ariko kandi ibintu bishobora kurushaho kugenda nabi mu mezi ari imbere.""
Urugaga rw’abikorera mu Rwanda rwagaragaje ibihugu nka Turikiya, u Buhinde, Dubai na Misiri nk’ahandi haturuka ibicuruzwa byavaga mu Bushinwa.
Kugeza ubu batiri ya telefone yari isanzwe igura amafaranga ibihumbi 10 ($ 10), yageze ku bihumbi hafi 15 by’amafaranga y’u Rwanda ($ 15); ikirahure cya telefone ya iPhone 6 cyaguraga amafaranga 20 000 ($ 20), ubu ni hafi 25 000 ($ 25) cyangwa 30 000 ($ 30) mu maduka amwe n’amwe.
Izabiriza Jeanne, Umuyobozi Mukuru wa Heart of Africa Trading, isosiyete itumiriza ibicuruzwa mu Bushinwa abacuruzi benshi bakorera i Kigali yavuze ko bari gukorana na PSF kugira ngo barebe ko hari ahandi bakura ibicuruzwa.
Ati ""Itsinda rya mbere rizerekeza muri Turikiya kuya 9 Werurwe, ariko na none bizatwara igihe kugira ngo turangure ibicuruzwa tunabihabwe; hagati aho tuzahura n’igabanuka ry’ibicuruzwa ku isoko.""
Izabiriza yavuze ko abacuruzi benshi baheruka gutumiza ibicuruzwa mu Bushinwa hagati y’Ugushyingo na tariki ya 15 Ukuboza 2019, bityo bakaba bagombaga kwinjiza ibindi bicuruzwa bishya muri Gashyantare, ariko bikaba bitarashobotse kubera iki cyorezo.
Guhungabana k’ubucuruzi bw’ikoranabuhanga
Gufunga amabanki mu Bushinwa byakomeje iki kibazo, kubera ko bitashobokaga koherereza amafaranga abacuruzi bo mu Bushinwa kugira ngo na bo babe babasha kuboherereza ibicuruzwa.
Clement Ishimwe, usanzwe atumiza ibikoresho by’ikoranabuhanga mu Bushinwa, yavuze ko batajyaga barenza ukwezi batagiye mu Bushinwa kurangura ibindi bicuruzwa, ndetse bamwe bajyagayo buri cyumweru, ariko ubu ngo babuze uko basubirayo.
Ati ""Nta gihugu gishobora kuduha ibyo u Bushinwa bwajyaga buduha mu bijyanye n’ibicuruzwa bihendutse"".
Abacuruzi bo mu Rwanda basanzwe bagurisha ikawa, urusenda n’ibindi bicuruzwa bifite agaciro kari hagati y’ibihumbi 10 na 20 by’amadorari binyuze ku rubuga rw’ikoranabuhanga rwa Alibaba kuri ubu babuze uko bohereza ibicuruzwa byabo mu Bushinwa.
Umuyobozi ushinzwe ubucuruzi n’iyamamazabikorwa muri Gorillas coffee, Benjamin Nkurunziza, yagize ati ""Twahagaritse by’agateganyo ibikorwa byacu, ntidushobora kwakira ubundi busabe bw’abashaka ibicuruzwa byacu kubera icyorezo cya Coronavirus, ndetse n’abo twari tumaze kubona ntitwashoboye kubagezaho ibyo basabye; ibintu byose byarahagaze.""
Umuyobozi Mukuru wa RwandAir, Yvonne Makolo yavuze ko kuva RwandAir yafungura inzira yerekeza Guangzhou muri Kamena umwaka ushize; byageze mu Kwakira 2019 ingendo eshatu za buri cyumweru zigaragara nk’izari zihagije, kuko byatumye RwandAir iba kimwe mu bigo bitwara abagenzi mu ndege byunguka cyane.
Makolo ati “Turi gukurikiranira hafi uko iki cyorezo kiri gukwirakwira ku isi, tunakora imibare y’uburyo bizatugiraho ingaruka by’umwihariko, cyane cyane ko ari ikibazo ku bagenzi no ku mizigo. Turi gukorana na Minisiteri y’ubuzima n’abandi bafatanyabikorwa bose.”
Kubera ubushyamirane buri hagati ya Uganda n’u Rwanda, benshi mu banyamuryango b’Urugaga rw’Abikorera mu Rwanda batangiye gutumiza ibicuruzwa bakeneye muri Aziya. Urugaga rw’Abikorera mu Rwanda rwanatangije ikigega cyorohereza abacuruzi benshi gutumiza ibicuruzwa mu Bushinwa, ibintu byongereye umubare w’abanyarwanda batumiza ibicuruzwa mu Bushinwa.
Gusa ubu benshi muri bo bagowe no gutumiza ibyo bakeneye mu Bushinwa batangiye gutekereza kuyoboka inzira ya Kenya na Tanzania, aho abacuruzi baho bagifite ububiko buhagije.
Muri raporo ngarukakwezi yasohowe n’Ikigo cy’Igihugu cy ‘Ibarurishamibare ku bucuruzi bwo hanze y’igihugu yasohotse mu kwezi k’Ukuboza 2019, u Rwanda rwatumije mu Bushinwa ibicuruzwa bifite agaciro ka miliyoni 86,67 z’amadolari, bingana na 26% by’ibicuruzwa byose byatumijwe mu mahanga ndetse rwohereza mu Bushinwa ibicuruzwa bifite agaciro ka miliyoni 1,14 z’amadorali.
Banki Nkuru y’Igihugu igaragaza ko ibicuruzwa bituruka mu Bushinwa bingana na 20 ku ijana by’ibikomoka mu mahanga byinjira mu Rwanda buri mwaka.
Prof Thomas Kigabo, impuguke mu by’ubukungu muri Banki Nkuru y’u Rwanda, aherutse kuvuga ko hakiri kare ko u Rwanda rwamenya ingaruka ruzaterwa na Coronavirus ku bukungu bwarwo.
Ni mu gihe ubukungu bw’u Rwanda buteganyijwe kuzazamuka ku rugero rurenga gato 10% mu 2020, ariko bikaba byitezwe ko bushobora kuzagabanya umuvuduko nkuko byagenze ku bihugu byo mu karere bisanzwe byiringiye cyane isoko ryo mu Bushinwa.
",https://m.igihe.com/ubukungu/ubucuruzi/article/abacuruzi-bo-mu-rwanda-mu-nzira-yo-gushaka-ahandi-batumiza-ibicuruzwa-kubera,Business
"Hatangijwe imurika ry’ibyakorewe muri Oman, rifungura amarembo y’ubucuruzi hagati y’u Rwanda na Oman (Amafoto)","Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Imurikagurisha ry’ibikorerwa muri Oman (Omani Products Exhibition: OPEX) ry’iminsi ine ryatangijwe kuri uyu wa Gatandatu tariki 29 Gashyantare 2020 riri kubera muri Kigali Convention Centre, rizanye abamurika barenga 80 bahagarariye ibigo n’inganda bikomeye muri Oman.
Ibimurikwa birimo ibicuruzwa by’inganda zitunganya ibiribwa n’ibikomoka mu Nyanja, ibikoresho by’ubwubatsi n’ibyo mu nzu, ibijyanye n’uburezi, ubukerarugendo, amavuta n’imibavu, ubukorikori n’ubugeni. Hari kandi ibijyanye na serivisi z’ubuzima, ibikoreshwa mu gukwirakwiza amazi n’amashanyarazi nk’amatiyo n’insinga, ibyerekeye ikoranabuhanga, gupfunyika ibicuruzwa bitandukanye n’ibindi.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yavuze ko umubano wa Oman n’u Rwanda mu bya dipolomasi umeze neza bakaba bifuza kuzamura n’ushingiye ku bucuruzi n’ishoramari ari nayo ntego y’iryo murikagurisha.
Ati “Intego ni ukuzamura ubucuruzi hagati y’u Rwanda na Oman, umubano mu bya Politiki umeze neza, amateka yerekana ko ukomeye cyane, ariko imikoranire mu by’ubukungu ntabwo ikomeye nkawo, turashaka gukomeza uwo mubano tugira amamurikagurisha nk’iri kugira ngo abanyarwanda bamenye ibikorerwa muri Oman cyangwa bagure ibicuruzwa. Hari n’abanya-Oman bazifuza kuzana ibicuruzwa byabo mu Rwanda.”
Ni imurikabikorwa rya mbere Oman ikoreye mu Rwanda, rikaba irya kane muri Afurika naho muri rusange ni irya 10 mu yo bakorera hanze ya Oman.
Eng. Ahmed Bin Hassan yavuze ko ku ruhande rw’u Rwanda bafunguye amarembo y’ubufatanye mu by’ubucuruzi n’ishoramari.
Ati “Nibwo bwa mbere mu Rwanda ariko turizera ko dufunguye amarembo mu bijyanye n’ubucuruzi hagati y’ibihugu byombi.”
Minisitiri w’Ubucuruzi n’Inganda w’u Rwanda, Soraya Hakuziyaremye yavuze ko u Rwanda ruzashyigikira iyo mikoranire, asaba abanyarwanda kubyaza umusaruro ayo mahirwe.
Ati “Ndasaba abazitabira imurikagurisha kubyaza umusaruro aya mahirwe no kunoza imikoranire mu by’ubucuruzi ku rwego rwo hejuru rushoboka.”
Abaje kumurika babwiye IGIHE ko biteguye kuganira n’abanyarwanda ku mikoranire itandukanye irimo kuba bajya kurangurayo ibicuruzwa cyangwa guhagararira inganda n’ibigo byabo mu Rwanda.
Umuyobozi wa sosiyete yitwa Aljoory Boukbar ikora imibavu y’umwimerere mu bimera biboneka muri Oman cyane cyane igiti cyitwa frankincence, Muna Al Shukairi yavuze ko baje mu Rwanda kumurika ibyo bakora ariko banashaka gukorana n’abanyarwanda bakaba bahafungura iduka ricuruza iyo mibavu.
Ati “Ducururiza muri Oman ariko turi gushaka n’andi masoko hanze nko kuba twaribona mu Rwanda no mu bindi bihugu hirya no hino ku Isi.”
Nyuma y’amasaha make imurikagurisha rifunguwe, Umuyobozi w’uruganda rukora insinga z’amashanyarazi muri Oman (National Cable Factory LLC) Ali Mohd Masahli yabwiye IGIHE hari abari bamaze kumwereka ko bakeneye kumenya ibyo uruganda ahagarariye rukora kuburyo bizeye ko iminsi ine izarangira babonye abafatanyabikorwa.
OPEX ni gahunda yo guteza imbere ibikorerwa muri Oman binyuze mu mamurikabikorwa atandukanye. Yatangiye mu 2012 itangirijwe i Riyadh muri Arabie Saoudite ikaba yaratumye ibikorerwa muri Oman ubu byoherezwa mu bihugu birenga 140.
Imurikabikorwa ryatangijwe kuri uyu wa 29 Gashyantare 2020 rizajya ritangira kuva saa tanu z’amanywa kugeza saa moya z’umugoroba buri munsi kugeza ku itariki 3 Werurwe 2020 rizasoreswaho.
Amafoto: Uwihanganye Hardi
",https://m.igihe.com/ubukungu/ubucuruzi/article/hatangijwe-imurika-ry-ibyakorewe-muri-oman-rifungura-amarembo-y-ubucuruzi,Business
Cogebanque yegereje abakunzi b’amagare serivisi zo kwizigamira (Amafoto),"U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
Intego igihugu cyihaye izagerwaho bigizwemo uruhare n’inzego zitandukanye n’ibigo bitanga serivisi z’imari kuko umutekano w’amafaranga uba wizewe.
Mu kwegera no gusobanurira Abanyarwanda ibyiza byo kwizigamira, Banki Nyarwanda y’Ubucuruzi ya Cogebanque imaze imyaka umunani itera inkunga umukino w’amagare uri mu ikunzwe mu Rwanda yifashishije isiganwa rya 2020 mu kubagezaho ubwo butumwa.
Cogebanque ifasha abakunzi b’amagare muri buri gace gasorezwamo isiganwa gufunguza konti, kubitsa, kohereza no kubikuza amafaranga yabo kandi mu mutekano usesuye.
Mu Gace ka Kane ka Tour du Rwanda 2020 ka Rusizi-Rubavu kegukanywe n’Umunya-Erythrée Natnael Tesfatsion, Cogebanque yasangije ab’i Rubavu uko bakwizigamira.
Kabera Epimaque ukora akazi k’ubukanishi n’ubushoferi yishimiye ko yafunguje konti muri Cogebanque akabona amahirwe yo kwinjira muri tombola.
Yagize ati “Batuganirije kuri serivisi za Cogebanque, numva ari nziza nyinjiramo. Nafunguje konti ndabitsa mbona amahirwe yo kwinjira mu cyuma gitanga amafaranga, ntsindira ibihumbi 17 Frw.’’
“Kwizigamira ni ukwiteganyiriza, kuko ubitsa ukabikuza kandi isaha n’isaha ukamenya aho ubariza amafaranga yawe. Ahantu amafaranga aba abitse haba hatekanye ndetse ushobora no kubona inguzanyo ukiteza imbere.’’
Uyu mugabo w’imyaka 30 utuye mu Murenge wa Gisenyi mu Karere ka Rubavu yashishikarije abadakorana na banki gukanguka bakagana ‘Cogebanque ikabibafashamo’.
Cogebanque Plc imaze imyaka 20 itanga serivisi za banki mu Rwanda aho yahinduye ubuzima bw’abayigana binyuze mu kubafasha kubona no gukoresha serivisi zitandukanye z’imari.
Ni umuterankunga w’imena wa Tour du Rwanda 2020 ndetse ihemba umukinnyi uzamuka cyane kurusha abandi muri buri gace. Ni igihembo cyerekana ubwiza bw’u Rwanda nk’igihugu cy’imisozi igihumbi n’iyi banki nk’itanga serivisi mpuzamahanga.
Cogebanque ifite konti zitandukanye zo kwizigamira! Zirimo Konti Teganya igufasha kuzigama buri kwezi, wabitsaho igihe icyo aricyo cyose ndetse n’amafaranga uko yaba angana kose; Konti Nteganyiriza Minuze igufasha kuzigamira amashuri y’abana; Konti Iyubakire igufasha kwizigamira inzu; Konti Shobora igufasha kugera ku mushinga wawe n’ubwizigame bw’igihe kirekire (Term deposit).
Konti za Cogebanque zemerewe abakiliya bose, zihuriye ku kubafasha kuzigama amafaranga mu buryo bworoshye kandi butekanye, nta mufuragiro w’ukwezi zicibwa ndetse zirungukirwa mu buryo bushimishije.
Teganya ni konti ishamikiye ku y’umukiliya, ishobora kubitswaho amafaranga ayo ariyo yose. Uyikoresha abitsaho igihe cyose kandi agakomeza kungukirwa bitewe n’amafaranga ayiriho. Amafaranga yazigamywe atangira kubyara inyungu iyo angana na 50.001 Frw.
Mu gufasha abategura ahazaza h’abana babo mu masomo, Cogebanque yanashyizeho Konti Nteganyiriza Minuze ifasha abazigamira amashuri y’abana.
Abayikoresha buri kwezi bazigama amafaranga ndetse bashobora kongera umubare w’ubwizigame igihe babishakiye, bibaha amahirwe yo kubona inyungu ihanitse.
Amafoto: Niyonzima Moïse
",https://m.igihe.com/ubukungu/article/cogebanque-yegereje-abakunzi-b-amagare-serivisi-zo-kwizigamira-amafoto,Business
Ibicuruzwa by’umwimerere: Isezerano ku bazitabira Expo y’ibyakorewe muri Oman rigiye kubera i Kigali,"Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Iri murikagurisha riri butangire kuri uyu wa 29 rikazasozwa ku wa 3 Werurwe 2020, rizitabirwa n’abacuruzi n’abashoramari basaga 80 baturutse muri Oman, aho biteguye kumurika ibikoresho by’ubwubatsi nk’amatiyo ya pulasitiki n’ay’ibyuma, insinga z’amashanyarazi n’iza fibre optique, sima n’ibindi byinshi.
Hazaba hari kandi n’ibikoreshwa mu buhinzi nk’amafumbire; ibikoresho byo mu rugo nk’ameza n’utubati; imitako y’ubukorikori; ibikomoka kuri peterori; ubuvuzi n’imiti y’ubwoko butandukanye; ibiribwa nk’amafi, amavuta, ikawa; ibikoresho bikozwe mu byuma, ubutare; imibavu n’ibindi bihuriye ku mwimerere w’ibikomoka muri Oman.
Hazaba hari kandi ibikoresho by’ikoranabuhanga, serivisi za leta, uburezi, n’itangazamakuru biri mu mwihariko uzanywe n’iri murikagurisha.
Iri murikabigurisha ryiswe OPEX ryateguwe n’ikigo cyo muri Oman gishinzwe ishoramari no guteza imbere ibyoherezwa mu mahanga (Ithraa) n’urwego rushinzwe ubucuruzi n’inganda, Madayn.
Abategura iri murikagurisha bavuga ko ari uburyo bwiza bwo guhaha ku biciro byiza ndetse no ku bacuruzi bifuza kurangura ibicuruza bifite umwihariko kandi bihendutse.
Umuyobozi wa Komite itegura iri murikagurisha, Ayman bin Abdullah Al Hasani yavuze ko ibikoresho n’ibicuruzwa byakorewe muri Oman byujuje ubuziranenge mpuzamahanga ari naho bahera bavuga ko ibicuruzwa byabo bizishimirwa mu Rwanda.
Ati “Nta gushidikanya dufite ku bwitabire bw’Abanyarwanda muri iri murikagurisha kuko ibyakorewe iwacu byizewe ku rwego mpuzamahanga, ibyo bikaba byarigaragaje mu mamurikagurisha yabereye muri Qatar, Arabie Saoudite no muri Leta Zunze Ubumwe z’Abarabu.”
Umuyobozi wa Ithraa, Maymuna al Adawi yavuze ko kuba ubukungu bw’u Rwanda bukomeje kuzamuka ubutitsa, bikwiriye kubera urugero ibindi bihugu bya Afurika.
Yavuze ko uko gutera imbere k’ubukungu bw’u Rwanda no kuba butajegajega ari byo bituma abashoramari mpuzamahanga bifuza kuza kuhashora imari.
Yagize ati “Mu gihe ibihugu bitandukanye byari bizwiho kohereza ibicuruzwa hanze biri kujegajega mu bukungu, u Rwanda rwo rukomeje kongera umusaruro rukura mu byoherezwa hanze.”
Oman imaze kuba igihugu cyigaruriye imitima y’abashoramari benshi bo hirya no hino ku isi kubera umutungo kamere wa peterori gifite n’iterambere ry’inganda by’umwihariko izikora ibyuma ryashinze imizi muri kiriya guhugu.
Iki gihugu gituranye na Leta Zunze Ubumwe z’Abarabu, hafi na Dubai, kikaba kigizwe n’imisozi, ubutayu n’imirambi hafi y’inyanja. Abaturage bacyo basaga miliyoni 4.5, biganjemo abayisilamu.
Nibura umuturage umwe wa Oman abarirwa ko yinjiza amadolari asaga ibihumbi 15 buri mwaka, ni ukuvuga asaga miliyoni 14 Frw.
Inkuru bijyanye: Ibyo wakwitega mu imurikagurisha ry’ibicuruzwa byo muri Oman rigiye gutangira i Kigali
",https://m.igihe.com/ubukungu/ubucuruzi/article/ibicuruzwa-by-umwimerere-isezerano-ku-bazitabira-expo-y-ibyakorewe-muri-oman,Business
"COVID-19: Koperative Umwalimu Sacco yorohereje abayifitemo inguzanyo, ihagarika kubara inyungu z’ubukererwe ","Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Mu gihe cy’amezi atatu kandi, yahagaritse kubara inyungu z’ubukererwe ku nguzanyo zishyurwa buri kwezi.
Itangazo ryashyizweho umukono n’umuyobozi mukuru w’iyo Koperative, Uwambaje Laurence, rivuga ko Koperative Umwalimu Sacco yiteguye gutanga amezi atatu hatishyurwa inguzanyo, bakazavugurura amasezerano nyuma ya COVID-19.
Rigira riti “Umwalimu Sacco yiteguye gutanga igihe kigera ku mezi atatu hatishyurwa inguzanyo ku bo bigaragara ko imishinga bashoyemo izo nguzanyo ari nayo yaturukagamo ubwishyu yagizweho ingaruka n’ihagarikwa ry’imirimo bityo bakazavurugururirwa amasezerano y’inguzanyo nyuma y’ibi bihe bikomeye turimo.”
Iyi Koperative ivuga ko uko koroherezwa binareba abanyamuryango batazahabwa imishahara yabo nk’uko bisanzwe, cyane cyane abarimu bigisha mu bigo byigenga.
Umwalimu Sacco itangaza kandi ko “yiteguye gufasha abanyamuryango bayo bafite inguzanyo zishyurwa ku mushahara mu gihe izo nguzanyo zashowe mu mishinga ibyara inyungu zunganiraga iyo mishahara, isubika ubwishyu bw’ishyingu (Capital) mu mezi atatu hagakomeza kwishyurwa inyungu gusa bityo igihe inguzanyo yari kuzarangirira kikaziyongeraho ayo mezi ishyingu ritishyuwemo”.
Iyo Koperative yanatangaje ko yiteguye gufasha abanyamuryango bayo bose, ihagarika kubara inyungu z’ubukererwe ku nguzanyo zishyurwa buri kwezi mu gihe cy’amezi atatu guhera muri Mata kugeza muri Kamena 2020”.
Itangazo rivuga ko abanyamuryango bifuza guhabwa izo serivisi bakohereza ubusabe bwabo kuri email: [email protected] ndetse n’izabacungamutungo b’amashami atandukanye basabiyemo inguzanyo cyangwa bakabahamagara kuri telefoni zabo ziri ku mugereka bakabafasha kubona ubufasha bwose bakeneye.
Umwalimu Sacco utangaza ko abanyamuryango bazaba bahawe imwe muri izo serivisi batazemererwa guhabwa indi nguzanyo iyo ariyo yose kugeza ibihe byo kwirinda Coronavirus birangiye ndetse ngo abashoboye gukomeza kwishyura inguzanyo bazakomeza bazishyure.
Iyi Koperative yafashe icyo cyemezo mu rwego rwo korohereza abanyamuryango kubera ko hari abagiye bafata inguzanyo ku mishahara bakazikoresha mu bikorwa bibyara inyungu bishobora kuba byarahagaze muri iki gihe kubera icyorezo cya Coronavirus kandi ubwishyu buturuka ku mishahara hamwe n’inyungu zikomoka kuri iyo mishinga.
",https://m.igihe.com/ubukungu/article/covid-19-koperative-umwalimu-sacco-yorohereje-abayifitemo-inguzanyo-ihagarika,Business
COVID-19: U Buyapani bwashoye miliyari hafi igihumbi zo kuzahura ubukungu,"Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Minisitiri w’Intebe Shinzo Abe kuri uyu wa Mbere yatangaje ko miliyari 989 zigiye kwifashishwa mu kuzahura ubukungu n’ubucuruzi bwari butangiye guhura n’ihungabana.
Mu mafaranga yatanzwe harimo miliyari zo gufasha imiryango n’abafite ubucuruzi buciriritse batakibasha kugira icyo binjiza kubera amabwiriza yo kwirinda Coronavirus. Harimo kandi amafaranga yo kuziba icyuho cy’imisoro yinjiraga ndetse n’ayo gufasha za banki gutanga inguzanyo zitagira inyungu.
Biteganyijwe ko amakuru arambuye ku cyo ayo mafaranga azakoreshwa azatangazwa mu kiganiro n’abanyamakuru Minisitiri w’Intebe Shinzo azatanga kuri uyu wa Kabiri.
U Buyapani ni kimwe mu bihugu bike bimaze gushora amafaranga menshi mu kuzahura ubukungu bwabyo muri ibi bihe by’ihungabana ry’ubukungu ryatewe n’icyorezo cya Coronavirus nkuko CNN yabitangaje.
Mu kwezi gushize, Leta Zunze Ubumwe za Amerika zatanze miliyari ibihumbi bibiri z’amadolari yo gufasha kuzahura ubukungu. Niyo mafaranga menshi y’ingoboka yo kuzahura ubukungu icyo gihugu cyarekuye mu mateka yacyo.
Ibindi bihugu birimo u Bufaransa, u Budage, u Bwongereza, u Butaliyani na Espagne nabyo byatangaje ko bifite imigambi yo gushora menshi mu kuzahura ubukungu bwabyo.
Kugeza kuri uyu wa Mbere u Buyapani bufite abarwayi ba Coronavirus 3600 naho abamaze gupfa ni 85.
",https://m.igihe.com/ubukungu/article/covid-19-u-buyapani-bwashoye-miliyari-hafi-igihumbi-zo-kuzahura-ubukungu,Business
Leta yagaragaje uko miliyari 100 Frw zatanzwe na IMF zizakoresha n’ingaruka zitezwe mu bukungu,"Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
Ni inguzanyo u Rwanda rwahawe nyuma y’icyumweru kimwe ruyisabye, ikaba iri ku nyungu ya 0%, ikazishyurwa mu gihe cy’imyaka 10 uhereye mu myaka itanu n’igice iri imbere.
Minisitiri w’Imari n’Igenamigambi, Dr Ndagijimana Uzziel, yabwiye RBA, ko aya mafaranga atagenewe umushinga runaka, ahubwo ari ayajya mu ngengo y’imari akaziba icyuho giterwa n’uko muri iki gihe leta igomba gukoresha amafaranga menshi cyane cyane nko mu rwego rw’ubuzima.
Ati “Kugira ngo haboneke ibyangombwa byose byo gupima abantu, kuvuza ababonetseho uburwayi no kubona ibikoresho bitandukanye ndetse no gutabara abaturage badafite imirimo bakeneye iby’ibanze cyane cyane nk’ibyo kurya, ibyo ni ibintu bitari biteganyijwe mu ngengo y’imari byasabye ko dukoresha ayo dufite ariko dushaka n’andi yo kugira ngo azibe icyo cyuho”.
Minisitiri Ndagijimana avuga ko kimwe n’ahandi ku Isi, icyorezo cya Coronavirus kizagira ingaruka ku izamuka ry’ubukungu bw’u Rwanda, aho muri uyu mwaka bushobora kuzazamuka kuri 5.1% aho kuba 8.1% nk’uko byari byitezwe.
Ati “Ingengo y’imari izagirwaho ingaruka n’ubwoko bubiri; icya mbere ni uko amafaranga yagombaga kwinjira mu isanduku ya leta ava mu misoro azagabanuka urebye no ku bucuruzi byagaragaye ko amahoro yatangiye kugabanuka avuye ku bitumizwa hanze ariko n’imisoro y’imbere mu gihugu bitewe n’uko ibikorwa nabyo byasubiye inyuma, birasobanura ko n’imisoro ivamo nayo izagabanuka”.
“Icyuho cya kabiri kijyanye no gukoresha amafaranga menshi mu bintu bitunguranye. Twasubiye mu mibare yacu ijyanye n’imizamukire y’ubukungu, muzi ko umwaka ushize twari twageze ku muvuduko w’umusaruro mbumbe wa 9.4% ubwo ni 2019, muri uyu mwaka kubera nyine icyorezo, ubu twasubiye mu mibare dufatanyije n’ikigega mpuzamahanga cy’imari turateganya ko umuvuduko wamanuka ukagera kuri 5.1%”.
Uretse guhabwa inguzanyo na IMF, u Rwanda ruri mu biganiro na Banki y’Isi na Banki Nyafurika Itsura amajyambere, mu gushaka amafaranga yo kuziba icyuho mu bukungu bwarwo no guhangana na Coronavirus.
Minisitiri Ndagijimana asobanura ko izi nguzanyo nta kibazo zizateza ubukungu bw’igihugu kuko nk’iyatanzwe na IMF, izatangira kwishyura mu myaka itanu n’igice kandi ubukungu buzaba bwarazamutse ku buryo n’ubushobozi bwo kwishyura buzaba bwaramaze kwiyongera.
Ikindi kandi ni uko buri gihugu kiguza gishingiye ku bushobozi bwo kwishyura, bityo kikaba kitafata amafaranga arengeje ubushobozi busanzwe buteganyijwe bwo gukoresha inguzanyo.
Minisiteri y’Ubuzima mu Rwanda yatangaje ko kugeza kuri uyu wa 3 Mata 2020, umubare w’abarwayi ba Coronavirus mu gihugu umaze kugera kuri 89.
Inkuru bifitanye isano: IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus
",https://m.igihe.com/ubukungu/iterambere/article/leta-yagaragaje-uko-miliyari-100-frw-zatanzwe-na-imf-zizakoresha-n-ingaruka,Business
"Coronavirus: BK yorohereje abo yahaye inguzanyo, itanga miliyoni 282 Frw zo gufasha abatishoboye","Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
 	Abafite ibikorwa byahungabanye bashobora guhabwa amezi atatu batishyura inguzanyo
 	Abifuza gukomeza kwishyura bazakurirwaho inyungu z’ubutinde
 	BK igiye gushyikiriza Leta miliyoni 282 Frw zo gufasha abatishoboye
Guverinoma y’u Rwanda ikomeje gukora ibishoboka byose mu gukumira icyorezo cya Coronavirus cyugarije Isi, ndetse iheruka gufata icyemezo cyo guhagarika ibikorwa bituma abantu bahurira hamwe birimo iby’ubucuruzi, abantu basabwa kuguma mu rugo ndetse imipaka irafungwa. Inama y’abaminisitiri iheruka kwemeza ko icyo gihe cy’ibyumweru bibiri kizongerwaho iminsi 15.
Izi ngamba ni ingenzi mu gukumira Coronavirus, ariko zahungabanyije ibikorwa bitandukanye by’ubukungu ku buryo bikeneye kunganirwa, kugira ngo umunsi icyorezo cyagiye ku ruhande, ibikorwa bizasubire ku murongo.
Abatewe impungenge cyane n’iki cyorezo barimo abaryaga ari uko uwo munsi bakoze n’abacuruzi bafite inguzanyo ariko ibikorwa byabo byahagaze, kandi nta muntu uzi igihe ikibazo kizarangirira.
Banki ya Kigali nka banki ya mbere mu Rwanda inatanga inguzanyo nyinshi, yafashe ibyemezo bikomeye mu gushyigikira abakiliya bayo kimwe n’abanyarwanda batishoboye, bari mu bihe bitoroshye by’ubukungu kubera Coronavirus.
Mu byemezo byashyizwe ahagaragara kuri uyu wa Gatanu, ubuyobozi bwa Banki ya Kigali bwashimangiye ko “Banki ya Kigali yiteguye gutanga igihe kigeze ku mezi atatu hatishyurwa inguzanyo ku bo bigaragara ko ubukungu bwabo bwagizweho ingaruka n’ibi bihe bikomeye turimo.”
Yakomeje iti “Abakiliya bifuza gukomeza kwishyura inguzanyo zabo, tuzabakuriraho inyungu z’ubutinde ku nguzanyo zishyurwa buri kwezi, harimo n’inguzanyo za BKquick ndetse hakurweho inyungu z’ubutinde kuri Credit Card mu mezi ya Werurwe, Mata na Gicurasi 2020.”
Banki ya Kigali yatangaje ko abakiliya bifuza gufashwa muri ubwo buryo, bahamagara abakozi ba banki bakorana umunsi ku wundi cyangwa abayobozi b’amashami basabiyemo inguzanyo, bakabafasha kubona ubufasha bwose bakeneye kuri banki ""muri iki igihe gikomeye turimo.""
BK yatanze miliyoni 282 Frw zo gufasha abatishoboye
Banki ya Kigali yanatangaje ko mu rwego rwo gufasha imiryango ihanganye n’iki kibazo cya Coronavirus, Umuryango wa Banki ya Kigali uzatanga ku bihembo bigenerwa abakozi bayo, mu gutera inkunga ikigega cya COVID-19 Solidarity Fund.
Iyi banki yakomeje iti ""Ubuyobozi bwa Banki ya Kigali buzashyikiriza Leta 282,000,000 Frw, akaba ari nayo izakurikirana uko ayo mafaranga azakoreshwa mu gufasha imiryango itishoboye yagezweho n’ingaruka z’iki cyorezo.”
Ni inkunga izunganira cyane ibikorwa bikomeje byo gushyikiriza amafunguro abantu batakiva mu rugo kubera ingamba zafashwe, kandi bararyaga ari uko bakoze.
BK ivuga ko muri ibi bihe bitoroshye, imibereho myiza y’Abaturarwanda iyiha agaciro gakomeye, ibizeza gukomeza kubaha serivisi zose za banki cyane cyane bifashisha imiyoboro y’ikoranabuhanga.
Ikomeza iti “Twiyemeje gukomeza gutanga umusanzu wacu mu guharanira umutekano wa buri wese mu rugamba rwo kwirinda icyorezo cya Coronavirus.”
Kugeza kuri uyu wa Kane Minisiteri y’Ubuzima yari imaze gutangaza ko abanduye Coronavirus mu Rwanda ari 84. Ku rwego mpuzamahanga abamaze kuyandura barenze miliyoni imwe, abapfuye ni ibihumbi 45 naho abakize ni ibihumbi 220.
Mu rwego rwo gukumira iyi ndwara, ibihugu byahagaritse ubucuruzi mpuzamahanga ndetse ibyinshi byamaze gusaba abaturage kuguma mu ngo guhera muri Aziya, u Burayi, Amerika, Océanie na Afurika, ku buryo ubukungu bw’ibihugu n’ibikorwa by’abaturage byahungabanye.
Banki Nkuru y’u Rwanda iheruka kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus. Hanashyizweho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
Kugeza ku wa 31 Ukuboza 2019, inguzanyo Banki ya Kigali yatanze zazamutseho 19.3% ugereranyije n’umwaka wabanje, zigera kuri miliyari 678 Frw.
Kugeza kuri iyo tariki, BK yari imaze guha serivisi abakiliya 331,000 n’abakiliya banini 24,000. Ifite amashami 68, ibyuma 94 bya ATM n’ibyuma 2,233 bya POS bikoreshwa mu kwishyurana mu ikoranabuhanga, mu rwego rwo gukomeza kwirinda guhererekanya amafaranga mu ntoki hanirindwa ikwirakwira rya Coronavirus.
Mu gihembwe cya kane cy’umwaka ushize wa 2019, umutungo mbumbe wa BK warenze miliyari 1000 Frw nyuma yo kuzamuka 19.3% mu gihe inyungu yayo yageze kuri miliyari 37.3 Frw, bingana n’izamuka rya 36.3%.
",https://m.igihe.com/ubukungu/article/coronavirus-bk-yorohereje-abo-yahaye-inguzanyo-itanga-miliyoni-282-frw-zo,Business
BPR Plc yemereye abayifashemo inguzanyo kongera igihe cyo kwishyura ,"Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Ni inkuru nziza ku bakiliya b’iyi banki, kuko muri iki gihe mu buryo bwo gukumira ikwirakwira rya Coronavirus mu gihugu, ibikorwa byinshi byahagaritswe, abaturage basabwa kuguma mu rugo, ingendo hagati y’uturere n’imipaka bigafungwa.
Bamwe mu bafite impungenge ni abacuruzi bafashe inguzanyo muri banki, ibikorwa bikaba byarahagaze kandi bafite inshingano zo kwishyura buri kwezi ideni bafashe.
BPR Plc yatangaje ko yiteguye gufasha abakiliya bayo, bakongererwa igihe cyo kwishyura, yaba amafaranga bagurijwe cyangwa inyungu zayo, mu gihe ibikorwa byabo bicyisuganya kubera ingaruka za COVID-19.
Umuyobozi Mukuru wa BPR Plc, Maurice Toroitich, yabwiye IGIHE ko ubu buryo buzunganira cyane abantu barimo guhura n’ingaruka z’iki cyorezo.
Ati “Birareba umukiliya wese uzagaragaraza ko ibikorwa bye byahungabanyijwe na COVID-19, kubera ko twumva neza uburyo barimo guhura n’ibibazo by’amikoro.”
Iyi banki ivuga ko izakira ubusabe bw’abakiliya bayo, buri kibazo kikazajya gisuzumwa hakurikijwe ingaruka zigaragazwa ibikorwa byagize kubera Coronavirus.
Kugeza ubu ntabwo biramenyekanya igihe Coronavirus izamara mu Rwanda cyangwa ingaruka izagira mu buryo bwimbitse, nubwo iz’ibanze zatangiye kugaragara.
BPR Plc ivuga ko abagizweho ingaruka bashobora gusaba koroherezwa kwishyura inguzanyo banditse ubusabe bwabo kuri [email protected] Ni mu gihe amwe mu mashami y’iyi banki yabaye afunzwe by’agateganyo, akaba atari gukora nk’ibisanzwe mu rwego rwo gukumira Coronavirus.
Kugeza ubu abamaze kwandura Coronavirus mu Rwanda ni abantu 84, mu gihe ku rwego mpuzamahanga abamaze kwandura barenze miliyoni imwe.
BPR Atlas Mara ikorera mu gihugu hose, aho ifite amashami arenga 186. Ibarura ko mu bakiliya bayo ifitemo inguzanyo zigera kuri miliyari 174 Frw.
",https://m.igihe.com/ubukungu/article/bpr-plc-yemereye-abayifashemo-inguzanyo-kongera-igihe-cyo-kwishyura,Business
COVID-19: Miliyoni 13 Frw zimaze gucibwa abazamuye ibiciro by’ibiribwa i Kigali: Iyo badakumirwa hari gucura iki?,"Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Nubwo ibiciro byari byazamutse, Kampire yabwiye IGIHE ko atari uko abacuruzi bari basubiye kurangura ngo baranguzwe ku giciro cyo hejuru, kuko icyo gihe bari bagicuruza ibyo basanganywe mu bubiko.
Ati “Umuceri n’isukari byazamutse cyane, abacuruzi batubwira ko imipaka yafunzwe batakibasha kuyirangura hanze. Nk’umuceri wa Pakistan umufuka twawuguraga ibihumbi 21 none wageze kuri 26, urumva amafaranga yiyongereyeho ni menshi nyamara iyo urebye usanga batugurisha uwo basanganwe mu bubiko.”
Ibyabaye kuri Kampire byanabaye ku bandi hirya no hino mu gihugu, aho hari abacuruzi bumvise ko hashyizweho amabwiriza yo kuguma mu ngo ku baturage, bakazamura ibiciro kugira ngo bunguke amafaranga menshi dore ko abashaka ibiribwa muri iyi minsi ari benshi.
Ibiciruzwa nk’umuceri, isukari, kawunga, amavuta n’amakara ni bimwe mu byongerewe igiciro ku buryo bukomeye.
Bigitangira kumenyekana, tariki 15 Werurwe Minisiteri y’Ubucuruzi n’Inganda yari yatanze umuburo, ko umucuruzi uzazamura ibiciro yitwaje icyorezo azabihanirwa.
Aganira na RBA, Minisitiri Soraya Hakuziyaremye yagize ati “Ibiciro by’ibiribwa by’ibanze ntibigomba guhinduka, ibyinshi nk’umuceri, ibirayi, imboga byose ni ibyo twihingira hano iwacu [...] Turasaba abafite amaduka kuturiza ibiciro bitwaje iki cyorezo”
Yakomeje asaba abaturage gutanga amakuru aho babonye iki kibazo “Turasaba abaturage ko mu gihe habaho ko abacuruzi runaka bazamura ibiciro bitwaje ibi bihe bidasanzwe, kwegera inzego z’ibanze, kuko dufatanyije nazo ndetse n’ikigo cy’Igihugu gifite mu nshingano kurengera umuguzi.""
Kugeza kuwa Gatatu tariki ya 1 Mata, uhereye tariki 17 Werurwe, Minicom yatangazaga ko imaze guhana abacuruzi n’ibigo by’ubucuruzi 157 mu Mujyi wa Kigali, aho baciwe amande angana na 13 460 000 Frw. Hari kandi n’abafungiwe ubucuruzi.
Urebye ku rwego rw’igihugu, abaciwe amande n’abafungiwe ni benshi kuko mu minsi yabanje hari abacuruzi bo mu turere two hanze ya Kigali, Minicom yagiye igaragaza bahanwe. Nko kugeza kuwa 26 Werurwe mu turere twa Muhanga na Musanze, abacuruzi 63 bari bamaze gucibwa amande angana na 1195000 Frw.
Byari kugenda bite iyo Minicom idafata ingamba?
Igihe cyose abashaka ibicuruzwa ari benshi, ababicuruza ari bake ni ihame ko abacuruzi bashaka kongera ibiciro kugira ngo bunguke menshi.
Igitandukanye kuri ubu, ni uko Minicom yijeje ko ibiribwa mu gihugu bihari kuko nubwo hahagaritswe urujya n’uruza rw’abantu, ibinyabiziga bitwaye ibicuruzwa cyane cyane imyaka n’ibiribwa ntabwo byahagaritswe ku buryo abacuruzi bavuga ko bagiye kubirangura bakabibura.
Umusesenguzi mu by’ubukungu, Teddy Kaberuka, yabwiye IGIHE ko iyo hadafatwa ingamba z’ubugenzuzi no guhana abacuruzi bazamuye ibiciro, byashoboraga kuzamurwa nta mpamvu kandi gusubira hasi bikagorana.
Ati “Bari gukomeza kuzamura ibiciro kandi mu buryo buhoraho. Ni ukuvuga ngo uyu munsi barabizamura, umunsi ukurikiye bakongera kubera ko babona ko abantu nta bwinyagamburiro, bakarushaho kuzamura ku buryo ushobora gusanga nko mu byumweru bibiri ibiciro bimaze guhinduka nk’inshuro zirenga eshanu.”
Kaberuka avuga ko ubusanzwe ibiciro bihinduka bitewe n’uko aho byaturukaga bitagihari, bikaba ngombwa ko abacuruzi bajya kubivana kure noneho bakongeraho amafaranga ya rwa rugendo bakoze bajya kubizana.
Ntabwo ariko ubu bimeze kuko imodoka zavanaga ibicuruzwa mu bice bitandukanye by’igihugu ziracyagenda, ndetse n’izivana ibicuruzwa mu mahanga zikomeje kuza.
Ati “Iyo ibiciro bikomeje kuzamuka, wa muguzi atakaza ubushobozi cyane ko nta n’icyo noneho aba yinjiza mu gihe nk’iki. Niba warizigamiye ibihumbi ijana uvuga uti bizantunga mu byumweru bibiri, iyo ibiciro bitumbagiye ntabwo bwa bushobozi wari ufite bwo kugutunga mu byumweru bibiri biba bigishoboka. Ushobora gusanga nyuma y’iminsi ine ya mafaranga arangiye.”
Hategekimana Léonard ucururiza ahazwi nko mu Gihogere munsi ya Controle Technique arangurira mu isoko rya Kimironko. Yabwiye IGIHE ko ibiciro Minicom yashyizeho byari byiza kandi bikwiye ariko ko nabo bahendwa iyo bagiye kurangura.
Ati “Ni ibiciro bikwiriye koko ku banyarwanda ariko ni uko akenshi ibicuruzwa kuri ibyo biciro bashyizeho bitaboneka neza tukabishaka tukabibura, ariko ubundi ibiciro byashyizweho byari ibiciro byiza kandi bikwiriye.”
Kaberuka Teddy yavuze ko ubugenzuzi bw’ibiciro n’ibihano aho bibaye ngombwa mu bihe nk’ibi kuko bishobora kugira ingaruka zikomeye ku bukungu bw’igihugu kuko ibiciro byazamutse bidapfa kongera kugabanyuka.
Ati “Iyo habaye igihungabanya ubukungu , umuntu wese icyo afite yumva yacyungukaho birenze. Leta itabashije gushyiramo izo mbaraga ibiciro byakomeza kuzamuka. Ikibaho ku isoko, iyo igiciro cyazamutse biragoye ko kimanuka.”
Kuwa 16 Werurwe nibwo Minisiteri y’Ubucuruzi n’Inganda (Minicom) yatangaje ibiciro by’ibicuruzwa bimwe na bimwe bitagomba kurenzwa ku maguriro yo hirya no hino mu gihugu, iburira abazabirengaho bitwaje ko igihugu kiri mu bihe bidasanzwe byo guhangana n’icyorezo cya Coronavirus.
Inkuru bijyanye: Minicom yatangaje ibiciro ntarengwa by’ibicuruzwa, iburira abacuruzi babirenza bitwaje Coronavirus
MINICOM yashyizeho ibiciro ntarengwa by’amakara akomeje kuzamura ibiciro
",https://m.igihe.com/ubukungu/ubucuruzi/article/covid-19-miliyoni-13-zimaze-gucibwa-abazamuye-ibiciro-by-ibiribwa-i-kigali-iyo,Business
 IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus,"Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
IMF ivuga ko ingaruka z’icyorezo cya COVID-19 mu bukungu ziri kugaragara, bikazagera no ku cyerekezo cya hafi ibihugu byari bifite. Gusa abayobozi bihutiye gushyiraho ingamba zo gufasha kwirinda no kugabanya ikwirakwizwa ry’iki cyorezo.
Byitezwe ko aya mafaranga azunganira ingufu z’ubuyobozi mu guhagarika igabanuka ry’ubwizigame mu mafaranga y’amahanga akenerwa, no kunganira ingengo y’imari mu kongera amafaranga ashyirwa mu bikorwa byo gukumira icyorezo no kugabanya ingaruka cyagira ku bukungu. Aya mafaranga kandi byitezwe ko asembura izindi nkunga z’amahanga, cyane cyane mu buryo bw’impano.
Nyuma y’ibiganiro byemerejwemo ayo mafaranga, Umuyobozi wungirije w’Inama y’Ubuyobozi ya IMF, Tao Zhang, yavuze ko icyorezo cya COVID-19 cyahungabanyije ubukungu bw’u Rwanda, ku buryo byari kugira ingaruka ku mafaranga igihugu cyinjiza n’ayo gikeneye gukoresha.
Ubwo Coronavirus yatahurwaga mu Rwanda, hafashwe ingamba zo kuyikumira zirimo gufunga imipaka, ingendo n’ibikorwa byinshi by’ubucuruzi, ku buryo ingaruka za Coronavirus zageze ku bikorwa byose bibyara inyungu. Bitewe n’ibibazo bijyana n’iki cyorezo no kuba nta wamenya igihe kizarangirira, ingaruka zishobora gukomeza kwiyongera.
Zhang yakomeje ati ""Inkunga ya IMF binyuze mu nguzanyo zihutirwa izafasha mu kugabanya igitutu COVID-19 ikomeje gushyira ku bucuruzi, ubukerarugendo n’ububiko bw’amafaranga y’amahanga akenerwa mu ivunjisha, kandi izatanga ubushobozi bukenewe cyane mu rwego rw’ubuzima, ku ngo n’ibigo byagizweho ingaruka n’ibi bibazo. Ikwiye kandi kuba nk’intangiriro y’abaterankunga.""
IMF inatanga inama ko mu mikoreshereze y’imari, amafaranga aba akwiye kwifashishwa mu bintu byihutirwa, ariko ntihanibagirane izindi nzego z’ingenzi mu buzima bw’abaturage.
Aya mafaranga yemejwe mu gihe umubare w’abamaze kwandura Coronavirus mu Rwanda wageze ku bantu 82.
Ku rwego mpuzamahanga, abamaze kwandura Coronavirus bamaze kurenga miliyoni imwe, abamaze gupfa ni ibihumbi 53 naho abamaze gukira ni ibihumbi 212.
",https://m.igihe.com/ubukungu/article/imf-yemeje-miliyari-zisaga-100-frw-zizafasha-u-rwanda-mu-bikorwa-byo-guhangana,Business
COVID-19: Sosiyete z’indege zizahomba miliyari 252$ kubera guhagarika ingendo,"Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Ni ku nshuro ya gatatu Ihuriro Mpuzamahanga rya Sosiyete z’indege (IATA), rigaragaza ingaruka z’icyorezo cya Covid-19.
Umuyobozi w’ishami ry’ubukungu muri IATA, Brian Pierce, avuga ko ‘bitewe n’ubukana bwo guhagarika ingendo ndetse n’igabanuka ry’ubukungu ku Isi, kuri ubu hateganyijwe ko igihombo ku byinjizwa n’indege zitwara abagenzi gishobora kugera kuri miliyari 252$, bingana n’igabanuka rya 44% by’ibyabonetse mu 2019”.
Iri teganya rishingiye ku bishobora guterwa no guhagarika ingendo kugeza ku mezi atatu, ndetse n’uburyo ubukungu bwakongera kuzahurwa nyuma yaho muri uyu mwaka.
Kuwa 5 Werurwe, IATA yateganyaga ko igihombo sosiyete z’ubwikorezi bw’indege zizahura nacyo kizaba miliyari 113$. Ibi byari mbere y’uko ibihugu byinshi bihagarika ingendo z’indege zitwara abagenzi.
Umuyobozi wa IATA, Alexandre de Juniac, yavuze ko sosiyete z’ubwikorezi bw’indege zikeneye miliyari 200$ ako kanya zo gushyigikira ibikorwa byazo.
IATA ivuga ko gusubira inyuma k’urwego rw’ubwikorezi bw’indege bizatuma hari akazi kagera kuri miliyoni 65 kazabura.
Nubwo ubwikorezi bw’imizigo bwiyongereye bitewe n’ibikenewe cyane muri iyi minsi, IATA, ivuga ko kugabanuka kw’ingendo z’abagenzi bisobanuye ko hari amafaranga yinjizwaga azagabanyuka.
Umwaka ushize sosiyete z’indege zahombye miliyoni ijana z’amadolari, mu gihe Covid-19, yakomeza kwiyongera igihombo kizazamuka cyane.
",https://m.igihe.com/ubukungu/article/covid-19-sosiyete-z-indege-zizahomba-miliyari-252-kubera-guhagarika-ingendo,Business
Access Bank Rwanda yasabye abakiriya bayo gukoresha uburyo bw’ikoranabuhanga birinda COVID-19,"Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Iyi banki yagize iti “Hagendewe ku ngamba zashyizweho mu guhangana n’ikwirakwira ry’icyorezo cya COVID-19, turabakangurira gukoresha uburyo banki yanyu yabashyiriyeho, kugira ngo mukomeze gahunda zanyu aho muri hose.”
 “Uburyo bwacu bw’ikoranabuhanga buzabafasha kohererezanya mafaranga, kwishyurana, kugenzura konti zanyu n’ibindi.”
 Access Bank Rwanda ivuga ko umuntu ashobora kwiyandikisha ku miyoboro itandukanye nka ‘Access Mobile USSD’ kuburyo yabasha gukoresha serivisi za Banki kuri telefone ye ngendanwa. Kwiyandikisha biroroshye ni ugukanda *903*1# ugakurikiza amabwiriza.
 Ushobora kureba amafaranga ari kuri konti yawe, kohereza amafaranga (kuri mobile money no mu zindi banki), kubona PayDay Loan (Inguzanyo ku mushahara itangirwa kuri telefone), kugura ikarita yo guhamagara, umuriro, Startimes ndetse n’ibindi.
Ushobora kandi kuba wanakoresha uburyo bwa Access Pay online banking wishyura imisoro ndetse unohereza amafaranga ku bantu benshi batandukanye icyarimwe (Bulk transfers).
Hari kandi WhatsApp Banking yagufasha kugera kuri serivizi za Access Bank Rwanda ukoresheje WhatsApp, bisaba kwandikira izi nimero +250738000903 ukoresheje WhatsApp.
Access Bank Rwanda ivuga ko ukeneye ibindi bisobanuro, wabariza kuri: 0788145300, cyangwa kuri [email protected]
Access Bank Rwanda Plc ni imwe muri banki zikomeye mu Rwanda, umwaka ushize ikaba yarahawe impamyabushobozi eshatu zikomeye ku rwego rw’amabanki, zishimangira ubushobozi bwayo mu gutanga serivisi nziza ku bakiriya no kurinda umutekano wa konti zabo n’uw’amakuru ya banki muri rusange.
",https://m.igihe.com/ubukungu/amabanki/article/access-bank-rwanda-yasabye-abakiriya-bayo-gukoresha-uburyo-bw-ikoranabuhanga,Business
Ibigo by’imari bigeze he bifasha ababigana mu guhangana na COVID-19?,"Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Mu itangazo BNR yashyize hanze ku wa Gatatu tariki 18 Werurwe 2020, yavuze ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga, yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Koperative yo kuzigama no kugiriza ‘Zigama CSS’ yatangaje ko ku ruhande rwayo yorohereje abanyamuryango bayo bafite umwenda, ubu bakaba bemerewe kwishyura inyungu gusa muri ibi bihe byo guhangana na COVID-19, ishyingu (capital) bakazaryishyura ibihe bikomeye birangiye.
Umuyobozi Mukuru wa Zigama CSS, Col Corneille Emile Nkundimana, yabwiye IGIHE ko iyo habaye icyorezo nk’iki, umuntu aba akwiye kureba niba ibyo ashinzwe gukora yarushaho kubikora neza bikagirira akamaro abo abikorera.
Ati “Abanyamuryango bacu ntibaba mu ngo zabo, ubwo abandi babasaba kuguma mu rugo, bo ubu nibwo bari ku kazi. Bamwe barinze imipaka, abandi barinze abantu bari kugenda kandi imiryango yabo na yo iri mu rugo.”
Yongeyeho ko bavuganye n’ubuyobozi, bemeza ko guhera muri uku kwezi abanyamuryango bafite umwenda wa koperative bazishyuzwa gusa inyungu kugira ngo ideni ritazamuka ariko inguzanyo isanzwe yo ikazishyurwa icyorezo cya COVID-19 cyarangiye.
Ati “Iki cyemezo kizakomeza gukurikizwa mu gihe cyose ibihe bitari byahinduka, ariko na none ntibizarenza umwaka umwe kuko byahita bihungabanya cyane ubukungu bwa koperative ntibe ikibashije gufasha abanyamuryango.”
Banki Nkuru y’u Rwanda (BNR) iherutse kwemerera ibigo by’imari bikorera mu Rwanda gusubiramo amasezerano y’inguzanyo byagiranye n’abakiliya babyo kugira ngo azorohereze ababibereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Umuyobozi Mukuru wa Equity Bank Rwanda, Hannington Namara, na we yabwiye IGIHE ko mu rwego rwo kurushaho gufasha abakiriya babo n’abataraba abakiliya kuguma mu rugo kandi bakabona serivisi za banki bakeneye; bashyizeho uburyo butandukanye burimo gukuraho ikiguzi icyo ari cyo cyose kijyana no gukura amafaranga kuri konti ndetse no gufungura konti nshya bidasabye umuntu kujya kuri banki cyangwa kwegera umu-agent.
Ati “Icyo twakoze ni ugukuraho impamvu yose yakajyanye abantu kuri banki ku buryo ibyo bakeneye byose babikorera kuri telephone zabo.”
Mu rwego rwo gufasha amabanki, BNR yatangaje ko igiye ‘kugabanya igipimo gitegetswe cy’amafaranga y’ubwizigame banki itajya munsi’, aho yatangaje ko “mu rwego rwo gufasha amabanki gukomeza gufasha inzego z’ubucuruzi zizahungabanywa na coronavirus, yiyemeje ko kuva tariki 1 Mata 2020, igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
BNR kandi yashyizeho inguzanyo y’ingoboka ya miliyari 50 Frw banki zakwiyambaza igihe zigize ikibazo cy’amafaranga.
Yanatangaje ko izakomeza gukurikirana ishyirwa mu bikorwa ry’ingamba zose zashyizweho mu rwego rw’ubukungu no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha amahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
Kugeza ubu ibikorwa hafi ya byose ubukungu bw’ibihugu bushingiyeho byasubiye inyuma kubera umuvuduko icyorezo cya COVID-19 kiri gukwirakwiraho hirya no hino ku Isi.
Abasesenguzi bavuga ko ubukungu bw’isi buzasubira inyuma kuruta uko byagenze mu myaka 12 ishize, ubwo ubukungu bw’isi bwahungabanaga muri rusange kuko amasoko y’imari n’imigabane nka kimwe mu bimenyetso bikomeye bigaragaza uko ubukungu buhagaze, yahungabanye cyane ku ikubitiro.
",https://m.igihe.com/ubukungu/article/ibigo-by-imari-bigeze-he-bifasha-ababigana-mu-guhangana-na-covid-19,Business
Kigali: Ku munsi umwe abacuruzi 18 bahaniwe kuzamura ibiciro,"Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Kuri uyu wa Kane, tariki ya 26 Werurwe 2020, MINICOM yatangaje ko yahannye abacuruzi 18 bo mu turere twa Gasabo na Nyarugenge, bafatiwe mu makosa yo kuzamura ibiciro, kudatanga inyemezabwishyu no kutamanika ibiciro by’ibicuruzwa byabo aho abakiriya babibona, bagamije na bwo kugurisha ku giciro kinyuranye n’ibyashyizweho.
Tariki ya 16 na 22 Werurwe 2020, MINICOM yasohoye amatangazo asaba abacuruzi bose kubahiriza ibikubiye mu itegeko nomero 36/2012 ryo ku wa 21 Nzeri 2012 rigena ihiganwa no kurengera abaguzi ndetse n’itegeko nomero 35/91 ryo ku wa 5 Kanama 1991 rigena imitunganyirize y’ubucuruzi bw’imbere mu gihugu nk’uko ryavuguruwe n’itegeko nomero 15/2001 ryo ku wa 21 Mutarama 2001.
Iyi minisiteri ivuga ko ishingiye ku igenzura imaze iminsi ikora ku masoko manini n’ahandi hakorerwa ubucuruzi mu Mujyi wa Kigali, aho bigaragara ko hari abacuruzi bakomeje kuzamura ibiciro ku biribwa, abandi bagakoresha iminzani itujuje ubuziranenge, hakaba n’abatanga inyemezabuguzi zitajyanye n’ibyaguzwe […] isaba abacuruzi kureka kwica amategeko.
MINICOM yanasabye ko igiciro cy’umufuka w’amakara yari amaze kuba ikibazo hirya no hino, ko kitagomba kurenza amafaranga y’u Rwanda 10 500 mu kurangura, abacuruza na bo bagasabwa kutarenza 12 000 mu gihe bari kuyaha abakiriya babo.
Minisiteri y’Ubucuruzi n’Inganda ivuga ko umucuruzi uzafatwa anyuranya n’amategeko yashyizweho, azahanwa n’ingingo ya 52 n’iya 55 zigize itegeko rigenga ihiganwa no kurengera abaguzi ndetse no gukurwaho kuva kuri 5% kugeza ku 10% by’umusaruro w’ikigo cye mu mwaka ukurikiyeho cyangwa akaba yatanga amande ari hagati y’ibihumbi 200 na miliyoni eshanu z’amafaranga y’u Rwanda, mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Kuva tariki ya 17 kugera ku ya 26 Werurwe 2020, MINICOM imaze guhana abacuruzi n’ibigo by’ubucuruzi 108 mu Mujyi wa Kigali baciwe amande angana na 8 500 000 Frw. Mu Karere ka Musanze na Muhanga, hamaze guhanwa abacuruzi 63 baciwe amande angana na 1 195 000 Frw.
Itegeko rigenga imitunganyirize y’ubucuruzi bw’imbere mu gihugu ryemerera leta gutanga ihazabu y’inyongera, isaba uwagaragaweho kunyuranya n’amategeko kwishyura inyungu yungutse ku muguzi no guhagarika ibikorwa by’ubucuruzi byateye ayo makosa mu gihe cy’amezi atatu.
",https://m.igihe.com/ubukungu/ubucuruzi/article/kigali-ku-munsi-umwe-abacuruzi-18-bahaniwe-kuzamura-ibiciro,Business
Afreximbank igiye gutanga miliyari 3$ yo guhangana n’ingaruka za Coronavirus muri Afurika,"Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Iyi nkunga yemejwe n’ubuyobozi bw’inama y’ubutegetsi y’iyi banki, yateranye tariki 20 Werurwe 2020.
Umugabane wa Afurika ukomeje kwibasirwa na Coronavirus yibasiye Isi muri rusange, imibare igaragaza ko mu bihugu 54 bigize uyu mugabane, iki cyorezo cyamaze kugera mu bihugu 43, abantu barenga 1700 bamaze kwandura naho 56 bamaze gupfa.
Ibi byatumye ibihugu byinshi kuri uyu mugabane bifata ingamba zikomeye kugira ngo iki cyorezo kidakomeza gukwirakwira mu buryo bworoshye, harimo guhagarika ingendo z’indege n’ibindi bikorwa by’ubucuruzi.
Tariki 13 uku kwezi, Ikigo Nyafurika cy’ibarurishamibare (ECA), cyatangaje ko uyu mugabane uzahomba akayabo ka miliyari 65 z’amadolari ya Amerika kubera ihungabana ry’ibikomoka kuri peteroli na miliyari 101 z’amadolari kubera ibyo woherezaga mu mahanga muri uyu mwaka wa 2020.
Iyi banki ivuga ko iyi nkunga izakoreshwa mu gufasha ibihugu bigize Afreximbank mu bijyanye n’ingaruka iki cyorezo kirimo guteza, byaba mu by’ubuzima ndetse n’ubukungu.
Itangazo ryayo rivuga ko izafasha kandi banki nkuru z’ibihugu n’ibindi bigo by’imari, kubera ingaruka iki cyorezo cyabigizeho.
Izafasha kandi mu gushyira mu gushyira ku murongo ibijyanye n’amadevize, ikibazo cy’ibyinjizwa mu bihugu n’ibindi.
Ivuga ko izafasha ibihugu aho wasangaga ubukungu bwabyo bushingiye ku byo byohereza mu mahanga harimo nk’amabuye y’agaciro, ubu bikaba byarahuye n’isubira inyuma ry’amafaranga byavanagamo.
Ubu bufasha buzaza buciye mu nkunga zihabwa ibyo bihugu, mu nguzanyo, ingwate n’ubundi buryo.
Perezida wa Afreximbank, Prof. Benedict Oramah, yavuze ko icyorezo cya Coronavirus cyazanye akaga gakomeye n’ihungabana ry’ubukungu.
Yagize ati “Uretse ingaruka zikomeye kirimo kugira ku kiremwamuntu, iki cyorezo cyagize ingaruka ku bukungu bw’Isi, kizatuma kandi ubukungu buhungabana ku kigero cya 0.4%.”
Yavuze kandi ko ubukungu bw’Isi buzava kuri 2.9% bwariho mu 2019, bugere kuri 2.5% mu 2020.
Ati “Uburyo bwihuse bwo gufasha burakenewe mu guhangana n’iki kibazo kuri uyu mugabane, Afurika irimo kugira ihungabana rikomeye mu byo yakuraga mu bukerarugendo, isubira inyuma ry’amafaranga, ihindagurika ry’ibiciro by’ibiribwa n’ihungabana ry’ibyo bakoraga.”
Yavuze ko Afreximbank izakorana n’amabanki y’iterambere mu bihugu bisanzwe, kugira ngo ibi bihugu bishobore guhangana n’ingaruka zirimo guterwa n’iki cyorezo.
Afreximbank isanzwe ifite amateka mu gufasha ibihugu bya Afurika mu gihe havutse ikibazo cy’ihungabana ry’ubukungu.
Mu 2015 ubwo habaga ikibazo cy’ihungabana ry’ubukungu, iyi banki yatanze inkunga ya miliyari 10 z’amadolari ya Amerika ku bihugu binyamuryango.
Banki Nyafurika iteza imbere ubucuruzi yashinzwe mu 1993, ishingwa na za leta kuri uyu mugabane n’abikorera. Kuva mu 1994 imaze gutanga inkunga ya miliyari 67 ku bikorwa by’ubucuruzi, naho umutungo fatizo wayo ugera kuri miliyari 13 z’amadolari ya Amerika.
",https://m.igihe.com/ubukungu/article/afreximbank-igiye-gutanga-miliyari-3-yo-guhangana-n-ingaruka-za-coronavirus,Business
COVID-19: RRA yorohereje abasora; itariki ntarengwa yo kwemeza ibitabo by’ibaruramari yimuriwe Gicurasi,"Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Izi ngamba zije mu gihe ibikorwa bitandukanye birimo n’iby’ubucuruzi byahagaze mu rwego rwo kubahiriza ingamba zo gukumira no kurwanya ikwirakwira rya Novel Coronavirus.
Zimwe mu ngamba zafashwe harimo ko RRA ihagaritse ubugenzuzi mu gihe cy’ukwezi kumwe, kubarwa haherewe ku itariki ya 18 Werurwe 2020.
RRA ivuga ko ibaye ihagaritse igenzura risesuye n’igenzura ku misoro n’amahoro bya gasutamo, ariko hakazakomeza ubugenzuzi bukorewe mu biro.
Iki kigo kandi kivuga ko cyongereye igihe cyo kwemeza ibitabo by’ibaruramari, aho abasora bagomba kumenyekanisha no kwishyura umusoro ku nyungu z’umwaka wa 2019 bitarenze tariki ya 31 Werurwe 2020 nk’uko biteganywa n’itegeko.
Gusa ngo kubasabwa ko ibitabo by’ibaruramari ryabo ry’umwaka ribanza kwemezwa n’ababigize umwuga ariko bakaba batarabikora kugira ngo bamenyekanishe ndetse banishyure, bemerewe gukora imenyekanisha no kwishyura umusoro ku nyungu bagize mu mwaka washize bashingiye ku bitabo by’ibaruramari bafite, kabone n’ubwo byaba bitaremezwa n’ababigize umwuga.
Igihe cyo kwemeza ibitabo cyongereweho amezi abiri ku batarabikora, bivuze ko itariki ntarengwa ari 31 Gicurasi 2020.
RRA kandi yemeje ko abasora bose basaba ubwumvikane mu gukemura ibibazo by’imisoro, ko ubusabe bwabo buzajya bwakirwa badasabwe kubanza kwishyura avansi ya 25% y’umusoro wose baciwe; ibi bikazamara igihe cy’iminsi 30, uhereye tariki ya 23 Werurwe 2020.
Ku bijyanye na serivisi zisanzwe nko kumenyekanisha no kwishyura umusoro hifashishijwe telefone cyangwa umurongo wo guhamagaraho, abasora bahawe umurongo wa telefone na imeri (Email) byihariye, bizabafasha kubona serivisi bifuza bitabagoye kandi mu buryo bwihuse.
RRA ivuga ko ubwo bufasha bwose buboneka ku mashami yose y’Ikigo cy’Imisoro n’Amahoro mu Rwanda, haba kuri za gasutamo, ahatangirwa imisoro y’imbere mu gihugu ndetse n’imisoro yeguriwe inzego z’ibanze.
Ku bashaka kohereza busabe bwabo, ngo bazajya babwohereza bifashishije internet kuri email ya Umuhire Regine ([email protected]) cyangwa bagahamagara kuri 0788312953.
Ingamba z'igihe gito z'Ikigo cy'Imisoro n'Amahoro zo guhangana n'ingaruka za COVID-19 ku basora.Short Term Measures to COVID-19: Support to Taxpayers. pic.twitter.com/Yzhgqp85VO
— Rwanda Revenue Authority (@rrainfo) March 25, 2020
",https://m.igihe.com/ubukungu/ubucuruzi/article/covid-19-rra-yorohereje-abasora-itariki-ntarengwa-yo-kwemeza-ibitabo-by,Business
Banki zasabwe gufunga amwe mu mashami yazo mu gukumira ikwirakwira rya COVID-19,"Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Mu itangazo ryo ku mugoroba wo ku wa 24 Werurwe 2020, RBA yagaragaje ko iki cyemezo cyafashwe bijyanye n’ingamba zashyizweho zo guhangana n’ubwiyongere bwa COVID-19.
Kuva umurwayi wa mbere yaboneka mu Rwanda ku wa 14 Werurwe 2020, abagera kuri 40 ni bimaze kwemezwa ko banduye iki cyorezo cyibasiye Isi.
Itangazo ryashyizweho umukono n’Umuyobozi Mukuru wa RBA, Robin Bairstow, rivuga ko “RBA yasabye amabanki gufunga by’agateganyo amwe mu mashami yayo by’umwihariko ayo mu Mujyi wa Kigali mu kugabanya ikwirakwira rya COVID-19 no gushyigikira ingamba zashyizweho na leta zo gukuraho ingendo zitari ngombwa mu gihugu.’’
RBA yijeje gukomeza kugenzura uko ikibazo kimeze, kumenyesha abanyamuryango, abakozi, abakiliya n’abandi bafatanyabikorwa amakuru agezweho kuri COVID-19.
Mu butumwa bwa RBA igira iti “Buri banki izamenyesha abakiliya bayo binyuze mu buryo isanzwe ibikoramo uko bazakomeza kubona serivisi z’ikoranabuhanga.”
Leta y’u Rwanda yafashe ingamba zo guhangana n’ikwirakwira rya COVID-19 zirimo gufunga ibigo by’amashuri na kaminuza, insengero no guhagarika ibikorwa bihuriza hamwe abantu benshi.
Minisiteri y’Ubuzima yasabye abaturarwanda gukomeza kwitwararika no gukurikiza ingamba zashyizweho na Leta zijyanye no kwirinda ikwirakwira rya COVID-19 zirimo guhagarika ubucuruzi bw’ibikorwa bitari iby’ibanze, guhagarika ingendo zihuza imijyi n’uturere n’izindi zitari ngombwa no kuva mu rugo nta mpamvu zihutirwa.
Abantu bose bageze mu Rwanda mu byumweru bibiri bishize basabwa kwishyira mu kato mu gihe cy’iminsi 14 guhera igihe bagereye mu Rwanda ndetse no gukurikiza amabwiriza y’inzego z’ubuzima yo gukaraba intoki kenshi kandi neza no kubahiriza intera ya metero imwe hagati y’abantu.
Ku wa 21 Werurwe 2020 saa 23:59, nibwo Minisitiri w’Intebe, Dr Ngirente Edouard, yasohoye amabwiriza avuga ko ingendo zitari ngombwa zihagaritswe, abantu basabwa guhagarika gusohoka mu rugo nta mpamvu zihutirwa, uretse abatanga n’abashaka serivisi z’ingenzi zirimo kwivuza, guhaha, iza banki n’izindi.
Serivisi za banki zari zimaze iminsi itatu zikoreshwa ariko hibandwa ku kwinjiza abakiliya bazo mu gukoresha ikoranabuhanga haba mu kubitsa no kubikuza amafaranga.
Ku wa 18 Werurwe 2020 nibwo Banki Nkuru y’u Rwanda (BNR) yanzuye kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura, yanakuyeho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu mezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/article/banki-zasabwe-gufunga-amwe-mu-mashami-yazo-mu-gukumira-ikwirakwira-rya-covid-19,Business
"MINAGRI yasabye abahinzi n’aborozi kongera ingufu mu bikorwa byabo, birinda coronavirus ","Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Itangazo MINAGRI yashyize hanze ku itariki 23 Werurwe 2020 rigaragaza ko ibikorwa by’umuhinzi n’ubworozi bigomba gukomeza kugira ngo hatazagira ikibazo cy’ibiribwa kibaho bikubitiyeho n’ibihe bikomeye byo kwirinda coronavirus.
Iyo Minisiteri itangaza ko serivisi zo kubona imiti n’ibiribwa by’amatungo, inyongeramusaruro, kugura no gukusanya umusaruro w’ubuhinzi n’ubworozi, iyamamaza buhinzi n’ubworozi n’inganda zitunganya ibiribwa bitagomba guhagarara.
Itangazo ryashyizweho umukono na Minisitiri Dr. Geraldine Mukeshimana rivuga ko Farumasi z’imiti y’amatungo zirakomeza gukora, isaba abayicuruza bakeneye kujya kuyirangura i Kigali kubisabira uruhushya rubigaragara ku Mirenge bakoreramo.
Inganda zisanzwe zemerewe gukora ibiryo by’amatungo zasabwe gushyiraho gahunda y’abakozi bake mu buryo bikomeza gukorwa bikagezwa ku maguriro ari hirya no hino mu Turere aho aborozi bakomeza kubigura.
Inganda zikeneye kugura ibikenerwa mu gukora ibiryo by’imvange by’amatungo i Kigali zibisabira uruhushya rw’inzira ku buyobozi bw’Akarere zikoreramo.
Ni mu gihe kandi ku bijyanye n’inyongeramusaruro aho zicururizwa hose hakomeza gukora mu rwego rwo kugeza imbuto z’indobanure n’ifumbire ku bahinzi hagamijwe kongera umusaruro.
Mu gucuruza no kugura inyongeramusaruro abantu bagomba gukomeza amabwiriza yo kwirinda. Umucuruzi asabwa kuba yambaye agapfukamunwa n’uturinda ntoki, abaguzi bakinjira umwe umwe kandi bakazirikana intera nibura ye metero imwe hagati yabo.
Abacuruzi b’inyongeramusaruro bakeneye kujya kurangura ku bubiko buri hafi yabo basabwa gukorana n’ubuyobozi bw’Imirenge baherereyemo kugira ngo bahabwe uburenganzira bwo kujyayo.
Amakamyo atwara inyongeramusaruro n’imodoka zitwara umwuka ubika intanga byemerewe gukomeza ingendo ariko ntizitware abantu barenze babiri. Ibyo bigakorwa no ku zijyanye ibyatunganyijwe ku isoko.
Muri iryo tangazo MINAGRI yasabwe gukangurira abahinzi guhinga ubuso bwose.
Yagize iti “ Hakoreshejwe indangururamajwi n’ubundi buryo bwose bushoboka harimo n’ubw’ikoranabuhanga mu Midugudu no mu Tugari, abakozi bashinzwe ubuhinzi ku nzego zose barasabwa gukomeza gufasha abahinzi babagezaho amakuru yose bakenera, babashishikariza guhinga ubuso bwose kandi neza hakoreshwa inyongeramusaruro ariko banabagezaho ubutumwa bwo kwirinda coronavirus.”
Inganda nini, ibigo na Koperative bifite imirima minini cyane cyane abafite inganda z’ icyayi, isukari, amata, umuceri, ikawa n’amafu zasabwe gusigarana abakozi bake ariko batuma imirimo ikomeza. Abari mu bikorwa byo gusarura no gutubura imbuto nabo basabwe gukorana n’imirenge kuburyo bahabwa ibyangombwa bibemerera gukomeza iyo mirimo.
",https://m.igihe.com/ubukungu/article/minagri-yasabye-abahinzi-n-aborozi-kongera-ingufu-mu-bikorwa-byabo-birinda,Business
Airtel yijeje abakiliya bayo gukomeza kunoza serivisi zibafasha kwirinda Coronavirus,"Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Ubuyobozi bwa Airtel buvuga ko buzirikana ibihe bigoranye igihugu kiri kunyuramo n’ingaruka biri kugira ku buzima busanzwe bw’abakiliya n’abakozi bayo nyuma y’ingamba zafashwe zirimo guhagarika ibikorwa bitandukanye mu gihugu kubera Coronavirus.
Umuyobozi Mukuru wa Airtel mu Rwanda, Amit Chawla, yavuze ko biteguye gukora igishoboka cyose bagahangana n’imbogamizi abakiliya babo bashobora guhura na zo mu bihe by’icyorezo cya COVID-19.
Yagize ati “Mu rwego rwo gushyira mu bikorwa amabwiriza yatanzwe n’Ibiro bya Minisitiri w’Intebe na RURA ku ngamba nshya zigamije guhangana n’ikwirakwira ry’iki cyorezo mu Rwanda, twiyemeje gushyira mu bikorwa ingamba zose zidufasha kugikumira ku bakiliya bacu.”
Chawla yakomeje avuga ko ibiro bya Airtel bitanga serivisi zayo zose bizajya biba bifunguye guhera saa 08:00 za mu gitondo kugeza saa 15:00 z’igicamunsi.
Yasabye abakiliya ba Airtel kwimenyereza gukoresha imiyoboro ibafasha kubona ibyo bakeneye bitabasabye kwifashisha undi muntu nka serivisi ya Airtel Money, kugura ama-inite na internet, kuko ari inyungu za buri ruhande kuba ibikenewe byose bibasha kuboneka muri telefoni y’umukiliya.
Airtel ivuga ko abacuruzi bayo ba Airtel Money bakomeje gukora nk’ibisanzwe, batanga serivisi zose z’ingenzi. Iyi sosiyete yijeje abakiliya ko abo bacuruzi bazakomeza kwita ku isuku y’intoki kandi bubahiriza intera ya metero imwe hagati ya bo mu gihe babaha serivisi.
Abakiliya ba Airtel bazakomeza guhabwa serivisi za Airtel Money no kwishyurana mu buryo butandukanye ku mashami ari hirya no hino hubahirizwa ingamba z’isuku nk’uko zagenwe.
Iyi sosiyete yongeye kwibutsa ko inyandiko zose z’abafatanyabikorwa bayo n’abakiliya bose zigomba koherezwa kuri email ya [[email protected]] kuko nta nyandiko zifatika zemewe muri iki gihe cyo kwirinda no gukumira ikwirakwira rya Coronavirus.
Airtel iri muri sosiyete zikomeye mu zitanga serivisi z’itumanaho mu gihugu igendera ku ihame ryo kwibanda cyane cyane ku kubungabunga umutekano n’imibereho myiza y’abakozi n’abakiliya bayo hashyirwaho uburyo butuma ibikorwa bidahungabana.
",https://m.igihe.com/ubukungu/article/airtel-yijeje-abakiriya-bayo-gukomeza-kunoza-serivisi-zibafasha-kwirinda,Business
"BPR Atlas Mara yakuyeho ikiguzi kuri zimwe muri serivisi, isaba abayigana kwimakaza ikoranabuhanga","Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Izi ngamba zafashwe mu gihe abarwayi bamaze kubonekaho Coronavirus mu Rwanda bageze kuri 19 , ariko bakaba barahuye n’abandi bantu basaga 680.
BPR Atlas Mara nka Banki y’Abaturage yatangiye gushyira mu bikorwa imyanzuro igamije gufasha abakiliya n’abakozi kurushaho kwirinda Coronavirus ihangayikishije u Rwanda n’Isi muri rusange.
Iyi banki yiyemeje gukuraho ikiguzi cya zimwe muri serivisi z’ikoranabuhanga mu gihe cy’iminsi 90.
Rigira riti “Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yindi konti ya BPR hakoreshejwe mobile banking na internet banking.’’
“Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yo mu yindi banki hakoreshejwe mobile banking na internet banking. Nta kiguzi kizongera gucibwa umukiliya wese wohereza amafaranga ava kuri konti ya BPR ajya kuri konti ya Mobile Money (haba kuri Airtel na MTN).’’
Mu kubahiriza amabwiriza ya Minisiteri y’Ubuzima yo guhangana n’ikwirakwizwa rya Coronavirus, BPR Atlas Mara, yashyizeho amabwiriza agamije gufasha abakiliya n’abakozi kurushaho kwirinda.
Muri yo harimo gusaba abakiliya gukoresha konti bifashishije telefoni igendanwa (Mobile Banking), ukoresha iyi serivisi akanda *150# agakurikiza amabwiriza cyangwa se agakoresha “BPR Mobile Banking App” iboneka muri “playstore cyangwa Appstore” muri telefoni.
Ikomeza iti “Serivisi za banki zishobora kandi gukoreshwa hifashishijwe interineti “Internet Banking”. Igihe waba utarayindikisha kugira ngo ubashe gukoresha konti yawe ukoresheje telefoni igendanwa (Mobile Banking ) cyangwa internet (internet banking), urashishikarizwa kwegera Ishami rikwegereye kugira ngo bagufashe.’’
Abakiliya ba BPR Atlas Mara banasabwe gukoresha ikarita yo kubikuza mu kwishyura ibyo bakeneye byose ahantu hatandukanye bakira ayo makarita ndetse no kwifashisha ikarita zo kubikuza mu gihe bashaka serivisi za banki kuri agent (BPR Hafi).
BPR Atlas Mara yashishikarije abakiliya n’abandi bafatanyabikorwa kwishyura no kohererezanya amafaranga hakoreshejwe ikoranabuhanga bashyiriweho kugira ngo bagabanye ikwirakwizwa ry’ubwandu bwa COVID-19 ryaturuka ku gukora ku mafaranga n’intoki.
Iyi banki yashyizeho umurongo wa 1500, ushobora kwifashishwa ku muntu ukeneye ibindi bisobanuro.
Usibye serivisi abakiliya bashobora kubona bakoresheje BPR Mobile Banking cyangwa ku mashami ya BPR Atlas Mara ari hirya no hino mu gihugu, inafite abayihagarariye basaga 310, basanzwe bafasha abakiliya kubona serivisi z’imari bitabagoye.
BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yakuyeho-ikiguzi-kuri-zimwe-muri-serivisi-isaba-abayigana,Business
Umusaruro mbumbe w’igihugu wiyongereye ku kigero cya 9.4% mu 2019,"Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Mu mibare yatangajwe kuri uyu wa Mbere, NISR yerekana ko mu mwaka ushize umusaruro w’ubuhinzi wagize uruhare rwa 24% mu musaruro mbumbe, inganda zigira uruhare rwa 18%, Serivisi 49% mu gihe ibindi bisigaye byagize uruhare ku kigero cya 9%.
Ubukungu bw’u Rwanda bwazamutse 9.4% mu gihe byari biteganyijwe ko buzazamuka 7.8% mu 2019.
Umuyobozi wa NISR, Yusuf Murangwa avuga ko ‘uyu mwaka wagenze neza kuruta uko byari byitezwe’.
Ati “Turabona ibijyanye no kubaka byaragenze neza cyane, ubuhinzi nabwo ntabwo bwakoze nabi 5% nubwo haba hifuzwa ko biba byiza kurushaho, na serivisi byagenze neza, ubucuruzi umwaka ushize bwagenze neza, ibijyanye n’ingendo cyane cyane iy’indege yazamutse neza”.
Murangwa avuga ko iyo ubukungu buzamutse cyane kuriya bivuze ko hafi ya byose byagenze neza kuko ‘ntabwo ubukungu bwazamuka kuriya bitewe n’ibintu bike’.
Umusaruro w’ubuhinzi wazamutse ku rugero rwa 5%, uw’inganda uzamuka ku rugero rwa 16% naho uwa serivisi uzamuka ku rugero rwa 8%.
Ibihingwa ngandurarugo byiyongereye ku kigero cya 4%, ibihingwa byoherezwa mu mahanga byiyongera 5% bitewe n’ikawa yiyongereye ku kigero cya 7% n’icyayi cyazamutse ku kigero cya 3%.
Izamuka ry’umusaruro w’inganda ryatewe ahanini n’ubwubatsi bwazamutseho 33% n’inganda zitunganya ibintu bitandukanye zazamutseho 11%. Mu bijyanye n’ubucukuzi bw’amabuye y’agaciro, umusaruro wa gasegereti wagabanyutse 23.7% naho uwa Wolfram ugabanyuka 6.6% mu ngano yoherejwe mu mahanga mu gihe uwa Coltan wiyongereyeho 42%.
Ubwiyongere bw’umusaruro wa serivisi bwatewe n’ubucuruzi budandaza n’ubugurisha ibintu icyarimwe bw’ibyakorewe mu Rwanda bwiyongereyeho 16%, ubwikorezi bwazamutse ku kigero cya 12% ahanini bitewe n’ubwikorezi bwo mu kirere bwazamutse ku kigero cya 17%.
Serivisi z’imari zazamutse ku kigero cya 8% naho serivisi za hoteli na za restaurant zizamuka ku gipimo cya 10%.
Biteganyijwe kandi ko ubukungu bw’u Rwanda buzazamuka 8.1% mu 2020 na 8.2% mu 2021, bitewe n’ubuhinzi kubera ingamba mu gukoresha ikoranabuhanga no kuhira.
",https://m.igihe.com/ubukungu/iterambere/article/umusaruro-mbumbe-w-igihugu-wiyongereye-ku-kigero-cya-9-4-mu-2019,Business
Minicom yijeje ko ibiribwa bitazabura ku isoko ry’u Rwanda mu gihe ruhanganye na coronavirus,"Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Kuwa 16 Werurwe 2020 nibwo MINICOM yasohoye itangazo risobanura ko hari abacuruzi bamwe bitwaje ko igihugu kirimo guhangana na Coronavirus bakuriza ibiciro, ibihanangiriza ko bitemewe kandi ko uzabifatirwamo azahanwa.
Hari abarenze ku mabiriza ndetse mu bugenzuzi bwo kureba uko byubahirizwa abarenga 54 barafashwe barahanwa bose hamwe baciwe Miliyoni enye n’ibihumbi 380 by’amafaranga y’u Rwanda.
Kuri iki cyumweru tariki 22 Werurwe 2020 iyo Minisiteri yasohoye irindi tangazo noneho ryerekana ibiciro byo kuranguriraho, iby’ikilo kimwe n’ingano y’ibyo umuguzi yemerewe guhaha.
Mu kiganiro ishusho y’umunsi cy’Ikigo cy’Igihugu cy’Itangazamakuru, RBA, kivuga ku bucuruzi muri iyi minsi u Rwanda ruhanganye na Coronavirus, Minisitiri w’Ubucuruzi n’Inganda Soraya Hakuziyaremye yavuze ko hafashwe ingamba zo gushyiraho ibiciro kugira ngo abacuruzi boye kubizamura uko bishakiye bitwaje coronavirus.
Yavuze ko ibyo babikoze nyuma y’uko kuva u Rwanda rwatangaza umuntu wa mbere wagaragayeho coronavirus, hari abikanze izamuka ry’ibiciro ku isoko bagahaha n’ibidakenewe bakeka ko amasoko agiye gufunga.
Yavuze ko ahanini mbere byari bigamije kwibutsa ibiciro ku bicuruzwa by’ibanze kugira ngo abacuruzi bamwe badakomeza kongera ibiciro bitwaje icyorezo naho ubu bakaba babikoze kugira ngo hirindwe ko ibiribwa byabura ku isoko kandi byikubiwe n’abantu bamwe.
Hari abacuruzi kandi bari batangiye gushyira ibicuruzwa mu bubiko ngo bategereze ko ibiciro bizamuka ngo bazabone kubicuruza. Uwo mwanzuro bawufashe babanje kugenzura ibyo abacuruzi bafite mu bubiko kugira ngo n’ubundi batabika ibicuruzwa.
Ati “Mu igenzura twakoze twabonye uko Minisante itanga amabwiriza hari ababigiriyemo impungenge bakagura ibintu bidakenewe, iyo abantu bagura ibintu byinshi hari abavuga bati reka mbe mbihishe kugira ngo igiciro kizamuke.”
Uwimana Marie utuye Mbugangari mu Karere ka Rubavu yavuze ko hari abacuruzi babyutse bakura ibiciruzwa muri za butike bajya kubibika ndetse bongera ibiciro nk’aho yavuzi ko ijerekani y’amavuta yaguraga Frw 26000 bakayashyira kuri Frw 27 500.
Ati “Bazindutse mu museke bakura ibintu muri butike bashyira mu bubiko bazamura ibiciro, umuceri, amavuta ibintu byose.”
Minisitiri Soraya yavuze ko ntawe ukwiriye kugira impungenge ko mu byumweru bibiri ibiribwa byashira ku isoko. Hari ukuba byinshi mu byo abanyarwanda bakeneye bikomoka imbere mu gihugu, hakaba no kuba aho u Rwanda rukura ibyinjira imiryango ifunguye.
Yatanze urugero rwo muri Kenya, ati “Uwinjiye muri icyo gihugu ajya kuzana ibicuruzwa Mombasa arakurikiranwa muri hoteli arimo ntagire ahandi ajya.’Uretse icyo yibukije ko indege zizana imiti n’ibiribwa nazo zikomeza kuza.
Ati “Ibiribwa byinshi dukeneye hano mu Rwanda ni ibiva mu buhinzi dufite n’ibindi biva mu mahanga n’aho ingendo z’indege zahagaritswe ni ingendo z’indege zitwara abantu iz’imizigo zirakomeza kuza mu Rwanda. Amakamyo nayo avana ibintu hanze biva ku cyambu cya Mombasa, Dar es Salaam arakomeza kuza.”
“ Ibintu byavaga mu Bushinwa mu byumweru bishize ntibyashoboraga gufungura ariko ubu bongeye gufungura biraza. Ku byerekeranye n’ibicuruzwa haragenda habaho gutinda ariko turagenda tubyigaho n’abikorera kugira ngo hatagira ikibura mu gihugu.”
Mu bijyanye no gusubika imirimo no kwikanga ko ibiribwa byaba bike, Minisitiri Hakuziyaremye yavuze ko bazareba uko abakozi bakora mu nganda zitunganya ibiribwa n’ibinyobwa bakomeza imirimo harebwa ubwirinzi bwabo kuburyo bake bashobora gukomeza imirimo.
Umunyamabanga wa Leta muri Minisiteri y’Ubutegetsi bw’Igihugu (Minaloc) ushinzwe imibereho myiza y’abaturage, Nyirarukundo Ignatienne yavuze ko mu cyaro imirimo y’ubuhinzi ikomeje bityo ko impungenge z’ibura ry’ibiribwa zidakwiriye.
Yavuze ko mu kugenzura uko icyorezo cyifashe bari gukoresha ikoranabuhanga mu cyaro bavugana n’inzego z’ibanze niba nta kibazo gihari.
Minisitiri Nyirarukundo yavuze ko abantu basabwa ubufatanye bwo kwita ku ngamba zashyizweho. Ku bijyanye no guhaha abantu ngo bagomba kujya ku mirongo isiga metero imwe hagati y’umuntu n’undi hanyuma umaze guhaha agasohoka undi akinjira bityo bityo.
",https://m.igihe.com/ubukungu/ubucuruzi/article/minicom-yijeje-ko-ibiribwa-bitazabura-ku-isoko-ry-u-rwanda-mu-gihe-ruhanganye,Business
Coronavirus yajegeje Isi! Menya serivisi z’ibanze wabonera kuri internet utavuye mu rugo,"Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Icyorezo cya COVID-19, gituruka kuri Coronavirus cyatangiriye mu Bushinwa mu mu Ukuboza 2019. Kuva icyo gihe cyatangiye gukwirakwira mu mpande zose z’Isi, aho kuri ubu abasaga 310 000 bayanduye, yahitanye 13 556 mu gihe abasaga ibihumbi 95 bayikize.
Mu Rwanda, hamaze kuboneka abarwayi 17 ba COVID-19 kuva kuwa 14 Werurwe 2020 ubwo uwa mbere yatahurwaga. Abo barwayi bahuye n’abantu basaga 688 kuva bagera mu gihugu.
Mu kwirinda ko ubu bwandu bwakomeza gukwirakwira kuva mu ijoro ryo ku wa Gatandatu saa 23:59, hashyizweho ingamba zigomba gukurikizwa zirimo guhagarika ingendo zitari ngombwa, abantu bakaguma mu ngo.
Itangazo rya Minisitiri w’Intebe, Dr Ngirente Edouard, rivuga ko ‘‘Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.’’
Abaturarwanda basabwe kwishyurana hakoreshejwe ikoranabuhanga ahashoboka hose kurusha kujya muri za banki na za ATM.
Muri serivisi z’ingenzi zizakomeza gukora harimo izijyanye no guhaha no gushaka imiti biri no mu bihangayikishije abatari bake. Inama zafasha abantu kwirinda kwandura cyangwa kwanduza abandi harimo gukoresha ikoranabuhanga mu guhaha cyangwa gutumiza ifunguro.
Icyorezo cya COVID-19 kimaze kwigisha Isi imibereho ishingiye ku ikoranabuhanga aho buri kimwe cyose kuva ku gutuma ibicuruzwa no kubyishyura rikoreshwa.
Mu Rwanda by’umwihariko hari serivisi zikenewe zijyanye no guhaha ziri gutangirwa kuri internet kandi zakwifashishwa na benshi.
Umuyobozi w’Ikigo cy’Ikoranabuhanga, DMM HEHE Ltd, Iribagiza Clarisse, yatangaje abinyujije kuri Twitter ko guhahira kuri internet bifasha mu kurinda ubuzima.
Yagize ati ‘‘Mu rwego rwo guhangana n’ikwirakwira rya COVID-19, HeHe iri gukorana n’ibigo by’ishoramari by’imbere mu gihugu, ushobora guhahiramo ndetse ibicuruzwa ukabigerezwa mu rugo mu kwirinda kugera ahantu hari abantu benshi.’’
Mu gutanga izi serivisi, Hehe yafatanyije n’amaguriro, farumasi, amaduka acuruza imyambaro n’inkweto, ibitabo, telefoni n’ibindi bikoresho by’ikoranabuhanga, ibikoresho n’imitako byo mu rugo ndetse n’iby’abana.
Ubusanzwe mu kwishyura ibi bicuruzwa hakoreshwaga uburyo butandukanye burimo gutanga amafaranga mu ntoki [butari gukoreshwa], Airtel & MTN Money ndetse no gukoresha amakarita ya VISA & MasterCard.
Ku mbuga zisanzwe zitangirwaho serivisi zo kuri internet hariho amabwiriza afasha abazisura kubona uko batumiza ibicuruzwa bakeneye, bakabigerezwa aho batuye, kandi ku giciro kiboneye.
 	Ibigo biri gukorana na DMM HEHE mu gutanga serivisi zo kuri internet:
 	HeHe Mart: https://www.mart.com/
 	Tuma 250: https://shop.tuma250.com/
 	Simba Supermarket: Ushaka gutumiza ibintu hamagara: +250 788 307 200)
 	Germany Butchery: https://hehe.rw/germany-butchery
 	Slice & Cakes: https://sliceandcakes.com/
 	Question Coffee: https://hehe.rw/question-coffee
 	Vine Pharmacy: https://vinepharmacy.rw/
 	A F L I M B A: https://shop.aflimba.com/
 	Ubumuntu: https://lnkd.in/eeHdBRY
 	Uzi Collections: https://shop.uzicollections.com/
 	UZURI K&Y: https://shop.uzuriky.com/
 	Posh Creative: Shop.poshcreative.rw
Ibitabo:
 	Imagine We: https://shop.poshcreative.rw/
 	Pages: https://shop.pages.rw/
 	Iwawe Tech: https://shop.iwawetech.com/
 	Rural African Art: https://ruralafricanart.com/
 	Shema Shop: https://shop.shemaluxury.com/
 	Imigongo Art Center: https://shop.imigongoart.com/
 	Glo Creations: https://shop.glocreations.rw/
 	Toddle Care: https://toddlecare.com/
 	Ki-pepeokids: https://shop.ki-pepeokids.rw/
Muri ibi bigo by’ubucuruzi hiyongeramo Vuba Vuba, itanga serivisi zo kugeza ibintu bitandukanye byiganjemo ibinyobwa n’amafunguro ku babikeneye hifashishijwe ikoranabuhanga.
Ikorana na restaurent 50 mu Mujyi wa Kigali hose; bihesha amahirwe abatumiza amafunguro bayifashishije guhitamo ibyo bakeneye byose kandi biboroheye. Uyifashisha asabwa kugira ‘application’ ya Vuba Vuba imuhesha amahirwe yo kubona restaurents zamufasha guhitamo ibyo ashaka.
Uburyo bw’ikoranabuhanga bwashyizweho ni amahirwe yabyazwa umusaruro mu kwirinda no gukumira icyorezo cya COVID-19 cyugarije Isi.
Mu Rwanda ubucuruzi bwo kuri internet bumaze imyaka hafi irindwi ariko buracyagaragaramo icyuho kuko butaritabirwa na benshi.
Mu 2017, imibare y’Ishami ry’Umuryango w’Abibumbye ryita ku Bucuruzi n’Iterambere (UNCTAD) yo mu bihugu 152 ku Isi yagaragaje ko kuri internet hahererekanyijwe tiliyari $3.9, inyongera ya 22% ugereranyije n’umwaka wari wabanje.
",https://m.igihe.com/ubukungu/article/coronavirus-yajegeje-isi-menya-serivisi-z-ibanze-wabonera-kuri-internet-utavuye,Business
Amahoteli mu Rwanda ari kubara miliyari z’ibihombo kubera COVID-19,"Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Umuyobozi w’ihuriro ry’amahoteli mu Rwanda, Barakabuye Nsengiyumva, kuwa Gatanu tariki 20 Werurwe 2020 yabwiye itangazamakuru ko amwe mu mahoteli yahagaritse abakozi mu rwego rwo kugabanya ibihombo no kwishyura imishahara itishyuye kuri abo bahagaritswe.
Ati “Aho bigeze bamwe mu banyamuryango bacu bavuze ko bamaze kubara igihombo cya miliyari 13 z’amafaranga y’u Rwanda uyabariye hamwe. Turacyategereje raporo ziva mu yandi mahoteli ariko imibare ikomeje kuzamuka.”
Yavuze ko bari kuganira na Guverinoma ngo irebe uko yagoboka amahoteli kugira ngo ave muri ibi bihe bitayoroheye cyane ku bijyanye n’imisoro.
Ati “ Banku Nkuru y’u Rwanda yatangaje ibijyanye no kuvugurura amasezerano ku bijyanye n’inguzanyo za banki ariko ntabwo turatangira kubiganiraho mu buryo bwagutse. Dufite n’ikibazo cy’imisoro kubera ko nta mafaranga kubera kubura abakiliya.”
Nsengiyumva yavuze ko bakeneye ibiganiro na Guverinoma bigamije kubemerera kugabanya bimwe mu biciro byashyizweho kugira ngo bagumane bamwe mu bakozi.
Mu Rwanda hari amahoteli, amacumbi n’ahandi hakira abantu hagera ku 7,000 hatangaga akazi ku bantu barenga 84,000. Ni mu gihe urwego rw’ubukerarugendo n’amahoteri muri rusange bifite imirimo ibarirwa ku bihumbi 142,000.
Nsengiyumva yavuze ko kubera ihagarikwa ry’ingendo z’indege zitwara abantu n’inama u Rwanda rwagombaga kwakira, urwo rwego rwatakaje imirimo myinshi kubera coronavirus.
Ihagarikwa ry’abakozi
Kuwa Gatanu mu gitondo, nibura abakozi batandatu bakiriye bo muri Kigali Diplomat Hotel amabaruwa abahagarika ku kazi by’agateganyo.
Ibaruwa yashyizweho umukono n’umuyobozi w’iyo hoteli, Alphonse Semugaza igira iti “Kubera icyorezo cya coronavirus cyakoze ku bikorwa byose, tubandikiye tubamenyesha ko tubahagaritse ku kazi mu gihe kitazwi guhera tariki 20 Werurwe 2020 ibintu nibisubira mu buryo tuzongera tuguhamagare.”
Umwe mu bakiriye iyo baruwa yavuze ko atazi uburyo arabaho mu minsi iri imbere kubera ko ako kazi ariko kamwinjirizaga.
Ati “Nakoraga kuri iriya hoteli mu myaka irenga itanu ishize, ubu ntabwo nzi uko biraza kugenda. Ndasaba ko sosiyete zafata amafaranga zazigamye zikatwishyuraho make ndetse agakomeza kutwishyurira ubwishingizi mu gihe tugitegereje gusubira ku mirimo.”
Ingingo ya 21 y’itegeko rigenga umurimo mu Rwanda ivuga ku isubikwa ry’amasezerano y’umurimo kubera impamvu z’ubukungu cyangwa iza tekiniki, igaragaza ko mu gihe habayeho isubikwa ry’amasezerano y’umurimo mu gihe gito kubera impamvu z’ubukungu cyangwa iza tekiniki, umukozi “adashobora gushyirwa mu gihe cyo kudakora ku mpamvu z’imirimo mike inshuro imwe cyangwa nyinshi mu gihe kirenze iminsi mirongo cyenda mu mwaka umwe.”
Ikomeza ivuga ko “Iyo igihe kivugwa mu gika cya mbere cy’iyi ngingo kirenze, bifatwa nk’aho umukozi yasezerewe agahabwa impererekeza ziteganywa n’iri tegeko. Umukoresha, nyuma yo kubigaragariza abahagarariye abakozi mu kigo, ashobora gusezerera umukozi umwe cyangwa benshi bitewe no guhuza imirimo isa, kuvanaho cyangwa kuvugurura imikorere y’ikigo kubera impamvu z’ubukungu cyangwa guhindura ikoranabuhanga ryakoreshwaga hagamijwe kugira ngo ikigo kirusheho guhigana kandi akabimenyesha mu nyandiko umugenzuzi w’umurimo ubifitiye ububasha.”
Ingingo ya 22 iviga ku burenganzira bwo gusubizwa mu kazi. Ivuga ko umukozi usezerewe ku kazi kubera impamvu z’ubukungu cyangwa iza tekiniki, kandi akaba atarengeje amezi atandatu uhereye igihe yasezerewe, afite uburenganzira bwo gusubizwa mu kazi adakoze ipiganwa iyo yujuje ibisabwa ku mwanya umukoresha akeneyeho umukozi.
",https://m.igihe.com/ubukungu/article/amahoteli-mu-rwanda-ari-kubara-miliyari-z-ibihombo-kubera-covid-19,Business
Abacuruza Mobile Money bijejwe ko nta gihombo bazaterwa n’ivanwaho ry’ikiguzi cyo kohereza amafaranga,"Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Mu gihe bamwe bishimira icyemezo cya BNR cyo gukurirwaho amafaranga bakatwaga baherekenya amafaranga bakoresheje ikoranabuhanga, abacuruzi ba Mobile Money batangiye kugaragaza ko bazabihomberamo kubera bungukiraga ku mafaranga bakata abohererezanya amafaranga.
Rutagengwa Arthur ushinzwe imikorere ya Mobile Money muri Sosiyete y’Itumanaho ya MTN Rwanda, yabwiye Radiyo Rwanda ko abo bacuruzi (agents) ntacyo bazahomba kuko amafaranga bagenerwa ku muntu babikilije atakuweho.
Ati “Iyo umukiliya aje avuga ngo ndashaka kubitsa, uwo mukiliya amuha 1000 Frw n’umu-agent akamuha amafaranga 1000 kuri telefoni ye ariko iyo amufashije muri ubwo buryo tumuha komisiyo, izo komisiyo ntabwo zavuyeho urumva ko ntacyo yahombye aracyafasha abakiliya kugira ngo amafaranga yinjire kuri telefoni zabo.”
Abacuruzi ba Mobile Money baganiriye na Radiyo Rwanda bavuze ko bizatuma, bakoresha ku gishoro bahabwa kuko ayo bakataga yabafashaga mu mibereho yabo.
Ku rundi ruhande ariko hari uwahishuye ko nubundi koherereza umuntu amafaranga bitari byemewe ahubwo babikoraga kugira ngo babone ayo kubabeshaho mu gihe bategereje iyo Komisiyo.
Yagize ati “Kuri twebwe hari amafaranga twacaga umukiliya yo kohereza no kubikura, ubundi batubwira ngo koherereza umukiliya ntabwo byemewe ariko hari igihe umuntu aza akambwira ati jye nyoherereza ukamwoherereza wenda nawe ayo 250 Frw cyangwa ayo 200 Frw akakugirira akamaro mu gihe wicaye hano utegereje ko ukwezi kwashira ngo ugire icyo ubona.”
BNR itangaza ko ikigamijwe ari ukugira ngo abantu bahane serivisi, baherekanye amafaranga kandi bishyurane bitabasabye guhererekanya amafaranga mu rwego rwo kwirinda icyorezo cya coronavirus.
Guverineri wa BNR, John Rwangombwa na we ashimangira ko nta muntu uzabihomberamo kuko abanyarwanda bazagira ukwirinda kandi n’inyungu y’abacuruza Mobile Money itazahungabana.
Ati “Nukenera kujya gukura amafaranga yawe kuri telefoni, icyo gihe bazakwishyuza. ariko ugiye gafata amafaranga yawe ngo uyashyire kuri telefoni yawe uyoherereze undi muntu cyangwa uyakoreshe kugura ibintu ntabwo wishyura. Icyo twashishikariza abantu rwose duhagarike ibintu byo gukoresha kashi.”
Ku rundi ruhannde uretse kwirinda coronavirus iyi ni gahunda igaragara ko izateza imbere uburyo bwo guhererekanya no kwishyurana hakoreshejwe ikoranabuhanga (Cashless).
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bizajyana n’uko nta kiguzi kizongera gucibwa abantu bahererekanya amafaranga kuri Mobile Money cyangwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/ubucuruzi/article/abacuruza-mobile-money-bijejwe-ko-nta-gihombo-bazaterwa-n-ivanwaho-ry-ikiguzi,Business
MTN Rwanda yakuyeho ikiguzi cyo kohereza amafaranga kuri Mobile Money mu gufasha kwirinda Coronavirus,"Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Iki cyemezo gikurikira inama iherutse guhuza Banki Nkuru y’u Rwanda, amabanki y’ubucuruzi, ibigo bitanga serivisi z’ubwishingizi n’ibindi bigo bifite aho bihuriye no guhanahana amafaranga birimo n’iby’itumanaho […].
Muri iyo nama bemeranyije gufata ingamba zose zishoboka zatuma abaturage boroherwa na zimwe muri serivisi bahabwa n’ibyo bigo, muri iki gihe icyorezo cya Coronavirus gikomeje gukwirakwira hirya no hino ku isi.
MTN Rwanda yatangaje ko icyemezo yafashe ku ruhande rwayo kigamije kurinda abakozi, abakiriya ndetse na buri muntu wese ufite aho ahuriye na serivisi itanga, hakumirwa ko hari uwafatwa n’iki cyorezo.
Umuyobozi Mukuru wa MTN Rwanda, Mitwa Ng’ambi, yavuze ko ikigo ayobora cyakuyeho amafaranga yajyaga acibwa buri muntu wohereje amafaranga kuri mugenzi we; ayakura kuri konti ya banki ayashyira kuri Mobile Money; ayakura kuri Mobile Mooney ayohereza kuri banki cyangwa mu gihe yishyura ibicuruzwa, bikazakorwa mu gihe cy’iminsi 90.
Ati “MTN Rwanda yifatanyije n’igihugu cyose muri ibi bihe bikomeye, inafatanya na leta gusakaza ubukangurambaga bugamije kwimika ingamba zo gukumira no kurwanya ikwirakwira ry’iyi virusi.”
Yakomeje avuga ko bazi neza ko abakiliya babo bazabangamirwa, bityo ko bari gushyiraho uburyo buzatuma bakomeza kuba hamwe mu buryo bw’ikoranabuhanga, bagahererekanya amafaranga ndetse bakanishyura ibyo bakeneye mu buryo buboneye kandi bufite umutekano igihe cyose.
MTN ivuga ko izongera uburyo bwari busanzwe mu kwishyura bwa MoMoPay kugira ngo hagabanywe ibyago byo kwandura binyuze mu guhererekanya amafaranga afatika mu bacuruzi, amasoko, za farumasi n’ahandi.
MTN ivuga ko intego y’iki cyemezo ari ugufasha ibikorwa by’ubucuruzi gukomeza gukora. Muri iki gihe ngo serivisi zishobora kuzagira ibibazo bitandukanye ariko icy’ingenzi ni ukugumishaho umuyoboro w’itumanaho, ibikoresho bikaboneka ndetse hakongerwa n’ubushobozi.
MTN ivuga ko izakomeza gukurikiranira hafi ikibazo cya COVID-19 kandi igakurikiza inama zitangwa na Minisiteri y’Ubuzima.
Kugeza ubu mu Rwanda hamaze kugaragara abantu 11 banduye Coronavirus. Mu rwego rwo gukumira no kurwanya ikwirakwira ry’iki cyorezo, ibikorwa bitandukanye byahagaritswe.
Byatumye Banki Nkuru y’u Rwanda (BNR) ifata ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
",https://m.igihe.com/ubukungu/ubucuruzi/article/mtn-rwanda-yakuyeho-ikiguzi-cyo-kohereza-amafaranga-kuri-mobile-money-mu,Business
COMESA yashyizeho ibihano bya $300.000 ku bazacuruza ibitujuje ubuziranenge byitwa ko bikumira Coronavirus,"Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Itangazo ryashyizwe ahagaragara n’iyi komisiyo ku wa 17 Werurwe 2020 riburira “ibigo byose n’abantu ku giti cyabo bari kugurisha ibintu bitujuje ubuziranenge cyangwa se bitemewe babyita ko bivura cyangwa bifasha mu gukumira Coronavirus”.
Ibyo bigo byose n’abantu ku giti cyabo bamenyeshejwe ko bakwiye guhagarika ibyo bikorwa kuko binyuranye n’ingingo ya 27 y’amategeko agenga ibijyanye n’ihiganwa ku isoko, agenderwaho na COMESA.
Rikomeza rigira riti “Bityo rero, mu gihe hari ikigo icyo aricyo cyose cyangwa se umuntu ku giti cye ufashwe, Komisiyo ntizaca ku ruhande mu gushyira mu bikorwa ibiteganywa n’amategeko birimo gucibwa amadolari ya Amerika ibihumbi 300.”
Abaguzi bagiriwe inama yo gushishoza bakagenzura neza niba nta bicuruzwa bitujuje ubuziranenge bahangitswe ndetse bakamenyesha iyi komisiyo mu gihe hari ibyo baketse.
Kuva aho ingamba zo gukumira ikwirakwira rya Coronavirus zishyiriwemo imbaraga, ku masoko atandukanye arimo n’ayo mu Rwanda hakunze kugaragara abacuruzi bahangika abaguzi.
Hari nk’aho abantu bagiye kugura alcool yifashishwa mu gusukura intoki, ugasanga bahawe amavuta yo kwisiga mu cyimbo cyayo bitewe n’uko ku macupa babaga bahinduye bakandika ko icyo umuntu aguze ari uwo muti yashakaga kandi atari byo.
COMESA ni umuryango ugizwe n’ibihugu 19 watangiye mu 1994 ariko u Rwanda rwinjiyemo mu 2004.
Ibyo bihugu ni u Burundi, Ibirwa bya Comores, Repubulika Iharanira Demokarasi ya Congo, Djibouti, Misiri, Eritrea, Ethiopia, Kenya, Libya, Madagascar, Malawi, Ibirwa bya Maurice, Ibirwa bya Seychelles, Sudani, eSwatani, Uganda, Zambia, Zimbabwe n’u Rwanda.
",https://m.igihe.com/ubukungu/article/comesa-yashyizeho-ibihano-bya-300-000-ku-bigo-bizacuruza-ibitujuje-ubuziranenge,Business
"Banki zemerewe korohereza abazifitiye inguzanyo, igiciro cyo guhererekanya amafaranga kivanwaho","Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Coronavirus yabaye icyorezo cyugarije Isi ndetse mu Rwanda hamaze kugaragara abarwayi bayo 11, bari kwitabwaho n’inzego z’ubuzima.
BNR yatangaje ko nyuma y’aho Coronavirus igaragariye ku Isi ndetse ikaba iri kugira ingaruka ku bukungu, ifatanyije n’izindi nzego za leta bagiye inama n’amabanki n’ibigo bitanga serivisi z’itumanaho mu rwego rwo gufata ingamba zigamije guhangana nazo.
Itangazo yashyize hanze kuri uyu wa Gatatu tariki 18Werurwe 2020 rivuga ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
Rigira riti “Amabanki yemerewe mu buryo burenze ubusanzwe gusubiramo amasezerano y’inguzanyo, kugira ngo zorohereze abazibereyemo imyenda (inguzanyo) uko bakwishyura mu gihe bagize ingorane zo kwishyura uko byari biteganyijwe bitewe na Coronavirus.”
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Yashyizeho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
BNR iti “Iyo nguzanyo izishyurwa ku ijanisha ry’urwunguko fatizo rya banki nkuru. Iyo nguzanyo ikaba yamara igihe kingana n’amezi atatu, atandatu cyangwa 12. Iyi nguzanyo y’ingoboka ihari mu gihe cy’amezi atandatu kandi BNR izajya iyitanga mu bushobozi bwayo.”
Mu rwego rwo gufasha amabanki kubona amafaranga ahagije kandi BNR yafashe ingamba yo ‘koroherezwa mu kugurura impapuro mpeshamwenda ziri ku isoko”.
BNR yatangaje ko mu gihe cy’amezi atandatu yemeye ko izajya igura impapuro mpeshamwenda ku giciro cy’isoko mu gihe uzifite yabuze undi muguzi ku isoko ry’imari n’imigabane kandi igihe cyo gutegereza undi muguzi igikura ku minsi 30 gishyirwa kuri 15.
Indi ngamba BNR yatangaje ni iyo ‘kugabanya igipimo gitegetswe cy’amafaranga y’ubwizigamo banki itajya munsi’.
Yatangaje ko “Mu rwego rwo gufasha amabanki gukomeza gufasha inzego z’ubucuruzi zazahungabanywa na coronavirus, yiyemeje ko kuva tariki 1 Mata 2020 igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
 	Kurwanya ikwirakwira rya Coronavirus
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bikazajyana n’uko nta kiguzi kizongera gucibwa abantu bahererekanya amafaranga kuri Mobile Money.
Itangazo rikomeza riti “Nta kiguzi kizongera gucibwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).”
Iryo tangazo ryashyizweho umukono na Guverineri wa BNR, Rwangombwa John, ryemeza ko igipimo ntarengwa cy’amafaranga yoherezwa hakoreshejwe imiyoboro y’ibigo by’itumanaho (Mobile Money) cyongerewe kiva ku bihumbi 500 Frw gishyirwa kuri miliyoni 1.5 Frw ku bakiliya bo mu rwego rwa mbere naho ku bo mu rwego rwa kabiri kiva kuri miliyoni 1 Frw gishyirwa kuri miliyoni 4 Frw.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha aya mahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
",https://m.igihe.com/ubukungu/BNR-yemereye-amabanki-korohereza-abayafitiye-inguzanyo-inakuraho-igiciro-cyo-guhererekanya-amafaranga,Business
Ba rwiyemezamirimo bakajije ingamba zigamije kurinda abakiliya babagana Coronavirus,"Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
COVID-19 yatumye hashyirwaho ingamba zifatika zo guhangana na yo zirimo gushyiraho aho abantu bakarabira, kwirinda amahuriro y’abantu benshi, kuramukanya n’ibiganza n’ibindi.
Iki cyorezo cyageze ku Isi yose ndetse kuri ubu mu Rwanda abantu bagera kuri 11 bamaze kugaragarwaho iyo ndwara.
OMS yemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abandura iyo ndwara wiyongera ubutitsa, kuva yaboneka mu Bushinwa mu Ukuboza 2019.
Coronavirus imaze guhitana abantu 8,790, mu gihe abayanduye magingo aya bagera ku 213,541, muri bo 84,314 barayikize.
Ibigo bitandukanye byashyizeho uburyo buzafasha ababigana gukomeza ingamba zo kwirinda ko bafatwa n’iki cyorezo.
Umuyobozi wa Sosiyete Nyarwanda Rwanda Cash-Africash-Moneytrans, Nsengiyumva Ramadhan, uri mu Banyarwanda bafite ibikorwa byabo mu Rwanda nyuma yo gushaka ubumenyi mu mahanga.
Rwanda Cash yaje kuvamo izina rya Rwanda Cash-Africash-Moneytrans itanga serivisi ku bohereza amafaranga mu Rwanda no mu mahanga.
Mu gukomeza gutanga serivisi zayo muri iki gihe, Nsengiyumva, yavuze ko ikigo ayoboye cyafashe ingamba zo kongera umutekano ku bijyanye n’ubuzima ku bakozi n’abakiliya bayo ku buryo bwihariye mu guhangana na Coronavirus.
Yagize ati “Ibiro byacu biri i Bruxelles mu Bubiligi birafungura ariko umuntu umwe ni we wemerewe kwinjira yamara guhabwa serivisi undi akaba yakurikira. Turakomeza kubagezaho ibyemezo bigenda bifatwa n’ubuyobozi mu kubungabunga ubuzima bwacu muri ibi bihe.’’
Yavuze ko n’ishami ryo mu Rwanda ryakajijwemo ingamba zo guhangana na Coronavirus.
Yakomeje ati “Ibiro byacu mu Rwanda nabyo byafashe ingamba, ni ukugira ubudakemwa mu bisabwa ngo ntihakwirakwizwe coronavirus. Amasaha yo kwakira abantu ni uguhera saa Mbili n’igice za mu gitondo kugeza saa moya z’umugoroba.’’
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
[email protected]
",https://m.igihe.com/ubukungu/article/ba-rwiyemezamirimo-bakajije-ingamba-zigamije-kurinda-abakiliya-babagana,Business
Inyungu mu kwihuza gushobora kuba hagati ya banki zikomeye mu Rwanda,"Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Yabigarutseho mu kiganiro n’ikinyamakuru Rwanda Today, aho yabajijwe ku kwihuza kumaze iminsi kuvugwa hagati ya BPR Atlas Mara na Equity Bank.
Muri Mata umwaka ushize nibwo Equity Group Holdings Plc yatangaje ko byemejwe mu buryo bw’ibanze, ko izahabwa imigabane 62% Atlas Mara ifite muri BPR Plc na 100% muri African Banking Corporation Tanzania Limited, African Banking Corporation Zambia Limited na African Banking Corporation Mozambique Limited.
Atlas Mara yo yagombaga guhabwa imigabane miliyoni 252 muri Equity Group Holdings Plc ingana na 6.27% muri iki kigo gikomeye muri Kenya, mu igurana ry’imigabane rifite agaciro ka miliyari 10.7 z’amashillingi ya Kenya (miliyoni $106).
Byateganywaga ko ari igikorwa gishobora gufata amezi ari hagati y’ane n’atandatu ku ruhande rwa Equity Group, bikabanza kwemezwa n’inzego zigenzura ibi bigo birimo Banki Nkuru y’u Rwanda n’ibigo bigenzura isoko ry’Imari n’imigabane.
Mu itangazo yasohoye muri Mutarama uyu mwaka, Equity Group yavuze ko impande zombi zitarashyira umukono ku masezerano ya burundu agena ihererekanya ry’imigabane, kugeza ubwo cy’amasezerano y’ibanze arangirije igihe.
Yakomeje iti “Gusa EGH na ATMA biteganya gukomeza ibiganiro mu 2020 mu kugerageza kwemeranya ku ngingo z’ubucuruzi zijyanye n’ihererekanya ryemeranyijwe, cyangwa ibindi bihwanye naryo. Kugeza ubu nta kigaragaza ko iri hererekanya rizabaho.”
Mu kiganiro na Rwanda Today, Guverineri Rwangombwa yavuze ko umwanzuro wa nyuma utarafatwa kuri iri huzwa rya banki zombi mu Rwanda, “ndetse nta wamenya igihe bizafata.”
Yakomeje ati “Mbibona nk’igikorwa cyiza. Ubundi iyo isoko riyobowe na banki imwe gusa biba birimo imbogamizi. Kugira ngo igihugu kibashe gutera imbere, uba ukeneye banki zitandukanye zifite ubushobozi bwo kwishingira ibikorwa binini, kandi zishobora gushyira amafaranga mu bukungu bw’igihugu.”
“Turamutse dufite banki ebyiri nini zifite ubushobozi bwo gutanga inguzanyo nini, izindi banki zishobora gufatanya gushyira amafaranga mu zindi nguzanyo zisigaye.”
Magingo aya banki iruta izindi ku isoko ry’imari mu Rwanda ni Banki ya Kigali, aho nibura ifite 33% by’umutungo mbumbe w’urwego rw’amabanki mu Rwanda. Mu zindi banki ziza inyuma aho harimo Equity Bank na KCB.
Mu Ukuboza 2018 BNR yatangaje izamuka ry’imari shingiro isabwa kugira ngo banki cyangwa ikigo cy’ubwishingizi cyemererwe gukorera mu Rwanda. Muri icyo gihe byatangajwe ko imari shingiro isabwa banki y’ubucuruzi yavuye kuri miliyari 5Frw igera kuri miliyari 20 Frw, isabwa banki z’iterambere iva kuri miliyari 3 Frw igera kuri miliyari 50 Frw, banki zikora nka koperative zo zisabwa miliyari 10 Frw.
Banki zahawe imyaka itanu yo kongera imari shingiro ariko nibura mu myaka itatu zikaba zigejeje kuri miliyari 15Frw, zikuzuza miliyari 20Frw mu yindi ibiri ikurikira.
Ubwo iyo myanzuro yatangazwaga, Rwangombwa yagize ati “Abenshi mu mabanki yacu bafite imari shingiro uyu munsi irenze kure cyane izi miliyari 20Frw tumaze gushyiraho. Iyo urebye nk’amabanki yaje nyuma ya 2008, yatangiranye na miliyari eshanu ariko kugira ngo ubucuruzi bwabo bukomeze gutera imbere benshi bamaze kongeramo miliyari zirenze 17Frw. Ntabwo tubona ko hari banki izagira ikibazo ku mafaranga yo gushyiramo.”
Nyuma y’umwaka urenga ayo mabwiriza ashyizeho, Guverineri Rwangombwa yavuze agamije gutuma banki zikora ubucuruzi mu buryo buboneye, nubwo hari avuga ko bikigoye kubona inyungu kuri iryo shoramari.
Yakomeje ati “Uko imari shingiro iba nini niko na banki ishobora gutera inkunga imishinga minini kandi ni nako ibona inyungu. Nk’urugero nka Banki ya Kigali, niyo banki ya mbere nini ku isoko aho ifite imari shingiro igera muri miliyari zisaga 100 Frw, ariko mu mwaka ushize yagiye ku isoko gushakaho andi mafaranga ku mari shingiro.”
Rwangombwa yashimangiye ko urwego rw’ubukungu mu Rwanda ruhagaze neza. Mu gihe u Rwanda n’Isi bihanganye n’icyorezo cya Coronavirus, urwego rwo kwakira inama ni rumwe mu zishobora guhungabana mu rwego rw’ubukungu, kubera ko inyinshi zikomeje gusubikwa.
Gusa avuga ko hari icyizere ko ingaruka zayo zitatinda, kuko hari amahirwe ko iki cyorezo gishobora kutinjira mu mwaka utaha wa 2021.
",https://m.igihe.com/ubukungu/ishoramari/article/guverineri-rwangombwa-yagaragaje-inyungu-mu-kwihuza-gushobora-kuba-hagati-ya,Business
Impuguke zisanga gukaza ingamba zo kurwanya Coronavirus byihutirwa kurusha gutekereza ibihombo,"Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Kaberuka yatangaje ko nk’uko guverinoma y’u Rwanda yatangije ingamba zo gukumira iki cyorezo, abanyarwanda basabwa kubyubahiriza cyane ko bidakozwe vuba, byaba ikibazo gikomeye no ku bukungu bw’igihugu.
Minisiteri y’Ubuzima mu Rwanda, ubu itangaza ko abantu umunani aribo bamaze kwandura ubu bwandu.
Amezi arenga ane arashize Isi yugarijwe n’icyorezo cya Coronavirus, Ishami ry’Umuryango w’Abibubye ryita ku buzima, OMS, rigaragaza ko abantu barenga ibihumbi 190 bamaze kwandura naho abandi barenga ibihumbi birindwi bamaze gupfa.
Mu Ukuboza 2019, iki cyorezo nibwo cyatangiriye mu Mujyi wa Wuhan uherereye mu Ntara ya Hubei mu Bushinwa, ariko ubu ibihugu birenga 140 kimaze kubigeramo harimo n’u Rwanda.
Uretse kuba iki cyorezo kirimo guhitana ubuzima bwa benshi, ubukungu bw’Isi nabwo burimo kugana ahabi cyane ko imirimo yahagaze mu bihugu bitandukanye.
Inzobere mu by’ubukungu zivuga ko iki aricyo cyorezo cya mbere kibaye ku Isi, ku buryo ibihugu byose bihura n’ingaruka zacyo.
Ibihugu birimo gutanga akayabo mu guhangana n’iki cyorezo
Nko mu Bushinwa aho iki cyorezo cyahereye, byasabye leta ko ihagarika ibikorwa hafi ya byose by’ubucuruzi, ingendo zo mu kirere n’ibindi bikorwa.
U Bushinwa bwashoye akayabo k’amadorali miliyari 50 kugira ngo bufashe ibigo by’ubucuruzi ngo bidahomba burundu.
Mu bihugu bikomeye cyane cyane iby’i Burayi, nabyo byagiye bigira amafaranga bigenera ibigo by’ubucuruzi nk’amabanki, bashaka gukomeza ubucuruzi muri ibi bihe.
Igihugu cy’u Butaliyani cyugarijwe cyane, cyashoye miliyari 10 z’amadorali mu gufasha ubucuruzi.
U Bwongereza nabwo bwatangaje ko bugiye gushora arenga miliyari 30 z’ama-pound yo gufasha ubukungu bw’igihugu ngo budasubira inyuma.
Kugeza ubu Banki y’Isi yatangaje inkunga ya miliyari 3.3 z’amadorali yo gufasha ibihugu bikiri mu nzira y’amajyambere mu guhangana na Coronavirus.
Ikigega Mpuzamahanga cy’Imari, IMF, nacyo cyatangaje ko kizatanga inkunga ya miliyari 50 z’amadorali, amwe muri aya akaba nta nyungu afite.
Ku rwego rw’Isi, ibigo bitwara abagenzi mu by’indege birateganya guhomba akayabo ka miliyari 29 z’amadorali ya Amerika, nk’uko Ikigo Mpuzamahanga mu by’ingendo zo mu kirere kibigaragaza.
U Rwanda rurasabwa kwitwara gute muri iki kibazo?
Umuyobozi w’Ikigo gishinzwe kumenyekanisha ubukerarugendo bushingiye ku nama, RCB, Nelly Mukazayire, yavuze ko kubera Coronavirus, zimwe mu nama zari kubera mu Rwanda zimuwe, ubu harimo gushakishwa amatariki mashya.
Yagize ati “Uyu mwaka hari hateganyijwe inama 147 zagombaga kuzatwinjiriza miliyoni $88 (asaga miliyari 83 Frw) aturuka mu bijyanye n’inama ndetse n’amahuriro mpuzamahanga.”
“Nk’uko bigaragara hose, iki cyorezo cyagiye gituma hari ibihinduka, ndetse muri urwo rwego rwacu, ubu hari inama zigeze kuri 20 zimuwe, zikaba zitarasubitswe burundu ahubwo zarimuwe, turi kuvugana n’ababishinzwe, abazikurikirana, kugira ngo turebe aho zazashyirwa.”
Uretse izi nama kandi ibikorwa by’ubucuruzi busanzwe mu baturage, nabyo byagiye bisubira inyuma kubera kubura abaguzi.
Teddy Kaberuka yabwiye IGIHE ko iki ari ikibazo cyugarije Isi muri rusange, gusa ko icyo u Rwanda rusabwa ari ukubanza guhagarika iki cyorezo mbere y’ibindi byose, cyane ko kiramutse kidakumiriwe aribwo cyateza ibibazo bikomeye.
Kaberuka avuga ko iyo ukuirkiye usanga iki aricyo cyorezo kibayeho kikibasira ibihugu byose.
Ibi ngo biterwa n’uko Isi yabaye nk’Umudugudu, aho usanga umuntu ava ahantu hamwe akajya ahandi mu buryo bworoshye, bikaba ari nabyo byatumye icyorezo cyaduka mu Bushinwa ariko kikaba cyarakwiriye Isi yose.
Yagize ati “Kugeza ubu haracyari kare ku Rwanda kuba umuntu yagira byinshi avuga ariko icyihutirwa ni ugushaka uko iki cyorezo cyakumirwa, iki kibazo gitangira mu Bushinwa mu 2019, icyo bahise bashyira imbere ni ugushaka uko bagikumira, uyu munsi niyo mpamvu barimo gushaka uko bakongera kuzahura ubukungu.”
“Ubu ikiriho ni uko hashyirwaho ingamba, nko kugabanya inyungu ku nguzanyo, korohereza abantu kubona inguzanyo n’ibindi ariko mu Rwanda ho haracyari kare kuko nta n’uzi ngo biragana he, uburemere bw’icyorezo nibwo butuma abantu bamenya ingamba bafata kugira ngo zikemure ibibazo bihari.”
Gusa Kaberuka avuga ko izi ngaruka z’ubukungu zamaze kugera ku Rwanda, kuko nk’amafaranga igihugu kirimo gukoresha cyita ku bamaze kwandura, gupima abo abakwaho ubu bwandu n’ibindi, ari amafaranga yakagombye kuba akora ibindi.
Kaberuka avuga ko icyo buri munyarwanda asabwa ari ukwirinda no kugira isuku, bagakurikiza uburyo butuma umuntu atandura.
Yagize ati “Abantu ntibirare kuko hagize uwirara icyorezo kiziyongera, abantu babanze bashyire imbere ubuzima kuko ntabwo waba udafite ubuzima ngo ugire icyo ukora, ibi bisobanuye ko icyihutirwa kurusha ibindi ni uko icyorezo cyahagarara ibindi bizaza nyuma.”
Kaberuka avuga ko leta ikwiye kandi gucungira hafi abacuruzi bamwe bashaka kungukira muri ibyo bibazo bazamura ibiciro ku bicuruzwa, ariko ikanafasha abacuruzi harebwa ko ibicuruzwa bitabura ku masoko.
",https://m.igihe.com/ubukungu/article/impuguke-zisanga-gukaza-ingamba-zo-kurwanya-coronavirus-byihutirwa-kurusha,Business
Ibyo wamenya kuri ‘GANZA na I&M SME Banking’ igiye kuzamura abafite imishinga mito n’iciriritse,"Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Iyi gahunda izwi nka ‘GANZA NA I&M SME BANKING’ yashyizweho hagamijwe gusubiza ibibazo by’abashaka gutangira ubucuruzi buto n’ubuciriritse cyangwa abasanzwe babukora binubiraga ko ibigo by’imari byinshi bifasha abafite imishinga migari, bo bakabura na kimwe kibafasha gushyira mu bikorwa imishinga yabo.
I&M Bank Rwanda ivuga ko muri iyi gahunda umukiliya asabwa gufunguza konti imwe muri eshatu zitangwa bijyanye n’urwego rw’ubucuruzi agezemo.
Hari konti y’imishinga yitwa TANGIRA, ifungurirwa abifuza gutangira ubucuruzi; iyitwa AGUKA, ifungurirwa abasanzwe bakora ubucuruzi ariko bifuza kubwagura n’iyitwa GWIZA, ihabwa umaze igihe mu bucuruzi ariko akaba ashaka kubugeza ku rundi rwego.
Umwihariko wa Konti yiswe ‘TANGIRA’
Iyi konti ifungurirwa umuntu wese wifuza gutangira umushinga w’ubucuruzi ako kanya, akaba yemerewe kubitsa no kubikuza ku buntu ndetse n’ikarita ya mbere yo kubikuza akayihabwa nta kiguzi atanze.
Ufunguje iyi konti aba yemerewe guhabwa inguzanyo y’ingoboka ndetse akemererwa guhamagara umurongo w’ubufasha amasaha 24/7.
Anahabwa kandi ifatabuguzi ry’ubuntu kuri serivisi zose z’ikoranabuhanga kandi mu gihe adafite ingwate, ashobora guhabwa inguzanyo yifashisha, yishyurwa mu buryo bumunogeye.
Izindi serivisi uwafunguje konti ya ‘TANGIRA’ ahabwa zijyanye no kugirwa inama mu mushinga we, mu rwego rwo gukumira icyatuma atagera ku ntego ze uko abyifuza.
Ibyo wamenya kuri Konti ya ‘AGUKA’
Iyi konti ifungurirwa umuntu usanzwe afite umushinga w’ubucuruzi, akaba yemerewe kubitsa no kubikuza amafaranga ku buntu kandi agahabwa bwa mbere ikarita ya MasterCard Prepaid Multi-currency ku buntu.
Nyir’iyi konti ahabwa inguzanyo mu buryo bworoshye kandi ifatabuguzi kuri serivisi zose z’ikoranabuhanga arihabwa ku buntu. Iyi konti ifite umwihariko w’uko ifungurwa ako kanya, ikanahabwa umukozi uyitaho by’umwihariko n’umurongo w’ubufasha wo guhamagaraho amasaha 24/7.
Igihe uwafunguje iyi konti adafite ingwate, ntibimubuza gusaba inguzanyo ngo ayihabwe kandi akayishyura mu buryo bumunogeye.
Uyu kandi yemerewe guhabwa serivisi za I&M Bank zikubiyemo inyigisho, amahugurwa n’impanuro zirebana no guteza imbere imishinga mito n’iciriritse (Micro, Small and Medium Enterprises-MSME).
Iyi konti kandi itanga amahirwe adasanzwe yo gusubika kwishyura inguzanyo mu gihe bikenewe kandi nyirayo akabona igisubizo cyihuse ku cyifuzo cye kijyanye n’inguzanyo.
Ibyiza bya Konti ya ‘GWIZA’
Iyi konti ifungurirwa umuntu umaze igihe mu bucuruzi kandi akaba yemerewe kubitsa no kubikuza ndetse agahabwa inyungu ishimishije ku bwizigame akoze. Nyir’iyi konti ahabwa ikarita ya mbere y’ideni ku buntu ndetse agahabwa n’inguzanyo ku nzu y’ubucuruzi.
Iyi konti ifasha umukiliya guhabwa inguzanyo mu buryo bworoshye, gufunguza konti by’ako kanya, ifatabuguzi ry’ubuntu kuri serivisi zose z’ikoranabuhanga, kwishyura inguzanyo mu buryo bunoze kandi nyirayo agahabwa serivisi za I&M Bank zikubiyemo inyigisho, amahugurwa n’impanuro zirebana na MSME.
GWIZA kandi ifasha umukiliya gusubika kwishyura inguzanyo mu gihe bikenewe, kubona igisubizo cyihuse ku cyifuzo cye cy’inguzanyo, n’umukozi wita kuri konti ye by’umwihariko.
Gufunguza izi konti bisaba kwandika ibaruwa ubisaba, kuzuza urwandiko rwabigenewe, amafoto magufi na fotokopi y’indangamuntu cyangwa Passport by’uyikeneye.
",https://m.igihe.com/ubukungu/amabanki-2003/article/ibyo-wamenya-kuri-ganza-na-i-m-sme-banking-igiye-kuzamura-abafite-imishinga,Business
Leta igiye gukorera ubuvugizi abafite imyenda ya banki n’abishyura imisoro bashobora guhomba kubera Coronavirus,"Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
U Rwanda rwakajije ingamba mu gukumira ko icyorezo cya Coronavirus cyakwirakwira mu gihugu hose, nyuma y’uko umuntu wa mbere agaragaye mu gihugu agifite.
Mu ngamba zafashwe, harimo ko ibikorwa bihuriramo abantu benshi byafunzwe, amashuri arafungwa n’ibindi bitandukanye.
Iryo fungwa ry’ibikorwa binyuranye n’izindi ngamba, nta kabuza ko zizagira ingaruka ku bantu benshi, cyane nk’abari basanzwe bakora ibikorwa by’ubucuruzi bashobora kuzabura icyashara.
Kuba ibi bikorwa byarahagaze kandi byari bishamikiyeho ubucuruzi bwa benshi biri mu byatumye leta itangira kuganira n’inzego bireba kugira ngo abo ubucuruzi bwakomwe mu nkokora n’izi ngamba boroherezwe kwishyura imisoro n’imyenda ya banki.
Minisitiri w’Ubucuruzi n’Inganda, Soraya Hakuziyaremye, yatangaje ko batangiye kuvugana n’inzego zirebwa ku buryo aho biri ngombwa abantu bakoroherezwa.
Ati “Twanagize n’ibiganiro na RRA ku byerekeye imisoro. Murabizi ko uku kwezi kwa Werurwe ibigo byinshi n’inganda n’abacuruzi aribwo bishyura imisoro, kugira ngo turebe ko abadashoboye kwishyura kubera ikibazo bagize, kuba batabona abakiliya nk’abo bagiraga, bashobore kuba bakoroherezwa ntibabace amande. ”
Yakomeje avuga ko “Biri gusesengurwa kugira ngo tugende tureba urwego ku rundi, uruganda, umucuruzi ingaruka byamugizeho; zirangana gute, ese twamufasha gute […] na PSF yatwemereye ko ku wa Mbere iri buduhe ibyo babona twabafashamo. Ntabwo bivuze ko byose tuzabibemerera ariko ingaruka bagize n’ababona bashobora kugira igihombo ku buryo twabafasha byaba muri ibyo by’imisoro.”
Minisitiri Hakuziyaremye yakomeje avuga ko hari burebwe ku bafite imyenda muri banki baba bagomba kwishyura kuko nabo bashobora guhura n’ibibazo bakabura ubwishyu.
Ati “Nabyo ni ikibazo kuko banki irakomeza kubishyuza buri kwezi ariko niba atarashoboye kwinjiza amafaranga yajyaga yinjiza nk’uko byari bisanzwe, naho ni ukuganiriza za banki na BNR ari nayo ireberere urwego rw’amabanki nayo irabidufashamo kugira ngo nabo bacuruzi ntibahungabane, ntitubone ubushabitsi bufunga kandi ari ibintu twashoboraga gufasha. Twese ni ubufatanye, tugomba gushyira imbere ubuzima bw’abantu imbere.”
Minisitiri Hakuziyaremye yasabye abo ibikorwa by’ubucuruzi bitahagaze kubikorana ubwitonzi kandi bakirinda kuzamura ibiciro; ari nako bubahiriza ingamba zo kugira isuku mu kwirinda ikwirakwira ry’iki cyorezo.
",https://m.igihe.com/ubukungu/article/leta-igiye-gukorera-ubuvugizi-abafite-imyenda-ya-banki-n-abishyura-imisoro,Business
Abaturiye uruganda rwa Skol barishimira uko rwabahinduriye ubuzima ,"Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Iyo ugeze muri aka gace kazwi nko mu Nzove usanga inzu nyinshi ziriho ibara y’umuhondo, hariho ikirango cya Skol na bamwe baturage baba bambaye imyambaro iriho ikirango cyayo.
Abaturage muri ako gace bavuga ko guturana n’urwo ruganda byabaye umugisha kuri bo kuko rwahinduye byinshi mu buzima bwabo.
Bamwe mu baganiriye na IGIHE bemeza ko babayeho neza ndetse bamaze kwigeza ku iterambere kubera uru ruganda kuko abaturiye inkengero zarwo bahawe akazi kandi hakaba hari n’abana bo mu miryango itishoboye rugurira imyambaro.
Ruhebuza Luck ukora mu kabari ka Skol yagize ati “ Skol ni nk’umubyeyi wacu kuko mbere na mbere abaturiye inkengero z’uruganda bose yabahaye akazi kugira ngo batere imbere, ikindi iyo igiye gutanga akazi ihera ku baturiye uruganda.”
Mukantwari Odette we avuga ko ashimishwa cyane n’uburyo uru ruganda rurihira buri mwaka abaturage mituweli.
Ati “ Ejo bundi rwarihiye imiryango 600 mituweli , ibirori byabereye muri kariya kabari kayo ikindi kandi abana bacu nkatwe b’abakene rubaha imyambaro y’ishuri bigatuma ya yandi twakabikoreshejemo tuyizigamira.”
Yongeyeho ko na we ubwe yiteje imbere kuko amaze kugira ihene ebyiri abikesha uruganda rwa Skol kuko amafaranga yari kujya aguriramo abana be imyambaro y’ishuri n’ayo yari kwishyura mituweli yayazigamye.
Nzayishima Denyse wiga muri G.S Nzove, yemeza ko kuba Skol imuha imyenda y’ishuri byamufashije byinshi kuko ubu atsinda nk’abandi.
Ati “ Kumpa imyenda y’ishuri byaramfashije cyane kuko byandinze umwanda kandi buri gihe nza ku ishuri nkeye nta kimwaro mfite cy’uko ejo nzagaruka ku ishuri nambaye imyenda icitse.”
Ashimangira ko mbere yambaraga umwenda w’ishuri iminsi itatu atarawumesa ariko ubu asigaye ayihinduranya nk’abandi.
Umuyobozi wa G.S Nzove, Barahirwa Thierry yavuze ko Skol imaze guha abanyeshuri barenga 2000 imyenda y’ishuri kandi hari icyo byahinduye ku myigire y’abo bana.
Ati “Umwaka ushize yahaye imyambaro abana 600 batari bayifite. Mu byumweru bibiri bishize nabwo yayihaye abandi 1650 nabo bavuka mu miryango itishoboye kandi bitanga umusaruro ufatika kuko iyo umwana yize yambaye imyenda idasa nk’iy’abandi bimutera ipfunwe ariko iyo yamaze kuyihabwa ubona ko yisanzuye akanatsinda kuko aba yiga atuje.”
Mu mwaka wa 2009 nibwo uruganda rwo mu Bubiligi rukora ibinyobwa bisembuye n’ibidasembuye, Unibra rwaguze imigabane ingana na 51 % mu yahoze ari Brasseries de Mille Collines, ruhinduka SKOL . Icyo gihe urwo ruganda rwari rufite ubushobozi bwo kwenga hegitolitiro 80 000 ku mwaka ariko mu 2017 rwaguye umuyoboro rugira ubushobozi bwo kwenga hegitolitilo ibihumbi 500 ku mwaka.
",https://m.igihe.com/ubukungu/iterambere/article/abaturiye-uruganda-rwa-skol-barishimira-uko-rwabahinduriye-ubuzima,Business
Ingo ibihumbi 22 mu Burasirazuba zahawe amashanyarazi mu myaka ibiri zirishimira iterambere yazigejejeho,"Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Sosiyete y’u Rwanda ishinzwe Ingufu (REG) igaragaza ko yahaye amashanyarazi aba baturage binyuze mu mushinga uterwa inkunga n’u Bubiligi watangijwe mu mwaka wa 2014, ukaba umaze kuyageza ku ngo 22,387 mu Ntara y’Uburasirazuba ndetse biteganijwe ko uyu mwaka wa 2020 uzarangira izindi zirenga 5,400 ziyahawe.
Uretse gutanga amashanyarazi ku batuye muri izo ngo, uyu mushinga urimo no kuvugurura umuyoboro w’amashanyarazi ungana na kilometero zisaga 280 mu Ntara y’Uburasirazuba, wongererwa ingufu ukavanwa ku rwego rwa ‘Monophasé’ cyangwa single phase ushyirwa ku rwa triphasé cyangwa three phase.
Bamwe mu baturage batuye mu Karere ka Rwamagana, bavuze ko mbere bari babayeho mu buzima bugoye kuko abenshi bakoraga urugendo rurerure bajya gushaka serivisi zikoreshwa n’ingufu z’amashanyarazi.
Uwitwa Sarabwe Isaac, utuye mu Kagari ka Nyarubuye mu Murenge wa Munyiginya, usanzwe akora ubucuruzi mu gasantere ka Nyarubuye yavuze ko umuriro utaraza atabonaga inyungu ihagije mu bucuruzi bwe.
Ati “Kuva tubonye amashayarazi twagize amahirwe, mbere twacanaga mazutu cyangwa tugakoresha buji, bigatuma dutanga amafaranga menshi ku mwaka kandi kubera n’imyotsi tukarwara n’indwara z’ubuhumekero. Aho umuriro uziye rero twagize amahirwe, ubu dukora na nijoro tukagira n’abakiriya benshi kandi nta n’abajura bakitwikira ijoro ngo batwibe.”
Akomeza avuga ko mu bucuruzi bwe yungutse kurushaho akabasha kuvugurura inzu ye ubu ikaba iriho inzugi z’ibyuma (métallique).
Mugenzi we witwa Nzabonimana Augustin ukoresha icyuma gisya yavuze ko yabonye aka kazi kubera amashanyarazi.
Ati “Nabonye akazi ari uko amashanyarazi aje. Ubu ndakora nkabasha gukodesha inzu nkabona n’ibintunga njye n’umuryango wanjye.”
Umunyamabanga Nshingwabikorwa w’Akagari ka Nyarubuye, Uwamahoro Delphine, yavuze ko amashanyarazi yazanye impinduka nyinshi mu baturage ayobora.
Ati “Mvugiye nk’aha mu biro, murabona turacana, abarara izamu n’irondo ry’umwuga nta kibazo bagira babasha kubona hose. Ikindi kandi iyo twakeneraga gukoresha mudasobwa byaratugoraga ariko ubu turazikoresha tukabasha gutanga serivisi byihuse nko gufasha abaturage kwinjiza abana bavutse muri sisiteme y’Ubudehe, kwandukuza abapfuye, n’ibindi bitandukanye.”
Uyu muyobozi avuga ko ibyo byose mbere byasabaga kubikorera ku Biro by’Umurenge, bakabanza gufata umwanya wo gukusanya abasaba kubikorerwa, bamara kuba benshi akabona kujya kubakorera, ugasanga birakerereza abasabye serivisi.
Uwamahoro avuga ko amashanyarazi yafunguye amarembo bituma abaturage ayobora bahanga akazi gashya.
Ati “Gusudira byakorerwaga kwa Karangara, harimo intera y’ibirometero hafi umunani kugira ngo uve inaha ugereyo. Urumva ko byatumaga abantu batakaza amafaranga bajyayo banagaruka. Dufite n’abashoramari baje kubera umuriro.”
Umucungamutungo w’Urwunge rw’Amashuri rw’Abadivantisite b’umunsi wa Karindi rwa Nyarubuye, riherereye mu Murenge wa Munyiginya, Muhiyumva Jean Marie, yavuze ko amashanyarazi yabafashije cyane mu kazi kabo ka buri munsi.
Ati “Kuva twabona umuriro hahindutse ibintu byinshi bitandukanye mu kazi kacu ka buri munsi. Icya mbere byihutishije akazi, mu gutanga amaraporo mu nzego zo hejuru ubu byaroroshye, kubona internet biroroha, no mu myigire y’abana biratworohereza kubategurira ibizamini no kubisohora mu mashini (printing). Impinduka nyinshi zo zaragaragaye.”
Muhiyumva yasobanuye ko buri mwarimu ashobora gukoresha mudasobwa n’abana bakaboneraho kwiga ikoranabuhanga mu buryo buboroheye.
Si ibyo gusa kuko n’abasengera mu nsengero zirimo urw’Itorero ry’Abadivantisite babasha guhimbaza Imana bisanzuye, kuko bakoresha ibyuma by’umuziki batagombye gucana moteri ikenera Lisansi ihenze.
Umuyobozi w’Ikigo Nderabuzima cya Munyiginya mu Karere ka Rwamagana, Ezechiel Ndabarinze, yavuze ko kuva babona amashanyarazi babashije gutanga serivisi nyinshi ndetse akazi karushaho kuborohera.
Ati “Iyo bwabaga bwije umuganga agomba gufasha umurwayi, yagombaga kwifashisha itoroshi. Ubu nijoro dutanga serivisi habona, umuforomo yakenera igikoresho akakibona vuba, agafata umutsi w’umurwayi ahantu habona bitamubangamiye, ndetse n’umurwayi nawe iyo agiye kwivuriza ahantu abona hari amashanyarazi aba yumva atekanye.”
Uyu muyobozi avuga ko hari imiti n’inkingo ziba zigomba kubikwa mu byumva bikonjesha ngo zitangirika ku buryo uyu munsi amashanyarazi yaborohereje kubikonjesha.
Avuga ko batarabona amashanyarazi, buri mugoroba bagombaga kujya kubibitsa ku bindi bigo nderabuzima bifite amashanyarazi bagasubira kubifata mu gitondo.
Ati “Urumva ko habaga harimo gutakaza igihe n’amafaranga. Ubu rero twungutse igihe, twunguka n’amafaranga twatakazaga. Mbese ni iterambere.”
REG ivuga ko ubu abafatabuguzi bamaze kubona amashanyarazi yo ku muyoboro mugari basaga miliyoni imwe (38.5%), mu gihe habarurwa n’abandi babarirwa mu bihumbi 400 (14.3%) bakoresha amashanyarazi adakomoka ku muyoboro mugari.
",https://m.igihe.com/ubukungu/iterambere/article/ingo-zisaga-22-000-mu-burasirazuba-zahawe-amashanyarazi-mu-myaka-ibiri,Business
Rusizi: Abakiliya ba BK basabwe kurushaho gukoresha ikoranabuhanga bakoresha neza igihe,"Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Byagarutsweho mu busabane ubuyobozi bwa BK Plc bwagiranye n’abakiliya bayo i Rusizi na Nyamasheke kuri uyu wa Gatanu tariki ya 6 Werurwe 2020.
Ni ibiganiro byahuje Umuyobozi Mukuru wa BK Plc, Dr Diane Karusisi n’abakiliya, aho bunguranye ibitekerezo mu rwego rwo gukomeza kubaha serivisi nziza.
Bamwe mu bakiliya b’iyi banki bavuze ko bifuza ko mu Mujyi wa Kamembe hafungurwa irindi shami kubera abakiliya ba BK ari benshi.
Sibo Martin yagize ati “Ni ugushima uburyo banki yacu baduha serivisi nziza baduha no kutwumva. Turashima amasaha mwaduhaye kuko hari banki saa kumi n’ebyiri ziba zafunze. Mu Karere ka Rusizi turacyafite imbogamizi abenshi dufite ubucuruzi, umurongo uraturambiye twifuza ko mwakongera amashami.”
Hari undi wagize ati “Turashima uburyo Banki ya Kigali igenda ikura ariko abakiliya ni benshi ntabwo byoroshye biratuvuna cyane. Mu by’ukuri ikoranabuhanga rirahari ariko hari abantu benshi bataramenyera iryo koranabuhanga.”
Umuyobozi wa Banki ya Kigali, Dr Diane Karusisi, yashimiye abakiliya ba banki bakomeje gukorana nayo, abashishikariza kurushaho gukoresha ikoranabuhanga mu rwego rwo kwirinda gukoresha umwanya munini bashaka serivisi.
Yavuze ko ikibazo cy’uko bamara umwanya munini ku murongo kizakemurwa gusa abashishikariza kuyoboka ikoranabuhanga kuko ari ryo ryizewe kandi ridatwara umwanya.
Ati “Ntabwo dushaka ko abantu baza ku murongo rwose, twashyizeho abakozi (agents) kugira ngo abantu bajye bajya kubitsa amafaranga hirya no hino, dushyiraho uburyo bwo guhererekanya amafaranga kuri telefoni. Turashaka ko abantu babyitabira bagasirimuka aho kujya gutonda umurongo. Ntabwo ari ngombwa rwose umwanya wanyu ugomba kujya mu ishoramari mukiteza imbere, mugateza imbere n’igihugu.”
Umuyobozi w’Akarere ka Rusizi, Kayumba Ephrem, yashimiye Banki ya Kigali uburyo ifatanya n’inzego za leta mu guteza imbere imibereho myiza y’abaturage ndetse asaba abakiliya ba BK kurushaho gukoresha ikoranabuhanga mu rwego rwo kwirinda ubujura.
Abakiliya ba BK mu Turere twa Rusizi na Nyamasheke nyuma yo gusobanurirwa uburyo bwo gukoresha ikoranabuhanga biyemeje kurushaho kubinoza baryitabira.
",https://m.igihe.com/ubukungu/amabanki/article/rusizi-abakiliya-ba-bk-basabwe-kurushaho-gukoresha-ikoranabuhanga-bakoresha,Business
Rubavu:Abacuruza inkoko barataka igihombo nyuma yo kujyanwa kure y’umujyi,"Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Ubuyobozi bw’Akarere ka Rubavu bwo buvuga ko bwabajyanye mu isoko ryubatse mu rwego rwo guca akajagari.
Aba bacuruzi bahoze bacururiza inkoko hafi y’umupaka muto no mu Isoko rya Mbugangari mu Murenge wa Gisenyi. Mu Ugushyingo umwaka ushize basabwe kuva hafi y’umupaka, bakajya mu Murenge wa Rubavu mu Isoko rya Rukoko hirindwa akajagari.
Abacuruzi bimuwe bavuga ko nta baguzi bakibona nkuko byari bimeze mbere ndetse ngo n’uburyo bwo kugera mu isoko rishya buragoye.
Nyirasafari Marie Jeanne, umubyeyi ucuruza inkoko yagize ati “Hano nta kintu dukora ni ukwanga kwirirwa mu rugo. Abana baratsinze tubura amafaranga yo kwishyura. Nk’ubu bigeze saa sita nta muntu urambaza inkoko, sinzi impamvu batuzanye hano. Mbugangari aho nakoreraga mu cyumweru nacuruzaga inkoko 50 ariko hano n’inkoko icumi ntiwazigezaho kuko Abanye-Congo bazifatira muri karitsiye. Badufashe rwose dusubire hafi y’umupaka.’’
Umunyamabanga wa Koperative Tubumwe y’abacuruzi b’inkoko, Abeli Kalisa, yavuze ko bimuwe mu buryo butunguranye batiteguye.
Yagize ati “Abayobozi baraje badusanga mu isoko rya Mbugangari baratubwira ngo umunsi ukurikiyeho tuzabe twimukiye mu Murenge wa Rubavu kandi Koperative yacu yakoranaga n’Abanye-Congo. Ahantu batujyanye ni kure y’umupaka mu bilometero birenga bitanu, nta muhanda uhari; urangura inkoko ukagerayo harimo izapfuye.”
Yakomeje agira ati “Ni kure ku buryo nta muntu wava mu mujyi ngo ategeshe igihumbi aje kugura inkoko y’ibihumbi bine. Twarahombye abacuruzi bamwe barabiretse, tumaze guhomba miliyoni ebyiri kubera inkoko zapfuye.’’
Umuyobozi w’Akarere ka Rubavu, Habyarimana Gilbert, yavuze ko bimuye abo bacuruzi birinda akajagari, kandi ko isoko ritaba aho buri wese yifuza.
 Ati “Si byiza ko buri muntu wese ashyira isoko iwe yitwaje ko irindi riri kure yaba abacuruzi n’abagura. Ibintu byose tugomba kubisanga ku isoko ntabwo ryaba aho umuntu yifuza. Ririya Soko rya Rukoko ni isoko ryubatswe ahantu hatuwe n’igice kinini kitagira isoko kuko Umurenge wa Rubavu n’igice cy’uwa Cyanzarwe nta rindi soko bagiraga.”
Yakomeje avuga ko iyi gahunda ari mu rwego rwo kwagura ubucuruzi, guca akajagari no kurwanya umwanda.
Ati “Turashaka guca akajagari mu bucuruzi, ntabwo ahantu hose hacururizwa. Turashaka no guca umwanda kuko isoko riba rifite ahagenewe imyanda, ikindi turashaka kwagura ubucuruzi no mu yindi mirenge hakagera ubucuruzi.’’
Iri soko rya Rukoko ryari rimaze imyaka irindwi ridakora neza ku bushobozi bwaryo. Nko mu nzu 38 zo gucururizamo, eshanu zonyine ni zo zakorerwagamo mbere y’uko iki cyemezo gifatwa.
",https://m.igihe.com/ubukungu/article/rubavu-abacuruza-inkoko-barataka-igihombo-nyuma-yo-kujyanwa-kure-y-umujyi,Business
"Coronavirus imaze guhombya miliyari 9000$ ku isoko ry’imari n’imigabane, igihombo gikomeje kwiyongera","Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Ubushakashatsi bwakozwe na Banki ya Amerika bugaragaza ko mu minsi icyenda gusa ishize, amasoko y’imari n’imigabane yahombye miliyari 9000$, byatumye amasoko yose yo muri Amerika kuri uyu wa gatanu yafunze ari mu ibara ritukura.
Kuri uyu wa gatanu, agaciro k’imigabane ku isoko ry’u Buyapani, Nikkei 225 (N225), kagabanutse ku gipimo cya 2,7%. Isoko ryo muri Koreya y’Epfo (KOSPI) ryo ryafunze agaciro k’imigabane kagabanutseho 2,2%.
Ku isoko ry’imari n’imigabane rya Hong Kong (HSI), imigabane yagabanutse ku rugero rwa 2,3%, naho irya Shanghai Composite (SHCOMP), agaciro kagabanutse kagera kuri 1,2%.
Mu Burayi, isoko rya Londres (FTSE100), imigabane yagabanutse ku rugero rwa 3%, mu gitondo cyo kuri uyu wa gatanu. Mu Budage (DAX) imigabane yagabanutseho 3,5% naho mu Bufaransa (CAC40) yari yagabanutseho 3,6%.
Nk’uko amasoko yo muri Aziya n’u Burayi agaciro k’imigabane kayo kaguye, ni ko no muri Amerika byagenze kuko isoko rya Dow, imigabane yaryo yamanutseho amanota 580 (2,2%). Amasoko ya S&P 500 na Nasdaq Composite (COMP) nayo imigabane yaho yagabanutseho 2%.
Uburyo amasoko ari guhindagurika muri iyi minsi ishize, byerekana uburyo abashoramari bafite ubwoba kubera icyorezo cya Coronavirus.
Ubu ku isi hose hamaze kubarurwa abarenga 101, 860 banduye coronavirus, abamaze gupfa ni 3,462.
Koreya y’Epfo, u Butaliyani, u Buyapani na Iran ni byo bihugu birimo ubwandu bwiyongera ku muvuduko wo hejuru, nyuma y’u Bushinwa bwakomotsemo iki cyorezo, kandi umuvuduko w’ubwandu ukomeje kwiyongera muri Amerika no mu Bwongereza.
Ibiciro bya peteroli byongeye kugabanuka, nubwo ishyirahamwe ry’ibihugu bicukura bikanatungana peteroli, OPEC, ryari ryatangaje umugambi wo kugabanya umubare w’utugunguru miliyoni 1,5 twa peteroli itaranyuzwa mu nganda ducuruzwa buri munsi hirya no hino ku isi.
Abatumiza peteroli baragabanutse ku buryo abayicukura batangiye gushaka uko bagabanya utugunguru miliyoni 2,1 buri munsi ku yo bajyana ku isoko. Kugeza ubu igiciro cy’akagunguru ka peteroli cyagabanutse ku rugero rwa 4% kuko kari kugura amadorali 47,80.
CNN yatangaje ko abashoramari bagitinye gushora amafaranga yabo kubera ubwoba batewe n’iki cyorezo.
Agaciro ka zahabu ko gakomeje kuzamuka kubera abashoramari benshi bari gushaka kubitsa umutungo wabo aho bizeye ko wakomeza kugira agaciro n’umutekano.
Abasesenguzi bahamya ko kongera kuzahura ubukungu buri gusubira inyuma bizagorana, ariko ubw’u Bushinwa bwo bushobora kuzazamuka ku gipimo cya 4.8%.
Ibihugu by’u Buyapani na Koreya y’Epfo biri mu bizagorwa cyane no kongera gusubira ku muvuduko w’ubukungu byari bigezeho kuko ingano y’ibicuruzwa byaba ibyoherezwa hanze n’iby’imbere mu gihugu bizagabanuka.
Biteganyijwe kandi ko ibyo abanyamerika n’abanyaburayi batumizaga hanze bizagabanuka, bigasubiza inyuma ibikorwa by’inganda nyinshi ku isi hose.
Ibigo mpuzamahanga bitwara abagenzi mu ndenge bizahomba miliyari 113 z’amadolari mu gihe coronavirus yakomeza gukwirakwira, nk’uko isuzuma riheruka gutangwa n’ishyirahamwe mpuzamahanga rishinzwe gutwara abantu n’ibintu mu kirere ryabitangaje.
Ikigo cy’abanyamerika gicuruza ikawa, Starbucks, cyavuze ko giteganya igabanuka rya 50% ku bucuruzi bwacyo mu maduka yo mu Bushinwa muri iki gihembwe cya Mutarama-Werurwe.
",https://m.igihe.com/ubukungu/ishoramari/article/coronavirus-imaze-guhombya-miliyari-9000-ku-isoko-ry-imari-n-imigabane-igihombo,Business
MININFRA igiye guha akazi urubyiruko rwahuguwe mu gukoresha ubuhanga bwa Do-Nou basana imihanda,"Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Don-nou ni ubuhanga bukomoka mu Buyapani bwo gusana igice cy’umuhanda cyangiritse hakoreshejwe udufuka turimo itaka risanzwe rikoreshwa mu kubaka imihanda rya ‘Laterite’ tukifashishwa mu kubaka ibikuta bibuza imihanda kuriduka, gusibanganya ibinogo by’aho umuhanda wacukutse, cyangwa gukamura ahasanzwe hazwi ko haba isayo mu bihe by’imvura.
Kuri uyu wa 5 Werurwe Ubwo habaga inama isuzuma aho uyu umuryango wa CORE ugeze ushyira mu bikorwa ibikubiye mu masezerano wagiranye na Minisiteri y’ibikorwa remezo mu 2018, MININFRA yishimiye ibyo uyu muryango wakoze birimo no guhugura urubyiruko mu gukoresha ubu buhanga, inarwizeza kurushakira akazi ku bufatanye n’uturere rukomokamo.
Umuyobozi w’ishami rishinzwe gutwara abantu n’ibintu muri Minisiteri y’ibikorwa remezo, Byiringiro Fred yavuze ko mu minsi ya vuba barafashwa kubona akazi.
Ati “Turumva ko mu minsi ya vuba rwose aya makoperative yamaze guhugurwa dufatanyije n’uturere kuko imihanda myinshi n’iy’uturere, tuzafatanya nabo kugira ngo turebe amafaranga bahabwaga yo kwita ku mihanda twumvikane uburyo bagiye kuyakoresha baha akazi aba bantu bamaze guhugurwa”.
Uretse kugabanya ubushomeri, Byiringiro asanga ibi bizarushaho no kugabanya amafaranga yakoreshwaga yahabwaga ba rwiyemezamirimo baturutse i Kigali ngo bajye gusana imihanda yangiritse hirya no hino mu turere.
Ibi Byiringiro yabigarutseho nyuma yo kugaragarizwa n’uru rubyiruko rwahuguwe ko rugifite imbogamizi y’amikoro kugira ngo bashyire mu bikorwa ibyo bize.
Dusengimana Marie ukomoka mu karere ka Nyamagabe akaba n’umwe mu rubyiruko rwahuguwe yagize Ati “Twabanje kubona amahugurwa y’iminsi 12 dusana umuhanda ungana na metero 130, twongera dukora undi muhanda ungana na metero 180 ariko kugeza iyi saha ubu bumenyi twahawe ntabwo turi kubukoresha kubera ko nta ngengo y’imari irashyirwa mu karere yo gukoreshwa mu buryo bwo gusana umuhanda hakoreshejwe Do-nou”
Ibi Dusengimana abisangiye na Ahishakiye Vincent wagize ati “ Kuva twahugurwa nta kandi kazi twari twabona kugira ngo tubashe gukora imihanda yahaza akarere, mu gihe icyo ari cyo cyose twabona amafaranga n’ubundi ni akazi, indi minsi tuba turi mu mirimo yacu mu gihe tutarabona uduha akazi gahoraho”
Urubyiruko rwahuguwe ni urwo mu karere ka Gakenke, Rulindo, Nyamasheke, Rusizi, Ruhango, Nyamagabe, Rutsiro na Nyaruguru
Ubwiza bw’imihanda yasanwe n’uru rubyiruko mu gihe cy’amahugurwa ishimwa n’abayobozi b’uturere bakozemo barimo n’umukozi w’Akarere ka Ruhango Mukwiye Jean Pierre uhamya ko uburyo bakora bitandukanye n’ibyakorwaga mu zindi gahunda za leta zitandukanye.
Yagize ati “Umuntu avuze ko nta tandukaniro yaba abeshye kuko rirahari rinini, urebye aho bakoze ukanagereranya na mbere umuganda ukijyamo, ubushobozi bw’umuganda bugarukira mu guharura ibyatsi ntabwo bujya mu bijyanye no kuyobora amazi, gutsindagira imihanda nta nubwo bukora n’ibindi byose mu kwita ku muhanda ariko muri ubu buhanga urubyiruko byose rwarabisobanukiwe”
Mu karere ka Ruhango uru rubyiruko rwasannye imihanda ifite ibilometero 5 yo mu murenge wa Mwendo na Bweramana
Mu myaka ibiri ishize, Minisiteri y’ibikorwa remezo na CORE basinye amasezerano y’ubufatanye urubyiruko rugera kuri 368 rumaze guhugurwa mu gukoresha Do-nou hakaba hari na gahunda y’uko umwaka utaha hazahugurwa abandi 150.
",https://m.igihe.com/ubukungu/iterambere/article/mininfra-igiye-guha-akazi-urubyiruko-rwahuguwe-mu-gukoresha-ubuhanga-bwa-do-nou,Business
BPR Atlas Mara yafunguye Ishami ry’Icyicaro gikuru i Kigali ryihariye kuri serivisi z’ikoranabuhanga,"Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Iri shami riherereye mu nyubako nshya BPR Atlas Mara iheruka kuzuza muri Kigali, ryafunguwe ku mugaragaro kuri uyu wa 5 Werurwe 2020, risimbura iryari mu nyubako ishaje iherereye ruguru ya Hôtel des Mille Collines.
Umuyobozi Mukuru wa BPR Atlas Mara, Maurice K. Toroitich, yashimiye abifatanyije na banki mu birori byo gufungura ishami rishya, anashimangira ko ibyo banki ikora byose biri mu nyungu z’abaturage.
Yavuze ko ishami rishya rifite umwihariko wo gutanga serivisi z’imari mu buryo bugezweho ku buryo abakiliya bazaryifashisha mu gufungura konti, kureba amafaranga aziriho na raporo y’ibyazikoreweho, kohereza amafaranga n’ibindi.
Ati “Ishami tuberetse uyu munsi ni rishya ry’icyicaro gikuru dufite muri iyi nyubako yacu nshya. Niryo rikuru kandi rigezweho kuko nk’uko twabyerekanye ntidufite gusa aho abakiliya bakirira amafaranga ahubwo hari n’ahatangirwa serivisi z’imari mu buryo bugezweho.”
Muri iri shami rishya, BPR Atlas Mara yateganyije igice abakiliya bashaka gukoresha serivisi z’imari bifashishije ikoranabuhanga ariko badafite internet basangaho iPad bakazikoresha, bakaba bakitabaza abakozi ba banki mu gihe bakeneye ubufasha bwisumbuyeho.
Umuyobozi w’Inama y’Ubutegetsi muri Banki y’Abaturage, Prof Njuguna Ndung’u, yavuze ko gufungura ishami rishya ari ikimenyetso gitanga icyizere ko banki izakomeza gutanga serivisi z’imari mu gihe kirambye.
Uretse serivisi abakiliya bashobora kubona bakoresheje BPR Mobile Banking cyangwa ku mashami y’iki kigo cy’imari ari hirya no hino mu gihugu, kinafite abagihagarariye basaga 310 bashobora gufasha abakiliya kubona serivisi z’imari bitabagoye.
Kugeza ubu BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yafunguye-ishami-ry-icyicaro-gikuru-i-kigali-ryihariye-kuri,Business
U Rwanda na Congo byiyemeje kubungabunga ibidukikije mu icukurwa rya gaz méthane mu Kivu,"U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
Aya masezerano yasinywe kuri uyu wa Kane tariki 5 Werurwe 2020 hagati ya Minisitiri w’Ibidukikije mu Rwanda, Dr Mujawamariya Jeanne d’Arc, n’Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima.
Aya masezerano kandi yari ahagarariwe na Minisitiri w’ibikorwa remezo, Ambasaderi Gatete Claver.
Mu Ukwakira 2019, nibwo Ikigo Shema Power Lake Kivu Limited (SPLK Ltd), cyatangije umushinga wo kubyaza amashanyarazi gaz méthane iri mu kiyaga cya Kivu, aho byitezwe ko uzatanga megawatt 56 z’amashanyarazi.
Uyu mushinga witezweho gufasha igihugu kongera ingufu z’amashanyarazi zikagera kuri megawatt 556 mu mwaka wa 2024, zivuye kuri megawatt 224.5. Ugiye kwiyongera kuwa KivuWatt ubyaza gaz méthane megawatt 26, wubatswe n’ikigo cy’Abanyamerika, ContourGlobal, watashywe mu 2016.
Ambasaderi Gatete avuga ko muri iki kiyaga harimo gaz méthane nyinshi, kandi iramutse idacukuwe ishobora guteza ibibazo mu bihugu byombi.
Yagize ati “Muri iki kiyaga harimo gaz méthane nyinshi, tutayicukuye bishobora guteza ikibazo, ariko birasaba ko ibihugu byombi biyicukura mu buryo iki kiyaga gikomeza kubaho neza ndetse n’ibinyabuzima birimo.”
Dr Mujawamariya avuga ko aya masezerano agamije kurinda ibidukikije muri iki kiyaga, ku buryo buri ruhande rwitwararika mu bikorwa byarwo.
Yagize ati “Aya masezerano agomba kwita ku bikorwa byo gucukura gaz méthane ndetse n’ubundi bucukuzi bushobora kuzakorwamo, byose birinda ibidukikije cyane cyane inyamanswa zo mu mazi.”
Yavuze ko kuba u Rwanda rwashyize iyi Minisiteri muri aya masezerano, ari ukugira ngo azajye ireberera ikiyaga cya Kivu kugira ngo abacukura babikore mu buryo butabangamiye ibidukikije.
Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima we agaragaza ko RDC yiteguye gukomeza gufatanya n’u Rwanda mu bijyanye no gucukura gaz méthane mu kiyaga cya Kivu, no kurengera ibinyabuzima birimo.
Yavuze ko gaz méthane iri mu kiyaga cya Kivu izifashishwa mu gutanga amashanyarazi ku batuye ibi bihugu, ariko bikaba bikwiye gukorwa hitawe ku rusobe rw’ibinyabuzima n’ibidukikije.
Yagaragaje ko igihugu cye cyiteguye gukorana n’u Rwanda mu bijyanye n’umushinga wo gucukura Megawatt zirenga 200 muri iki kiyaga.
Ikiyaga cya Kivu gifite metero zisaga 500 z’ubujyakuzimu, aho usanga cyohereza mu mazi yacyo Gaz méthane iturutsemo hasi. Mu kuyibyaza umusaruro hoherezwa ibitembo binini mu mazi bikayivangura n’amazi.
Inyigo zerekanye ko mu kiyaga cya Kivu harimo Gaz méthane ishobora gutanga hagati ya megawatt kuva ku 160 kugeza kuri 960, bitewe n’uburyo bwakoreshwa mu kuyibyaza amashanyarazi, igacukurwa mu gihe gishobora kugera ku myaka 50.
U Rwanda rwateganyije ibice bitanu bishobora gucukurwamo gaz méthane, mu gihe muri Repubulika ya Demokarasi ya Congo bisangiye uyu mutungo kamere, hateganyijwe ibice bitandatu. Ibice by’u Rwanda bishobora gutanga megawatt 300.
Mu bice bitanu byo mu Rwanda bishobora gucukurwamo, bibiri biri mu Karere ka Rubavu, kimwe kiri mu karere ka Karongi mu gihe ibindi bibiri biri ku gice kigana ku karere ka Rusizi.
",https://m.igihe.com/ubukungu/article/u-rwanda-na-congo-byiyemeje-kubungabunga-ibidukikije-mu-icukurwa-rya-gaz,Business
Gisagara: Umuhanda mushya wa Kaburimbo wamaze gushyirwaho amatara ,"Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Uwo muhanda wa kilometero 13.8 uturuka i Huye ukagera ku Biro by’Akarere ka Gisagara; bawemerewe na Perezida Kagame Paul. Watangiye kubakwa tariki ya 8 Ukwakira 2018 bikaba biteganyijwe ko uzatwara agera kuri Miliyari 6.5Frw.
Ibikorwa byo kuwusoza byajyanye no kuwushyiraho amatara awuboneshereza mu masaha y’ijoro mu rwego rwo gufasha abawukoresha kugenda neza ndetse no kubungabunga umutekano.
Bamwe mu baturage b’abacuruzi mu gasantere ka Ndora aho uwo muhanda unyura, bishimira ibyo bikorwaremezo bagerejwe bakifuza ko bakongererwa amasaha yo gukora ku mugoroba kuko haba habona.
Fideèle Mugisha ukora akazi ko kogosha ati “Turashimira ubuyobozi bwacu bwiza bwaduhaye uyu muhanda wa kaburimbo none badushyiriyeho n’amatara ku buryo hano nijoro haba habona neza. Ahubwo twifuza ko batwongerera amasaha yo gukora tugakomeza akazi tukiteza imbere.”
Umubyeyi Thacienne ukora ubucuruzi na we asanga ibikorwa remezo bahawe bije kubateza imbere no guteza imbere agace batuyemo.
Ati “Iyi kaburimbo ni iterambere, none ubwo batuzanyiye n’amashanyarazi ni ukutubwira ngo namwe mukore ntihagire usigara inyuma.”
Ubusanzwe amabwiriza asaba abakora ibikorwa by’ubucuruzi muri ako Gasantere ka Ndora gufunga saa kumi n’ebyiri z’umugoroba ariko bo bakifuza ko bacuruza kugeza saa mbiri kuko haba habona.
Umuyobozi wungirije ushinzwe imibereho myiza y’abaturage mu Karere ka Gisagara, Clemence Gasengayire, yavuze ko icyifuzo cy’abo baturage bazakiganiraho n’abacuruzi bakareba isaha ibabereye.
Ati “Kongera amasaha yo gukora ni byo ariko bikajyana n’umutekano;(…) ku busabe bwa benshi dushobora kubiganiraho kuko ntabwo twasubiza inyuma icyifuzo cy’abaturage. Nabo bashobora kubiganiraho mu buryo bwabo bakabimenyesha Inama Njyanama y’Umurenge ikabongerera amasaha yo gukora.”
Kugeza ubu mu nkengero z’uwo muhanda hamaze kugera ibikorwa by’amajyambere birimo uruganda rwa GABI Ltd rwenga inzoga mu bitoki; hari kubakwa uruganda rutunganya ifu ya kawunga mu bigori hamwe n’urwenga umutobe mu bitoki.
Mu mujyi wa Gisagara hatangiye gukatwa ibibanza birenga 60 byo guturamo kandi hari n’igice cyagenewe ubucuruzi na cyo kigiye kubakwa.
Mu bijyanye n’amashanyarazi; abatuye mu Karere ka Gisagara bayafite ku kigero kiri hejuru ya 54% bavuye kuri 2% yo mu 2010.
Ni ubwa mbere Akarere ka Gisagara kagize umuhanda wa kaburimbo mu mateka yako.
[email protected]
",https://m.igihe.com/ubukungu/iterambere/article/gisagara-umuhanda-mushya-wa-kaburimbo-wamaze-gushyirwaho-amatara,Business
IMF yatangaje ko ubukungu bw’Isi buzasubira inyuma uyu mwaka kubera icyorezo cya Coronavirus,"Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ishami ry’Umuryango w’Abibumbye ryita ku buzima, OMS, riravuga ko abamaze kwandura iki cyorezo barenga ibihumbi 95 ku Isi, mu gihe kimaze guhitana abarenga ibihumbi 32.
Umuyobozi Mukuru wa IMF, Kristalina Georgieva, yabwiye abanyamakuru ati “Mu cyumweru gishize twabonye ugusubira inyuma k’ubukungu bw’Isi, turimo kubona gusubira inyuma k’ubukungu bw’Isi bwa 2020 ugereranyije n’ubwa 2019.”
Georgieva yagaragaje ko ubukungu bw’Isi buzasubira inyuma kubera iki cyorezo, ariko bizanaterwa n’uburyo ibihugu bizaba byafashe ingamba, igihe bizaba byabikoreye n’uburyo bizaba byabikozemo.
Muri Mutarama, IMF yari yatangaje ko ubukungu bw’Isi mu 2019 bwari kuri 2.9%, mu gihe mu 2020 bwagombaga kugera kuri 3.3%.
Iki kigega kivuga ko iki cyorezo kizagabanya ubukungu bw’Isi ku kigero cya 0.1% muri uyu mwaka.
IMF ivuga ko ku bijyanye n’u Bushinwa, kugeza ubu abantu batangiye gusubira mu mirimo. Iki gihugu cya kabiri mu kugira ubukungu bukomeye, ni ho iki cyorezo cyatangiriye.
Georgieva ati “Ku birebana n’u Bushinwa, twumvise inzego z’ubutegetsi zikangurira abantu gusubira mu mirimo bagakora. Kugeza ubu abahwanye na 60% batangiye akazi kandi byitezwe ko mu byumweru biri imbere bazagera kuri 90%”.
Avuga ko aya ari amakuru meza ku Bushinwa n’Isi muri rusange.
Iki kigega cyatangaje ko kigiye gutanga amadolari agera kuri miliyari 50 z’amadolari azakoreshwa mu gufasha mu bikorwa bitandukanye byo guhangana n’iki cyorezo.
IMF ivuga ko yakoze ubusesenguzi isanga igomba gushyira imbaraga mu bihugu bikiri mu nzira y’Amajyambere, cyane cyane ku mugabane wa Afurika.
Georgieva avuga ko ubu busesenguzi bwa IMF, bugaragaza ko ibi bihugu bifite intege nke mu bijyanye n’ubuvuzi, guhangana n’ibiciro kubera ibyo byohereza mu mahanga n’ibindi.
Ati “Mu by’ukuri ubu busesenguzi bwagaragaje ko ibihugu byo munsi y’Ubutayu bwa Sahara ari byo bigomba kwitabwaho, twateganyije miliyari 10 z’amadorali mu kubifasha kandi ku nyungu igera kuri zero”.
Avuga ko ibihugu byatoranyijwe cyane kuri uyu mugabane ari ibyamaze guhura n’izi ngaruka.
Kuri uyu wa Kabiri, Banki y’Isi yatangaje ko igiye gutanga miliyari 12 z’amadolari yo gufasha ibihugu mu bijyanye n’ubuzima no guhangana n’ihungabana ry’ubukungu.
Perezida wa Banki y’Isi, David Malpass, yatangaje ko iyi nkunga izafasha ibihugu guhangana na Coronavirus, hatangwa ibikoresho byo gupima, gushyiraho ahantu hagenewe gushyirwa abanduye n’ibindi.
",https://m.igihe.com/ubukungu/article/imf-yatangaje-ko-ubukungu-bw-isi-buzasubira-inyuma-uyu-mwaka-kubera-icyorezo,Business
I&M Bank Rwanda yatangije gahunda izorohereza ibigo bito n’ibiciritse kubona inguzanyo n’ubujyanama,"I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
Iyi gahunda izwi nka ‘Ganza na I&M SME Banking’ ifite intego ivuga ngo ‘Tangira, Aguka, Ugwize’ yatangijwe ku mugaragaro kuri uyu wa 4 Werurwe 2020.
Ni gahunda izibanda cyane ku bigo bito n’ibiciriritse bikora mu rwego rw’amahoteli n’ubukerarugendo, I&M Bank Rwanda ifatanyije n’imiryango irimo Master Card Foundation binyuze mu mushinga wayo Hanga Ahazaza, ugamije kongerera urubyiruko amahirwe yo kubona akazi n’Ikigega cy’imari cya Banki y’Isi gifasha abikorera, IFC.
Umuyobozi mukuru wa I&M Bank Rwanda, Robin Bairstow, yavuze ko intego y’iyi gahunda ari ukuvugurura imikorere y’ahazaza h’ibigo bito n’ibiciritse bikorana nayo.
Ati “Ibigo bito n’ibiciriritse bifatiye runini iterambere ry’igihugu n’imibereho myiza y’abaturage. Ndatekereza ko ibigo bito n’ibiciriritse byihariye hagati ya 70-95% by’imirimo ihangwa.”
Robin yavuze ko muri iyi gahunda abafite ibigo bito n’ibiciriritse, uretse guhabwa inguzanyo, hazanabaho kubaba hafi mu bijyanye n’ubujyanama.
Ati “Hazaba harimo kubongerera ubushobozi no guhugura ku bijyanye n’ubucuruzi no gucunga abakiliya ariko igikomeye cyane ni uburyo bwo gusesengura no gucunga inguzanyo. Ibigo bito n’ibiciriritse bizungukiramo serivisi z’imari ariko turategura no kubabera abajyanama.”
Umuyobozi ushinzwe Ishami ry’Ubucuruzi muri I&M Bank Rwanda, Mushashi Delphine, yavuze ko ubusanzwe iki kigo cy’imari cyatangaga inguzanyo ariko ugasanga zifatwa n’ibigo binini.
Ati “Ni muri urwo rwego dutangije iyi gahunda kugira ngo tubashishikarize, bamenye ko dufite gahunda yo kwakira imishinga yabo, serivisi zijyanye n’aho bashobora kubitsa amafaranga kandi mu buryo buri wese azajya yibonamo.”
“Gahunda ni ukugira ngo twongere uburyo dutanga ibyo bikorwa kuri abo bakiliya kuko isoko rinini riri muri icyo cyiciro, turifuza ko nabo bagerwaho na serivisi mu buryo bw’amafaranga kugira ngo nabo bagure ibikorwa byabo cyangwa no mu buryo bashobora kugirwa inama z’uko bayobora imishinga yabo.”
Umuyobozi Nshingwabikorwa wa I&M Bank Rwanda, Byishimo Faustin, yavuze ko bamaze gutegura uburyo bushoboka bwo korohereza ibigo bito n’ibiciriritse kubona inguzanyo n’inama zibifasha kugera ku ndoto.
Ati “Kuri banki ni ukugira ngo mu myaka iri imbere tuzakorane n’abakiliya benshi kuko ibigo binini biba birebwa na buri wese.”
I&M Bank Rwanda ikomeje kwagura ibikorwa byayo, ari nako irushaho kwegera abakiliya bayo no gutegura abazaba abakiliya bayo mu minsi iri imbere.
",https://m.igihe.com/ubukungu/article/i-m-bank-rwanda-yatangije-gahunda-izorohereza-ibigo-bito-n-ibiciritse-kubona,Business
Abasora batigaragaje mu myaka itanu ishize basabwe kwigaragaza bagakurirwaho ibihano ,"Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Itangazo RRA yasohoye ku wa 3 Werurwe 2020 risobanura ko uwo mwanzuro wafashwe ushingiye ku ngingo ya 88 y’itegeko no 026 2019 ryo ku wa 18/9/2019 rigena uburyo bw’isoresha, irebana no gukurirwaho ibihano ku musoresha wigaragaje.
Rikomeza rivuga ko Ikigo cy’Imisoro n’Amahoro kinejejwe no kumenyesha abasora batigaragaje mu buyobozi bw’imisoro cyangwa abiyandikishije ariko bakaba bataragenzuwe mu myaka itanu ishize nk’uko biteganywa n’iryo tegeko, kwigaragariza RRA mu nyandiko, bayimenyesha umusoro batatanze bitarenze tariki ya 30 Kamena 2020.
Rikomeza rigira riti “Abazabikora bose bujuje ibisabwa haruguru bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro bishyure gusa umusoro fatizo.”
Imisoro izasonerwa ihazabu n’inyungu z’ubukererwe harimo umusoro ku nyungu, umusoro ku nyongeragaciro, umusoro ku bihembo by’abakozi, umusoro ku igurishwa cyangwa itangwa ry’imigabane, umusoro ku mikino y’amahirwe, umusoro ku mabuye y’agaciro n’umusoro ku byaguzwe.
RRA igaragaza ko mu mwaka wa 2018/19 yinjije miliyari Frw 1,422.9 ku ntego ya miliyari Frw 1,392.1 yari ifite bituma irenzaho miliyari Frw 30.8 angana na 102% y’ayo yari yiyemeje kwinjiza.
[email protected]
",https://m.igihe.com/ubukungu/article/bamwe-mu-basora-batigaragaje-mu-myaka-itanu-ishize-bagiye-gukurirwaho-ibihano,Business
Ibigo bikomeje kwiyandikisha mu imurika ry’imyubakire igezweho rizabera i Kigali,"Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Ibi bigo bivuga ko byiteguye kwereka abanyarwanda n’abanyamahanga bazaryitabira impinduka zijyanye n’iterambere mu miturire n’imyubakire u Rwanda rwifuza kandi ku giciro gito.
Bimwe mu bigo bimaze kwiyandikisha muri iri murika harimo DND Developers, Phoenix Plaza, Silk Plaster Rwanda, Troika Design Workshop, Savanna Creek, Kigali Heights, Rwanda Housing Authority, na My Seats, byose bimenyerewe mu gutanga serivisi zijyanye n’ubwubatsi bugezweho.
Iri murika rizatangira tariki ya 17 rigasozwe kuya 21 Werurwe 2020, ryiswe “Kigali Property & Shoppers Bazaar 2020”. Rizibanda ku kugaragaza inyubako zo guturamo n’ibikorwa bitandukanye by’ubwubatsi bigezweho muri iki gihe kandi bihendutse.
Iri murikagurisha rifite insanganyatsiko igira iti “Guteza imbere udushya tugamije kubungabunga ibidukikije mu iterambere ry’imyubakire ihendutse kandi irambye”, rizabera mu nyubako ya Kigali Heights, iherereye mu Karere ka Gasabo.
Ikigo “RG Consult” kiri gutegura iri murika, cyatangaje ko rizaba ihuriro ryo kumurika ibikorwa by’abafite inyubako zigurishwa ku giciro gito n’abafatanyabikorwa batandukanye bakorera mu Rwanda.
Iki kigo gishimangira ko inzu n’ibikorwa by’ubwubatsi bigira ingaruka ku mibereho y’abantu n’iterambere ry’igihugu, bityo ko mu gihe hari kwihutishwa uburyo bw’imiturire igezweho iganisha ku iterambere; hanakwiye gushyigikirwa ibikorwa birengera urusobe rw’ibidukikije.
Biteganyijwe ko ibigo bisaga 30 bikorera imbere mu gihugu na mpuzamahanga, byaba byigenga cyangwa byegamiye kuri leta bizitabira iri murikagurisha, rishobora kuzakira abantu bari hagati ya 5000 na 8000 mu gihe cy’iminsi itanu rizamara.
Umwihariko w’iri murikagurisha, ni uko rizitabirwa n’abacuruza ibikoresho byifashishwa mu bwubatsi, ababigura n’ibigo by’imari n’amabanki, mu rwego rwo gufasha buri muntu kubona ibyo akeneye ngo yubake, anasane inzu ye adahenzwe cyangwa ngo ahabwe ibintu bitujuje ubuziranenge.
Hazaba kandi hari n’abatanga ibyangombwa byo kubaka, ibigo byubakisha, amabanki atanga inguzanyo mu by’ubwubatsi, ibigo bitanga ubwishingizi bw’inyubako n’abandi batandukanye.
Iri murikagurisha ryateguwe n’ikigo RG Consult, kigamije kugeza amakuru yose ashoboka ku muntu ushaka kubaka inzu ye cyangwa kuyisana ndetse no kumenyekanisha abacuruzi b’ibyo bikoresho baba abato n’abanini.
RG Consult ivuga ko iri murikagurisha ari uburyo bwiza bwo kumenyekanisha no guteza imbere ibikorerwa mu Rwanda n’igisubizo ku bashaka gutunga inzu zabo bwite.
Ubuyobozi bwa RG Consult bunavuga ko bushaka guteza imbere ibikorerwa mu Rwanda, abazwi n’abatazwi bose bagahura bakamenyana, umuguzi na we akagira amahitamo akurikije uko abona ibintu bimeze.
Umuhango wo gutangiza ku mugaragaro iri murikagurisha ry’inzu n’ibikorwa by’ubwubatsi uzaba tariki ya 17 Werurwe 2020, ahazaba hari abayobozi batandukanye mu nzego bwite za leta, iz’umutekano, imiryango itegamiye kuri leta, urugaga rw’abikorera n’abandi.
Mu mwaka ushize, imurikagurisha nk’iri ryari ryitabiriwe n’ibigo bigera kuri 20 byose bikora muri uru rwego rw’inyubako.
Muri iri murika rya 2019 kandi, RG Consult yamuritse imikorere ya ‘application’ ya telefoni yiswe “Murugo App”, ifasha abantu baba mu bukode kuzuza ibisabwa, bagahabwa amahirwe yo gutunga inzu zabo.
",https://m.igihe.com/ubukungu/iterambere/article/ibigo-bikomeje-kwiyandikisha-mu-imurika-ry-imyubakire-igezweho-rizabera-i,Business
Ishimwe rya Cogebanque yifashishije Tour du Rwanda mu gusangiza Abanyarwanda serivisi z’imari zigezweho ,"Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Cogebanque ni umuterankunga w’imena wa Tour du Rwanda 2020 ndetse yaherekeje iri rushanwa aho ryanyuze hose. Isiganwa ry’uyu mwaka ryegukanywe n’Umunya- Erythrée w’imyaka 20, Natnael Tesfatsion.
Abanyarwanda bo mu bice bitandukanye by’igihugu baryohewe n’umukino w’amagare ariko banegerezwa serivisi z’imari.
Binyuze mu bukangurambaga bwiswe “AGUKA NA COGEBANQUE”, bamwe bafunguje konti, barizigamira, abandi bagura amakarita ya Mastercard abafasha guhererekanya amafaranga mu ikoranabuhanga.
Umuyobozi ushinzwe Iyamamazabikorwa muri Cogebanque, Iyamuremye Antoine, yabwiye IGIHE ko isiganwa ryabafashije kwegereza abaturarwanda serivisi z’imari.
Yagize ati ‘‘Tour du Rwanda 2020 yabaye umwanya mwiza wafashije abantu kwagukana natwe, haba mu gufunguza konti, kubona inguzanyo no kwizigamira cyane ko Abanyarwanda aribyo bifuza.’’
Ubukangurambaga bwo gushishikariza Abanyarwanda kwizigamira bunajyanye na gahunda y’igihugu y’ubwiswe ‘Ejo Heza’ bwatangijwe mu Ukuboza 2018.
Inyigo yakozwe iteganya ko mu mwaka umwe ubu bwizigame buzagera ku basaga 207 000 bashobora kuzigama miliyari 14,5 Frw, mu gihe mu myaka itanu abagera kuri miliyoni ebyiri bakwizigama miliyari 195 Frw.
Iyamuremye yavuze ko ‘‘Dutanga n’umusanzu wo gukangurira abantu serivisi z’imari no kwizigamira bijyanye n’icyerekezo cy’iterambere ry’igihugu.’’
‘‘Twigishije Abanyarwanda ko badakwiye kugendana ibifurumba by’amafaranga kuko umutekano wayo utaba wizewe. Iyo ukoresheje ikoranabuhanga biba byiza kuko aho ujya hose mu Rwanda no hanze uryifashisha bikoroheye.’’
U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.6% mu 2019.
Muri gahunda za Cogebanque Plc zo gufasha Abanyarwanda kuzamura ubukungu bwabo no gukemura ibibazo bitandukanye, yakomeje gushyira abakiliya igorora ibaha inguzanyo ku mushahara izwi nka ‘Gisubizo Loan Express’, itangwa nta ngwate.
Gisubizo Loan Express ni inguzanyo Cogebanque itanga ku bakiliya bayo babona umushahara wa buri kwezi. Ikubye inshuro zigera kuri 15 z’umushahara umuntu ahembwa ku kwezi, na we akagenda yishyura agera kuri 50% by’umushahara we buri kwezi.
Muri Tour du Rwanda 2020, Cogebanque ni yo yahembye umukinnyi urusha abandi guterera imisozi ; ni igihembo cyegukanywe na Taaramäe Rein ukinira Total Direct Energie yo mu Bufaransa.
Iyamuremye yavuze ko icyo gihembo bagifata nk’uburyo bwo kugaragaza ikoranabuhanga ryambuka umupaka.
Ati ‘‘Abakinnyi batsinze tubashishikariza ko bahabwa amafaranga mu ikoranabuhanga. Uriya mukinnyi twizera ko azaduhagararira neza akaba ambasaderi wacu mu Rwanda no mu mahanga.’’
Yavuze ko Tour du Rwanda 2020 yatanze umusaruro ufatika ugereranyije n’umwaka washize.
Ati ‘‘Ibyo twateganyaga twabigezeho ugereranyije n’umwaka ushize. Byatweretse ko n’abafite konti muri banki bashobora gukoresha ikoranabuhanga cyane ko iyo mikoranire ihinduka.’’
Cogebanque Plc ifite amashami 28 mu gihugu hose aho ifite ibyuma bya ATM 34, aba-agents barenga 600 bayifasha gutanga serivisi zo gufunguza konti, kubitsa no kubikuza zirimo n’izifashisha ikoranabuhanga binyuze muri Internet Banking, Mobile Banking, smart cash card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose.
Amafoto: Niyonzima Moïse
",https://m.igihe.com/ubukungu/article/ishimwe-rya-cogebanque-yifashishije-tour-du-rwanda-mu-gusangiza-abanyarwanda,Business
Abacuruzi bo mu Rwanda mu nzira yo gushaka ahandi batumiza ibicuruzwa kubera coronavirus,"Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
U Rwanda rutumiza mu Bushinwa ibikoresho by’ikoranabuhanga n’amashanyarazi, imashini, ibikoresho byo kubaka, ibicuruzwa bikozwe mu ibumba, inkweto, imyenda, ibinyabiziga n’ibindi bitandukanye.
Umunyamabanga wa kabiri ushinzwe ubukungu n’ubucuruzi muri ambasade y’u Bushinwa mu Rwanda, Li Zhen, yabwiye Rwanda Today ko nyuma y’aho RwandAir ihagarikiye ingendo zayo zerekeza mu Bushinwa kuva ku ya 31 Mutarama 2020, byagize ingaruka ku ngendo n’ibikorwa by’ubucuruzi hagati y’ibihugu byombi.
Ati “Ingaruka ku buryo bwo guhererekanya ibicuruzwa zageze no ku mishinga imwe n’imwe ikomeje gukorwa ishingiye ku bikoresho fatizo biva mu Bushinwa.“
Li Zhen yakomeje avuga ko u Bushinwa bwafashe ingamba nyinshi nko gushyiraho ikigega nterankunga kidasanzwe, kugabanya imisoro, kongera amafaranga y’ingengo y’imari no koroshya uburyo bwo kongera kwemerera inganda gukora mu rwego rwo kwihutisha kongera umusaruro w’inganda no gutera inkunga amasoko, hanashyirwa ingufu mu gukumira icyorezo cya coronavirus.
Usibye intara ya Hubei, ifite umurwa mukuru Wuhan ari na wo icyorezo cyatangiriyemo, izindi ntara zasubukuye ibikorwa byo gukora ibicuruzwa byari bisanzwe bikorwa. Mu ntara zimwe na zimwe, igipimo cyo gusubukura imirimo kimaze kugera kuri 70 %.
Icyakora ibiciro by’ibicuruzwa bitumizwa mu Bushinwa biteganyijwe ko bizamuka mu mezi ari imbere, niba ikwirakwira rya Coronavirus ridahagaritswe.
Umunyamabanga Uhoraho muri Minisiteri y’Ubucuruzi n’Inganda, Michel Sebera yagize ati ""Dutangiye kubona igabanuka ry’ibicuruzwa ku isoko, ariko kandi ibintu bishobora kurushaho kugenda nabi mu mezi ari imbere.""
Urugaga rw’abikorera mu Rwanda rwagaragaje ibihugu nka Turikiya, u Buhinde, Dubai na Misiri nk’ahandi haturuka ibicuruzwa byavaga mu Bushinwa.
Kugeza ubu batiri ya telefone yari isanzwe igura amafaranga ibihumbi 10 ($ 10), yageze ku bihumbi hafi 15 by’amafaranga y’u Rwanda ($ 15); ikirahure cya telefone ya iPhone 6 cyaguraga amafaranga 20 000 ($ 20), ubu ni hafi 25 000 ($ 25) cyangwa 30 000 ($ 30) mu maduka amwe n’amwe.
Izabiriza Jeanne, Umuyobozi Mukuru wa Heart of Africa Trading, isosiyete itumiriza ibicuruzwa mu Bushinwa abacuruzi benshi bakorera i Kigali yavuze ko bari gukorana na PSF kugira ngo barebe ko hari ahandi bakura ibicuruzwa.
Ati ""Itsinda rya mbere rizerekeza muri Turikiya kuya 9 Werurwe, ariko na none bizatwara igihe kugira ngo turangure ibicuruzwa tunabihabwe; hagati aho tuzahura n’igabanuka ry’ibicuruzwa ku isoko.""
Izabiriza yavuze ko abacuruzi benshi baheruka gutumiza ibicuruzwa mu Bushinwa hagati y’Ugushyingo na tariki ya 15 Ukuboza 2019, bityo bakaba bagombaga kwinjiza ibindi bicuruzwa bishya muri Gashyantare, ariko bikaba bitarashobotse kubera iki cyorezo.
Guhungabana k’ubucuruzi bw’ikoranabuhanga
Gufunga amabanki mu Bushinwa byakomeje iki kibazo, kubera ko bitashobokaga koherereza amafaranga abacuruzi bo mu Bushinwa kugira ngo na bo babe babasha kuboherereza ibicuruzwa.
Clement Ishimwe, usanzwe atumiza ibikoresho by’ikoranabuhanga mu Bushinwa, yavuze ko batajyaga barenza ukwezi batagiye mu Bushinwa kurangura ibindi bicuruzwa, ndetse bamwe bajyagayo buri cyumweru, ariko ubu ngo babuze uko basubirayo.
Ati ""Nta gihugu gishobora kuduha ibyo u Bushinwa bwajyaga buduha mu bijyanye n’ibicuruzwa bihendutse"".
Abacuruzi bo mu Rwanda basanzwe bagurisha ikawa, urusenda n’ibindi bicuruzwa bifite agaciro kari hagati y’ibihumbi 10 na 20 by’amadorari binyuze ku rubuga rw’ikoranabuhanga rwa Alibaba kuri ubu babuze uko bohereza ibicuruzwa byabo mu Bushinwa.
Umuyobozi ushinzwe ubucuruzi n’iyamamazabikorwa muri Gorillas coffee, Benjamin Nkurunziza, yagize ati ""Twahagaritse by’agateganyo ibikorwa byacu, ntidushobora kwakira ubundi busabe bw’abashaka ibicuruzwa byacu kubera icyorezo cya Coronavirus, ndetse n’abo twari tumaze kubona ntitwashoboye kubagezaho ibyo basabye; ibintu byose byarahagaze.""
Umuyobozi Mukuru wa RwandAir, Yvonne Makolo yavuze ko kuva RwandAir yafungura inzira yerekeza Guangzhou muri Kamena umwaka ushize; byageze mu Kwakira 2019 ingendo eshatu za buri cyumweru zigaragara nk’izari zihagije, kuko byatumye RwandAir iba kimwe mu bigo bitwara abagenzi mu ndege byunguka cyane.
Makolo ati “Turi gukurikiranira hafi uko iki cyorezo kiri gukwirakwira ku isi, tunakora imibare y’uburyo bizatugiraho ingaruka by’umwihariko, cyane cyane ko ari ikibazo ku bagenzi no ku mizigo. Turi gukorana na Minisiteri y’ubuzima n’abandi bafatanyabikorwa bose.”
Kubera ubushyamirane buri hagati ya Uganda n’u Rwanda, benshi mu banyamuryango b’Urugaga rw’Abikorera mu Rwanda batangiye gutumiza ibicuruzwa bakeneye muri Aziya. Urugaga rw’Abikorera mu Rwanda rwanatangije ikigega cyorohereza abacuruzi benshi gutumiza ibicuruzwa mu Bushinwa, ibintu byongereye umubare w’abanyarwanda batumiza ibicuruzwa mu Bushinwa.
Gusa ubu benshi muri bo bagowe no gutumiza ibyo bakeneye mu Bushinwa batangiye gutekereza kuyoboka inzira ya Kenya na Tanzania, aho abacuruzi baho bagifite ububiko buhagije.
Muri raporo ngarukakwezi yasohowe n’Ikigo cy’Igihugu cy ‘Ibarurishamibare ku bucuruzi bwo hanze y’igihugu yasohotse mu kwezi k’Ukuboza 2019, u Rwanda rwatumije mu Bushinwa ibicuruzwa bifite agaciro ka miliyoni 86,67 z’amadolari, bingana na 26% by’ibicuruzwa byose byatumijwe mu mahanga ndetse rwohereza mu Bushinwa ibicuruzwa bifite agaciro ka miliyoni 1,14 z’amadorali.
Banki Nkuru y’Igihugu igaragaza ko ibicuruzwa bituruka mu Bushinwa bingana na 20 ku ijana by’ibikomoka mu mahanga byinjira mu Rwanda buri mwaka.
Prof Thomas Kigabo, impuguke mu by’ubukungu muri Banki Nkuru y’u Rwanda, aherutse kuvuga ko hakiri kare ko u Rwanda rwamenya ingaruka ruzaterwa na Coronavirus ku bukungu bwarwo.
Ni mu gihe ubukungu bw’u Rwanda buteganyijwe kuzazamuka ku rugero rurenga gato 10% mu 2020, ariko bikaba byitezwe ko bushobora kuzagabanya umuvuduko nkuko byagenze ku bihugu byo mu karere bisanzwe byiringiye cyane isoko ryo mu Bushinwa.
",https://m.igihe.com/ubukungu/ubucuruzi/article/abacuruzi-bo-mu-rwanda-mu-nzira-yo-gushaka-ahandi-batumiza-ibicuruzwa-kubera,Business
"Hatangijwe imurika ry’ibyakorewe muri Oman, rifungura amarembo y’ubucuruzi hagati y’u Rwanda na Oman (Amafoto)","Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Imurikagurisha ry’ibikorerwa muri Oman (Omani Products Exhibition: OPEX) ry’iminsi ine ryatangijwe kuri uyu wa Gatandatu tariki 29 Gashyantare 2020 riri kubera muri Kigali Convention Centre, rizanye abamurika barenga 80 bahagarariye ibigo n’inganda bikomeye muri Oman.
Ibimurikwa birimo ibicuruzwa by’inganda zitunganya ibiribwa n’ibikomoka mu Nyanja, ibikoresho by’ubwubatsi n’ibyo mu nzu, ibijyanye n’uburezi, ubukerarugendo, amavuta n’imibavu, ubukorikori n’ubugeni. Hari kandi ibijyanye na serivisi z’ubuzima, ibikoreshwa mu gukwirakwiza amazi n’amashanyarazi nk’amatiyo n’insinga, ibyerekeye ikoranabuhanga, gupfunyika ibicuruzwa bitandukanye n’ibindi.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yavuze ko umubano wa Oman n’u Rwanda mu bya dipolomasi umeze neza bakaba bifuza kuzamura n’ushingiye ku bucuruzi n’ishoramari ari nayo ntego y’iryo murikagurisha.
Ati “Intego ni ukuzamura ubucuruzi hagati y’u Rwanda na Oman, umubano mu bya Politiki umeze neza, amateka yerekana ko ukomeye cyane, ariko imikoranire mu by’ubukungu ntabwo ikomeye nkawo, turashaka gukomeza uwo mubano tugira amamurikagurisha nk’iri kugira ngo abanyarwanda bamenye ibikorerwa muri Oman cyangwa bagure ibicuruzwa. Hari n’abanya-Oman bazifuza kuzana ibicuruzwa byabo mu Rwanda.”
Ni imurikabikorwa rya mbere Oman ikoreye mu Rwanda, rikaba irya kane muri Afurika naho muri rusange ni irya 10 mu yo bakorera hanze ya Oman.
Eng. Ahmed Bin Hassan yavuze ko ku ruhande rw’u Rwanda bafunguye amarembo y’ubufatanye mu by’ubucuruzi n’ishoramari.
Ati “Nibwo bwa mbere mu Rwanda ariko turizera ko dufunguye amarembo mu bijyanye n’ubucuruzi hagati y’ibihugu byombi.”
Minisitiri w’Ubucuruzi n’Inganda w’u Rwanda, Soraya Hakuziyaremye yavuze ko u Rwanda ruzashyigikira iyo mikoranire, asaba abanyarwanda kubyaza umusaruro ayo mahirwe.
Ati “Ndasaba abazitabira imurikagurisha kubyaza umusaruro aya mahirwe no kunoza imikoranire mu by’ubucuruzi ku rwego rwo hejuru rushoboka.”
Abaje kumurika babwiye IGIHE ko biteguye kuganira n’abanyarwanda ku mikoranire itandukanye irimo kuba bajya kurangurayo ibicuruzwa cyangwa guhagararira inganda n’ibigo byabo mu Rwanda.
Umuyobozi wa sosiyete yitwa Aljoory Boukbar ikora imibavu y’umwimerere mu bimera biboneka muri Oman cyane cyane igiti cyitwa frankincence, Muna Al Shukairi yavuze ko baje mu Rwanda kumurika ibyo bakora ariko banashaka gukorana n’abanyarwanda bakaba bahafungura iduka ricuruza iyo mibavu.
Ati “Ducururiza muri Oman ariko turi gushaka n’andi masoko hanze nko kuba twaribona mu Rwanda no mu bindi bihugu hirya no hino ku Isi.”
Nyuma y’amasaha make imurikagurisha rifunguwe, Umuyobozi w’uruganda rukora insinga z’amashanyarazi muri Oman (National Cable Factory LLC) Ali Mohd Masahli yabwiye IGIHE hari abari bamaze kumwereka ko bakeneye kumenya ibyo uruganda ahagarariye rukora kuburyo bizeye ko iminsi ine izarangira babonye abafatanyabikorwa.
OPEX ni gahunda yo guteza imbere ibikorerwa muri Oman binyuze mu mamurikabikorwa atandukanye. Yatangiye mu 2012 itangirijwe i Riyadh muri Arabie Saoudite ikaba yaratumye ibikorerwa muri Oman ubu byoherezwa mu bihugu birenga 140.
Imurikabikorwa ryatangijwe kuri uyu wa 29 Gashyantare 2020 rizajya ritangira kuva saa tanu z’amanywa kugeza saa moya z’umugoroba buri munsi kugeza ku itariki 3 Werurwe 2020 rizasoreswaho.
Amafoto: Uwihanganye Hardi
",https://m.igihe.com/ubukungu/ubucuruzi/article/hatangijwe-imurika-ry-ibyakorewe-muri-oman-rifungura-amarembo-y-ubucuruzi,Business
Cogebanque yegereje abakunzi b’amagare serivisi zo kwizigamira (Amafoto),"U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
Intego igihugu cyihaye izagerwaho bigizwemo uruhare n’inzego zitandukanye n’ibigo bitanga serivisi z’imari kuko umutekano w’amafaranga uba wizewe.
Mu kwegera no gusobanurira Abanyarwanda ibyiza byo kwizigamira, Banki Nyarwanda y’Ubucuruzi ya Cogebanque imaze imyaka umunani itera inkunga umukino w’amagare uri mu ikunzwe mu Rwanda yifashishije isiganwa rya 2020 mu kubagezaho ubwo butumwa.
Cogebanque ifasha abakunzi b’amagare muri buri gace gasorezwamo isiganwa gufunguza konti, kubitsa, kohereza no kubikuza amafaranga yabo kandi mu mutekano usesuye.
Mu Gace ka Kane ka Tour du Rwanda 2020 ka Rusizi-Rubavu kegukanywe n’Umunya-Erythrée Natnael Tesfatsion, Cogebanque yasangije ab’i Rubavu uko bakwizigamira.
Kabera Epimaque ukora akazi k’ubukanishi n’ubushoferi yishimiye ko yafunguje konti muri Cogebanque akabona amahirwe yo kwinjira muri tombola.
Yagize ati “Batuganirije kuri serivisi za Cogebanque, numva ari nziza nyinjiramo. Nafunguje konti ndabitsa mbona amahirwe yo kwinjira mu cyuma gitanga amafaranga, ntsindira ibihumbi 17 Frw.’’
“Kwizigamira ni ukwiteganyiriza, kuko ubitsa ukabikuza kandi isaha n’isaha ukamenya aho ubariza amafaranga yawe. Ahantu amafaranga aba abitse haba hatekanye ndetse ushobora no kubona inguzanyo ukiteza imbere.’’
Uyu mugabo w’imyaka 30 utuye mu Murenge wa Gisenyi mu Karere ka Rubavu yashishikarije abadakorana na banki gukanguka bakagana ‘Cogebanque ikabibafashamo’.
Cogebanque Plc imaze imyaka 20 itanga serivisi za banki mu Rwanda aho yahinduye ubuzima bw’abayigana binyuze mu kubafasha kubona no gukoresha serivisi zitandukanye z’imari.
Ni umuterankunga w’imena wa Tour du Rwanda 2020 ndetse ihemba umukinnyi uzamuka cyane kurusha abandi muri buri gace. Ni igihembo cyerekana ubwiza bw’u Rwanda nk’igihugu cy’imisozi igihumbi n’iyi banki nk’itanga serivisi mpuzamahanga.
Cogebanque ifite konti zitandukanye zo kwizigamira! Zirimo Konti Teganya igufasha kuzigama buri kwezi, wabitsaho igihe icyo aricyo cyose ndetse n’amafaranga uko yaba angana kose; Konti Nteganyiriza Minuze igufasha kuzigamira amashuri y’abana; Konti Iyubakire igufasha kwizigamira inzu; Konti Shobora igufasha kugera ku mushinga wawe n’ubwizigame bw’igihe kirekire (Term deposit).
Konti za Cogebanque zemerewe abakiliya bose, zihuriye ku kubafasha kuzigama amafaranga mu buryo bworoshye kandi butekanye, nta mufuragiro w’ukwezi zicibwa ndetse zirungukirwa mu buryo bushimishije.
Teganya ni konti ishamikiye ku y’umukiliya, ishobora kubitswaho amafaranga ayo ariyo yose. Uyikoresha abitsaho igihe cyose kandi agakomeza kungukirwa bitewe n’amafaranga ayiriho. Amafaranga yazigamywe atangira kubyara inyungu iyo angana na 50.001 Frw.
Mu gufasha abategura ahazaza h’abana babo mu masomo, Cogebanque yanashyizeho Konti Nteganyiriza Minuze ifasha abazigamira amashuri y’abana.
Abayikoresha buri kwezi bazigama amafaranga ndetse bashobora kongera umubare w’ubwizigame igihe babishakiye, bibaha amahirwe yo kubona inyungu ihanitse.
Amafoto: Niyonzima Moïse
",https://m.igihe.com/ubukungu/article/cogebanque-yegereje-abakunzi-b-amagare-serivisi-zo-kwizigamira-amafoto,Business
Ibicuruzwa by’umwimerere: Isezerano ku bazitabira Expo y’ibyakorewe muri Oman rigiye kubera i Kigali,"Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Iri murikagurisha riri butangire kuri uyu wa 29 rikazasozwa ku wa 3 Werurwe 2020, rizitabirwa n’abacuruzi n’abashoramari basaga 80 baturutse muri Oman, aho biteguye kumurika ibikoresho by’ubwubatsi nk’amatiyo ya pulasitiki n’ay’ibyuma, insinga z’amashanyarazi n’iza fibre optique, sima n’ibindi byinshi.
Hazaba hari kandi n’ibikoreshwa mu buhinzi nk’amafumbire; ibikoresho byo mu rugo nk’ameza n’utubati; imitako y’ubukorikori; ibikomoka kuri peterori; ubuvuzi n’imiti y’ubwoko butandukanye; ibiribwa nk’amafi, amavuta, ikawa; ibikoresho bikozwe mu byuma, ubutare; imibavu n’ibindi bihuriye ku mwimerere w’ibikomoka muri Oman.
Hazaba hari kandi ibikoresho by’ikoranabuhanga, serivisi za leta, uburezi, n’itangazamakuru biri mu mwihariko uzanywe n’iri murikagurisha.
Iri murikabigurisha ryiswe OPEX ryateguwe n’ikigo cyo muri Oman gishinzwe ishoramari no guteza imbere ibyoherezwa mu mahanga (Ithraa) n’urwego rushinzwe ubucuruzi n’inganda, Madayn.
Abategura iri murikagurisha bavuga ko ari uburyo bwiza bwo guhaha ku biciro byiza ndetse no ku bacuruzi bifuza kurangura ibicuruza bifite umwihariko kandi bihendutse.
Umuyobozi wa Komite itegura iri murikagurisha, Ayman bin Abdullah Al Hasani yavuze ko ibikoresho n’ibicuruzwa byakorewe muri Oman byujuje ubuziranenge mpuzamahanga ari naho bahera bavuga ko ibicuruzwa byabo bizishimirwa mu Rwanda.
Ati “Nta gushidikanya dufite ku bwitabire bw’Abanyarwanda muri iri murikagurisha kuko ibyakorewe iwacu byizewe ku rwego mpuzamahanga, ibyo bikaba byarigaragaje mu mamurikagurisha yabereye muri Qatar, Arabie Saoudite no muri Leta Zunze Ubumwe z’Abarabu.”
Umuyobozi wa Ithraa, Maymuna al Adawi yavuze ko kuba ubukungu bw’u Rwanda bukomeje kuzamuka ubutitsa, bikwiriye kubera urugero ibindi bihugu bya Afurika.
Yavuze ko uko gutera imbere k’ubukungu bw’u Rwanda no kuba butajegajega ari byo bituma abashoramari mpuzamahanga bifuza kuza kuhashora imari.
Yagize ati “Mu gihe ibihugu bitandukanye byari bizwiho kohereza ibicuruzwa hanze biri kujegajega mu bukungu, u Rwanda rwo rukomeje kongera umusaruro rukura mu byoherezwa hanze.”
Oman imaze kuba igihugu cyigaruriye imitima y’abashoramari benshi bo hirya no hino ku isi kubera umutungo kamere wa peterori gifite n’iterambere ry’inganda by’umwihariko izikora ibyuma ryashinze imizi muri kiriya guhugu.
Iki gihugu gituranye na Leta Zunze Ubumwe z’Abarabu, hafi na Dubai, kikaba kigizwe n’imisozi, ubutayu n’imirambi hafi y’inyanja. Abaturage bacyo basaga miliyoni 4.5, biganjemo abayisilamu.
Nibura umuturage umwe wa Oman abarirwa ko yinjiza amadolari asaga ibihumbi 15 buri mwaka, ni ukuvuga asaga miliyoni 14 Frw.
Inkuru bijyanye: Ibyo wakwitega mu imurikagurisha ry’ibicuruzwa byo muri Oman rigiye gutangira i Kigali
",https://m.igihe.com/ubukungu/ubucuruzi/article/ibicuruzwa-by-umwimerere-isezerano-ku-bazitabira-expo-y-ibyakorewe-muri-oman,Business
"COVID-19: Koperative Umwalimu Sacco yorohereje abayifitemo inguzanyo, ihagarika kubara inyungu z’ubukererwe ","Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Koperative Umwalimu Sacco yemereye abanyamuryango bayo bayifitemo inguzanyo gusaba ihagarikwa ryo kuyishyura mu gihe cy’amezi atatu, igihe imishinga bashoyemo yaba yaragizweho ingaruka n’ingamba zo kwirinda COVID-19.
Mu gihe cy’amezi atatu kandi, yahagaritse kubara inyungu z’ubukererwe ku nguzanyo zishyurwa buri kwezi.
Itangazo ryashyizweho umukono n’umuyobozi mukuru w’iyo Koperative, Uwambaje Laurence, rivuga ko Koperative Umwalimu Sacco yiteguye gutanga amezi atatu hatishyurwa inguzanyo, bakazavugurura amasezerano nyuma ya COVID-19.
Rigira riti “Umwalimu Sacco yiteguye gutanga igihe kigera ku mezi atatu hatishyurwa inguzanyo ku bo bigaragara ko imishinga bashoyemo izo nguzanyo ari nayo yaturukagamo ubwishyu yagizweho ingaruka n’ihagarikwa ry’imirimo bityo bakazavurugururirwa amasezerano y’inguzanyo nyuma y’ibi bihe bikomeye turimo.”
Iyi Koperative ivuga ko uko koroherezwa binareba abanyamuryango batazahabwa imishahara yabo nk’uko bisanzwe, cyane cyane abarimu bigisha mu bigo byigenga.
Umwalimu Sacco itangaza kandi ko “yiteguye gufasha abanyamuryango bayo bafite inguzanyo zishyurwa ku mushahara mu gihe izo nguzanyo zashowe mu mishinga ibyara inyungu zunganiraga iyo mishahara, isubika ubwishyu bw’ishyingu (Capital) mu mezi atatu hagakomeza kwishyurwa inyungu gusa bityo igihe inguzanyo yari kuzarangirira kikaziyongeraho ayo mezi ishyingu ritishyuwemo”.
Iyo Koperative yanatangaje ko yiteguye gufasha abanyamuryango bayo bose, ihagarika kubara inyungu z’ubukererwe ku nguzanyo zishyurwa buri kwezi mu gihe cy’amezi atatu guhera muri Mata kugeza muri Kamena 2020”.
Itangazo rivuga ko abanyamuryango bifuza guhabwa izo serivisi bakohereza ubusabe bwabo kuri email: [email protected] ndetse n’izabacungamutungo b’amashami atandukanye basabiyemo inguzanyo cyangwa bakabahamagara kuri telefoni zabo ziri ku mugereka bakabafasha kubona ubufasha bwose bakeneye.
Umwalimu Sacco utangaza ko abanyamuryango bazaba bahawe imwe muri izo serivisi batazemererwa guhabwa indi nguzanyo iyo ariyo yose kugeza ibihe byo kwirinda Coronavirus birangiye ndetse ngo abashoboye gukomeza kwishyura inguzanyo bazakomeza bazishyure.
Iyi Koperative yafashe icyo cyemezo mu rwego rwo korohereza abanyamuryango kubera ko hari abagiye bafata inguzanyo ku mishahara bakazikoresha mu bikorwa bibyara inyungu bishobora kuba byarahagaze muri iki gihe kubera icyorezo cya Coronavirus kandi ubwishyu buturuka ku mishahara hamwe n’inyungu zikomoka kuri iyo mishinga.
",https://m.igihe.com/ubukungu/article/covid-19-koperative-umwalimu-sacco-yorohereje-abayifitemo-inguzanyo-ihagarika,Business
COVID-19: U Buyapani bwashoye miliyari hafi igihumbi zo kuzahura ubukungu,"Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Leta y’u Buyapani yiyemeje gutanga hafi miliyari 1000 z’amadolari zo kurinda ubukungu bwayo kugwa muri ibi bihe Isi ihanganye n’icyorezo cya Coronavirus.
Minisitiri w’Intebe Shinzo Abe kuri uyu wa Mbere yatangaje ko miliyari 989 zigiye kwifashishwa mu kuzahura ubukungu n’ubucuruzi bwari butangiye guhura n’ihungabana.
Mu mafaranga yatanzwe harimo miliyari zo gufasha imiryango n’abafite ubucuruzi buciriritse batakibasha kugira icyo binjiza kubera amabwiriza yo kwirinda Coronavirus. Harimo kandi amafaranga yo kuziba icyuho cy’imisoro yinjiraga ndetse n’ayo gufasha za banki gutanga inguzanyo zitagira inyungu.
Biteganyijwe ko amakuru arambuye ku cyo ayo mafaranga azakoreshwa azatangazwa mu kiganiro n’abanyamakuru Minisitiri w’Intebe Shinzo azatanga kuri uyu wa Kabiri.
U Buyapani ni kimwe mu bihugu bike bimaze gushora amafaranga menshi mu kuzahura ubukungu bwabyo muri ibi bihe by’ihungabana ry’ubukungu ryatewe n’icyorezo cya Coronavirus nkuko CNN yabitangaje.
Mu kwezi gushize, Leta Zunze Ubumwe za Amerika zatanze miliyari ibihumbi bibiri z’amadolari yo gufasha kuzahura ubukungu. Niyo mafaranga menshi y’ingoboka yo kuzahura ubukungu icyo gihugu cyarekuye mu mateka yacyo.
Ibindi bihugu birimo u Bufaransa, u Budage, u Bwongereza, u Butaliyani na Espagne nabyo byatangaje ko bifite imigambi yo gushora menshi mu kuzahura ubukungu bwabyo.
Kugeza kuri uyu wa Mbere u Buyapani bufite abarwayi ba Coronavirus 3600 naho abamaze gupfa ni 85.
",https://m.igihe.com/ubukungu/article/covid-19-u-buyapani-bwashoye-miliyari-hafi-igihumbi-zo-kuzahura-ubukungu,Business
Leta yagaragaje uko miliyari 100 Frw zatanzwe na IMF zizakoresha n’ingaruka zitezwe mu bukungu,"Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Guverinoma y’u Rwanda yatangaje ko inguzanyo ya miliyoni 100.4$ ni ukuvuga miliyari 104 Frw, yagurijwe n’Ikigega Mpuzamahanga cy’Imari, IMF, azakoreshwa mu rwego rw’ubuzima ndetse no kugoboka abaturage bagizweho ingaruka n’ingamba zo kurwanya ikwirakwira rya Coronavirus, bahabwa ibiribwa.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
Ni inguzanyo u Rwanda rwahawe nyuma y’icyumweru kimwe ruyisabye, ikaba iri ku nyungu ya 0%, ikazishyurwa mu gihe cy’imyaka 10 uhereye mu myaka itanu n’igice iri imbere.
Minisitiri w’Imari n’Igenamigambi, Dr Ndagijimana Uzziel, yabwiye RBA, ko aya mafaranga atagenewe umushinga runaka, ahubwo ari ayajya mu ngengo y’imari akaziba icyuho giterwa n’uko muri iki gihe leta igomba gukoresha amafaranga menshi cyane cyane nko mu rwego rw’ubuzima.
Ati “Kugira ngo haboneke ibyangombwa byose byo gupima abantu, kuvuza ababonetseho uburwayi no kubona ibikoresho bitandukanye ndetse no gutabara abaturage badafite imirimo bakeneye iby’ibanze cyane cyane nk’ibyo kurya, ibyo ni ibintu bitari biteganyijwe mu ngengo y’imari byasabye ko dukoresha ayo dufite ariko dushaka n’andi yo kugira ngo azibe icyo cyuho”.
Minisitiri Ndagijimana avuga ko kimwe n’ahandi ku Isi, icyorezo cya Coronavirus kizagira ingaruka ku izamuka ry’ubukungu bw’u Rwanda, aho muri uyu mwaka bushobora kuzazamuka kuri 5.1% aho kuba 8.1% nk’uko byari byitezwe.
Ati “Ingengo y’imari izagirwaho ingaruka n’ubwoko bubiri; icya mbere ni uko amafaranga yagombaga kwinjira mu isanduku ya leta ava mu misoro azagabanuka urebye no ku bucuruzi byagaragaye ko amahoro yatangiye kugabanuka avuye ku bitumizwa hanze ariko n’imisoro y’imbere mu gihugu bitewe n’uko ibikorwa nabyo byasubiye inyuma, birasobanura ko n’imisoro ivamo nayo izagabanuka”.
“Icyuho cya kabiri kijyanye no gukoresha amafaranga menshi mu bintu bitunguranye. Twasubiye mu mibare yacu ijyanye n’imizamukire y’ubukungu, muzi ko umwaka ushize twari twageze ku muvuduko w’umusaruro mbumbe wa 9.4% ubwo ni 2019, muri uyu mwaka kubera nyine icyorezo, ubu twasubiye mu mibare dufatanyije n’ikigega mpuzamahanga cy’imari turateganya ko umuvuduko wamanuka ukagera kuri 5.1%”.
Uretse guhabwa inguzanyo na IMF, u Rwanda ruri mu biganiro na Banki y’Isi na Banki Nyafurika Itsura amajyambere, mu gushaka amafaranga yo kuziba icyuho mu bukungu bwarwo no guhangana na Coronavirus.
Minisitiri Ndagijimana asobanura ko izi nguzanyo nta kibazo zizateza ubukungu bw’igihugu kuko nk’iyatanzwe na IMF, izatangira kwishyura mu myaka itanu n’igice kandi ubukungu buzaba bwarazamutse ku buryo n’ubushobozi bwo kwishyura buzaba bwaramaze kwiyongera.
Ikindi kandi ni uko buri gihugu kiguza gishingiye ku bushobozi bwo kwishyura, bityo kikaba kitafata amafaranga arengeje ubushobozi busanzwe buteganyijwe bwo gukoresha inguzanyo.
Minisiteri y’Ubuzima mu Rwanda yatangaje ko kugeza kuri uyu wa 3 Mata 2020, umubare w’abarwayi ba Coronavirus mu gihugu umaze kugera kuri 89.
Inkuru bifitanye isano: IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus
",https://m.igihe.com/ubukungu/iterambere/article/leta-yagaragaje-uko-miliyari-100-frw-zatanzwe-na-imf-zizakoresha-n-ingaruka,Business
"Coronavirus: BK yorohereje abo yahaye inguzanyo, itanga miliyoni 282 Frw zo gufasha abatishoboye","Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
Ubuyobozi bwa Banki ya Kigali bwemereye abahawe inguzanyo ariko ibikorwa byabo bigahungabanywa n’icyorezo cya Coronavirus, ko bashobora kongererwa igihe cyo kwishyura, inatanga miliyoni 282 Frw zo kwifashishwa mu kunganira abatishoboye.
 	Abafite ibikorwa byahungabanye bashobora guhabwa amezi atatu batishyura inguzanyo
 	Abifuza gukomeza kwishyura bazakurirwaho inyungu z’ubutinde
 	BK igiye gushyikiriza Leta miliyoni 282 Frw zo gufasha abatishoboye
Guverinoma y’u Rwanda ikomeje gukora ibishoboka byose mu gukumira icyorezo cya Coronavirus cyugarije Isi, ndetse iheruka gufata icyemezo cyo guhagarika ibikorwa bituma abantu bahurira hamwe birimo iby’ubucuruzi, abantu basabwa kuguma mu rugo ndetse imipaka irafungwa. Inama y’abaminisitiri iheruka kwemeza ko icyo gihe cy’ibyumweru bibiri kizongerwaho iminsi 15.
Izi ngamba ni ingenzi mu gukumira Coronavirus, ariko zahungabanyije ibikorwa bitandukanye by’ubukungu ku buryo bikeneye kunganirwa, kugira ngo umunsi icyorezo cyagiye ku ruhande, ibikorwa bizasubire ku murongo.
Abatewe impungenge cyane n’iki cyorezo barimo abaryaga ari uko uwo munsi bakoze n’abacuruzi bafite inguzanyo ariko ibikorwa byabo byahagaze, kandi nta muntu uzi igihe ikibazo kizarangirira.
Banki ya Kigali nka banki ya mbere mu Rwanda inatanga inguzanyo nyinshi, yafashe ibyemezo bikomeye mu gushyigikira abakiliya bayo kimwe n’abanyarwanda batishoboye, bari mu bihe bitoroshye by’ubukungu kubera Coronavirus.
Mu byemezo byashyizwe ahagaragara kuri uyu wa Gatanu, ubuyobozi bwa Banki ya Kigali bwashimangiye ko “Banki ya Kigali yiteguye gutanga igihe kigeze ku mezi atatu hatishyurwa inguzanyo ku bo bigaragara ko ubukungu bwabo bwagizweho ingaruka n’ibi bihe bikomeye turimo.”
Yakomeje iti “Abakiliya bifuza gukomeza kwishyura inguzanyo zabo, tuzabakuriraho inyungu z’ubutinde ku nguzanyo zishyurwa buri kwezi, harimo n’inguzanyo za BKquick ndetse hakurweho inyungu z’ubutinde kuri Credit Card mu mezi ya Werurwe, Mata na Gicurasi 2020.”
Banki ya Kigali yatangaje ko abakiliya bifuza gufashwa muri ubwo buryo, bahamagara abakozi ba banki bakorana umunsi ku wundi cyangwa abayobozi b’amashami basabiyemo inguzanyo, bakabafasha kubona ubufasha bwose bakeneye kuri banki ""muri iki igihe gikomeye turimo.""
BK yatanze miliyoni 282 Frw zo gufasha abatishoboye
Banki ya Kigali yanatangaje ko mu rwego rwo gufasha imiryango ihanganye n’iki kibazo cya Coronavirus, Umuryango wa Banki ya Kigali uzatanga ku bihembo bigenerwa abakozi bayo, mu gutera inkunga ikigega cya COVID-19 Solidarity Fund.
Iyi banki yakomeje iti ""Ubuyobozi bwa Banki ya Kigali buzashyikiriza Leta 282,000,000 Frw, akaba ari nayo izakurikirana uko ayo mafaranga azakoreshwa mu gufasha imiryango itishoboye yagezweho n’ingaruka z’iki cyorezo.”
Ni inkunga izunganira cyane ibikorwa bikomeje byo gushyikiriza amafunguro abantu batakiva mu rugo kubera ingamba zafashwe, kandi bararyaga ari uko bakoze.
BK ivuga ko muri ibi bihe bitoroshye, imibereho myiza y’Abaturarwanda iyiha agaciro gakomeye, ibizeza gukomeza kubaha serivisi zose za banki cyane cyane bifashisha imiyoboro y’ikoranabuhanga.
Ikomeza iti “Twiyemeje gukomeza gutanga umusanzu wacu mu guharanira umutekano wa buri wese mu rugamba rwo kwirinda icyorezo cya Coronavirus.”
Kugeza kuri uyu wa Kane Minisiteri y’Ubuzima yari imaze gutangaza ko abanduye Coronavirus mu Rwanda ari 84. Ku rwego mpuzamahanga abamaze kuyandura barenze miliyoni imwe, abapfuye ni ibihumbi 45 naho abakize ni ibihumbi 220.
Mu rwego rwo gukumira iyi ndwara, ibihugu byahagaritse ubucuruzi mpuzamahanga ndetse ibyinshi byamaze gusaba abaturage kuguma mu ngo guhera muri Aziya, u Burayi, Amerika, Océanie na Afurika, ku buryo ubukungu bw’ibihugu n’ibikorwa by’abaturage byahungabanye.
Banki Nkuru y’u Rwanda iheruka kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus. Hanashyizweho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
Kugeza ku wa 31 Ukuboza 2019, inguzanyo Banki ya Kigali yatanze zazamutseho 19.3% ugereranyije n’umwaka wabanje, zigera kuri miliyari 678 Frw.
Kugeza kuri iyo tariki, BK yari imaze guha serivisi abakiliya 331,000 n’abakiliya banini 24,000. Ifite amashami 68, ibyuma 94 bya ATM n’ibyuma 2,233 bya POS bikoreshwa mu kwishyurana mu ikoranabuhanga, mu rwego rwo gukomeza kwirinda guhererekanya amafaranga mu ntoki hanirindwa ikwirakwira rya Coronavirus.
Mu gihembwe cya kane cy’umwaka ushize wa 2019, umutungo mbumbe wa BK warenze miliyari 1000 Frw nyuma yo kuzamuka 19.3% mu gihe inyungu yayo yageze kuri miliyari 37.3 Frw, bingana n’izamuka rya 36.3%.
",https://m.igihe.com/ubukungu/article/coronavirus-bk-yorohereje-abo-yahaye-inguzanyo-itanga-miliyoni-282-frw-zo,Business
BPR Plc yemereye abayifashemo inguzanyo kongera igihe cyo kwishyura ,"Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Banki y’Abaturage y’u Rwanda, BPR Plc yemeye gufasha abakiliya bayifashemo inguzanyo ariko ubucuruzi bwabo bugahungabanywa n’icyorezo cya COVID-19 giterwa na Coronavirus, ko bashobora kongererwa igihe cyo kwishyura inguzanyo kugeza ku mezi atatu.
Ni inkuru nziza ku bakiliya b’iyi banki, kuko muri iki gihe mu buryo bwo gukumira ikwirakwira rya Coronavirus mu gihugu, ibikorwa byinshi byahagaritswe, abaturage basabwa kuguma mu rugo, ingendo hagati y’uturere n’imipaka bigafungwa.
Bamwe mu bafite impungenge ni abacuruzi bafashe inguzanyo muri banki, ibikorwa bikaba byarahagaze kandi bafite inshingano zo kwishyura buri kwezi ideni bafashe.
BPR Plc yatangaje ko yiteguye gufasha abakiliya bayo, bakongererwa igihe cyo kwishyura, yaba amafaranga bagurijwe cyangwa inyungu zayo, mu gihe ibikorwa byabo bicyisuganya kubera ingaruka za COVID-19.
Umuyobozi Mukuru wa BPR Plc, Maurice Toroitich, yabwiye IGIHE ko ubu buryo buzunganira cyane abantu barimo guhura n’ingaruka z’iki cyorezo.
Ati “Birareba umukiliya wese uzagaragaraza ko ibikorwa bye byahungabanyijwe na COVID-19, kubera ko twumva neza uburyo barimo guhura n’ibibazo by’amikoro.”
Iyi banki ivuga ko izakira ubusabe bw’abakiliya bayo, buri kibazo kikazajya gisuzumwa hakurikijwe ingaruka zigaragazwa ibikorwa byagize kubera Coronavirus.
Kugeza ubu ntabwo biramenyekanya igihe Coronavirus izamara mu Rwanda cyangwa ingaruka izagira mu buryo bwimbitse, nubwo iz’ibanze zatangiye kugaragara.
BPR Plc ivuga ko abagizweho ingaruka bashobora gusaba koroherezwa kwishyura inguzanyo banditse ubusabe bwabo kuri [email protected] Ni mu gihe amwe mu mashami y’iyi banki yabaye afunzwe by’agateganyo, akaba atari gukora nk’ibisanzwe mu rwego rwo gukumira Coronavirus.
Kugeza ubu abamaze kwandura Coronavirus mu Rwanda ni abantu 84, mu gihe ku rwego mpuzamahanga abamaze kwandura barenze miliyoni imwe.
BPR Atlas Mara ikorera mu gihugu hose, aho ifite amashami arenga 186. Ibarura ko mu bakiliya bayo ifitemo inguzanyo zigera kuri miliyari 174 Frw.
",https://m.igihe.com/ubukungu/article/bpr-plc-yemereye-abayifashemo-inguzanyo-kongera-igihe-cyo-kwishyura,Business
COVID-19: Miliyoni 13 Frw zimaze gucibwa abazamuye ibiciro by’ibiribwa i Kigali: Iyo badakumirwa hari gucura iki?,"Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Kuwa Gatandatu tariki 21 Werurwe, Kampire Florence wo mu Murenge wa Nyamata yagiye guhaha, asanga bimwe mu biribwa yari asanzwe ahaha byagiye bizamurirwa igiciro, abacuruzi bitwaje ko igihugu kiri mu bihe bidasanzwe byo guhashya icyorezo cya COVI-19.
Nubwo ibiciro byari byazamutse, Kampire yabwiye IGIHE ko atari uko abacuruzi bari basubiye kurangura ngo baranguzwe ku giciro cyo hejuru, kuko icyo gihe bari bagicuruza ibyo basanganywe mu bubiko.
Ati “Umuceri n’isukari byazamutse cyane, abacuruzi batubwira ko imipaka yafunzwe batakibasha kuyirangura hanze. Nk’umuceri wa Pakistan umufuka twawuguraga ibihumbi 21 none wageze kuri 26, urumva amafaranga yiyongereyeho ni menshi nyamara iyo urebye usanga batugurisha uwo basanganwe mu bubiko.”
Ibyabaye kuri Kampire byanabaye ku bandi hirya no hino mu gihugu, aho hari abacuruzi bumvise ko hashyizweho amabwiriza yo kuguma mu ngo ku baturage, bakazamura ibiciro kugira ngo bunguke amafaranga menshi dore ko abashaka ibiribwa muri iyi minsi ari benshi.
Ibiciruzwa nk’umuceri, isukari, kawunga, amavuta n’amakara ni bimwe mu byongerewe igiciro ku buryo bukomeye.
Bigitangira kumenyekana, tariki 15 Werurwe Minisiteri y’Ubucuruzi n’Inganda yari yatanze umuburo, ko umucuruzi uzazamura ibiciro yitwaje icyorezo azabihanirwa.
Aganira na RBA, Minisitiri Soraya Hakuziyaremye yagize ati “Ibiciro by’ibiribwa by’ibanze ntibigomba guhinduka, ibyinshi nk’umuceri, ibirayi, imboga byose ni ibyo twihingira hano iwacu [...] Turasaba abafite amaduka kuturiza ibiciro bitwaje iki cyorezo”
Yakomeje asaba abaturage gutanga amakuru aho babonye iki kibazo “Turasaba abaturage ko mu gihe habaho ko abacuruzi runaka bazamura ibiciro bitwaje ibi bihe bidasanzwe, kwegera inzego z’ibanze, kuko dufatanyije nazo ndetse n’ikigo cy’Igihugu gifite mu nshingano kurengera umuguzi.""
Kugeza kuwa Gatatu tariki ya 1 Mata, uhereye tariki 17 Werurwe, Minicom yatangazaga ko imaze guhana abacuruzi n’ibigo by’ubucuruzi 157 mu Mujyi wa Kigali, aho baciwe amande angana na 13 460 000 Frw. Hari kandi n’abafungiwe ubucuruzi.
Urebye ku rwego rw’igihugu, abaciwe amande n’abafungiwe ni benshi kuko mu minsi yabanje hari abacuruzi bo mu turere two hanze ya Kigali, Minicom yagiye igaragaza bahanwe. Nko kugeza kuwa 26 Werurwe mu turere twa Muhanga na Musanze, abacuruzi 63 bari bamaze gucibwa amande angana na 1195000 Frw.
Byari kugenda bite iyo Minicom idafata ingamba?
Igihe cyose abashaka ibicuruzwa ari benshi, ababicuruza ari bake ni ihame ko abacuruzi bashaka kongera ibiciro kugira ngo bunguke menshi.
Igitandukanye kuri ubu, ni uko Minicom yijeje ko ibiribwa mu gihugu bihari kuko nubwo hahagaritswe urujya n’uruza rw’abantu, ibinyabiziga bitwaye ibicuruzwa cyane cyane imyaka n’ibiribwa ntabwo byahagaritswe ku buryo abacuruzi bavuga ko bagiye kubirangura bakabibura.
Umusesenguzi mu by’ubukungu, Teddy Kaberuka, yabwiye IGIHE ko iyo hadafatwa ingamba z’ubugenzuzi no guhana abacuruzi bazamuye ibiciro, byashoboraga kuzamurwa nta mpamvu kandi gusubira hasi bikagorana.
Ati “Bari gukomeza kuzamura ibiciro kandi mu buryo buhoraho. Ni ukuvuga ngo uyu munsi barabizamura, umunsi ukurikiye bakongera kubera ko babona ko abantu nta bwinyagamburiro, bakarushaho kuzamura ku buryo ushobora gusanga nko mu byumweru bibiri ibiciro bimaze guhinduka nk’inshuro zirenga eshanu.”
Kaberuka avuga ko ubusanzwe ibiciro bihinduka bitewe n’uko aho byaturukaga bitagihari, bikaba ngombwa ko abacuruzi bajya kubivana kure noneho bakongeraho amafaranga ya rwa rugendo bakoze bajya kubizana.
Ntabwo ariko ubu bimeze kuko imodoka zavanaga ibicuruzwa mu bice bitandukanye by’igihugu ziracyagenda, ndetse n’izivana ibicuruzwa mu mahanga zikomeje kuza.
Ati “Iyo ibiciro bikomeje kuzamuka, wa muguzi atakaza ubushobozi cyane ko nta n’icyo noneho aba yinjiza mu gihe nk’iki. Niba warizigamiye ibihumbi ijana uvuga uti bizantunga mu byumweru bibiri, iyo ibiciro bitumbagiye ntabwo bwa bushobozi wari ufite bwo kugutunga mu byumweru bibiri biba bigishoboka. Ushobora gusanga nyuma y’iminsi ine ya mafaranga arangiye.”
Hategekimana Léonard ucururiza ahazwi nko mu Gihogere munsi ya Controle Technique arangurira mu isoko rya Kimironko. Yabwiye IGIHE ko ibiciro Minicom yashyizeho byari byiza kandi bikwiye ariko ko nabo bahendwa iyo bagiye kurangura.
Ati “Ni ibiciro bikwiriye koko ku banyarwanda ariko ni uko akenshi ibicuruzwa kuri ibyo biciro bashyizeho bitaboneka neza tukabishaka tukabibura, ariko ubundi ibiciro byashyizweho byari ibiciro byiza kandi bikwiriye.”
Kaberuka Teddy yavuze ko ubugenzuzi bw’ibiciro n’ibihano aho bibaye ngombwa mu bihe nk’ibi kuko bishobora kugira ingaruka zikomeye ku bukungu bw’igihugu kuko ibiciro byazamutse bidapfa kongera kugabanyuka.
Ati “Iyo habaye igihungabanya ubukungu , umuntu wese icyo afite yumva yacyungukaho birenze. Leta itabashije gushyiramo izo mbaraga ibiciro byakomeza kuzamuka. Ikibaho ku isoko, iyo igiciro cyazamutse biragoye ko kimanuka.”
Kuwa 16 Werurwe nibwo Minisiteri y’Ubucuruzi n’Inganda (Minicom) yatangaje ibiciro by’ibicuruzwa bimwe na bimwe bitagomba kurenzwa ku maguriro yo hirya no hino mu gihugu, iburira abazabirengaho bitwaje ko igihugu kiri mu bihe bidasanzwe byo guhangana n’icyorezo cya Coronavirus.
Inkuru bijyanye: Minicom yatangaje ibiciro ntarengwa by’ibicuruzwa, iburira abacuruzi babirenza bitwaje Coronavirus
MINICOM yashyizeho ibiciro ntarengwa by’amakara akomeje kuzamura ibiciro
",https://m.igihe.com/ubukungu/ubucuruzi/article/covid-19-miliyoni-13-zimaze-gucibwa-abazamuye-ibiciro-by-ibiribwa-i-kigali-iyo,Business
 IMF yemeje miliyari zisaga 100 Frw zizafasha u Rwanda mu bikorwa byo guhangana na Coronavirus,"Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Inama y’Ubuyobozi y’Ikigega Mpuzamahanga cy’Imari, IMF, yemeje ko u Rwanda ruhabwa inguzanyo ya miliyoni 109.4 z’amadorali ya Amerika (agera muri miliyari 104 Frw), azifashishwa mu bikorwa byo guhangana n’icyorezo cya COVID-19 giterwa n’agakoko gashya ka Coronavirus, gikomeje kwibasira Isi.
Aya mafaranga yatanzwe mu rwego rw’inguzanyo zihuse (Rapid Credit facility), zihabwa ibihugu biri mu nzira y’amajyambere igihe bifite impamvu zihutirwa zikeneye gushyirwamo amafaranga, zikishyurwa by’igihe kirekire kandi zihendutse.
IMF ivuga ko ingaruka z’icyorezo cya COVID-19 mu bukungu ziri kugaragara, bikazagera no ku cyerekezo cya hafi ibihugu byari bifite. Gusa abayobozi bihutiye gushyiraho ingamba zo gufasha kwirinda no kugabanya ikwirakwizwa ry’iki cyorezo.
Byitezwe ko aya mafaranga azunganira ingufu z’ubuyobozi mu guhagarika igabanuka ry’ubwizigame mu mafaranga y’amahanga akenerwa, no kunganira ingengo y’imari mu kongera amafaranga ashyirwa mu bikorwa byo gukumira icyorezo no kugabanya ingaruka cyagira ku bukungu. Aya mafaranga kandi byitezwe ko asembura izindi nkunga z’amahanga, cyane cyane mu buryo bw’impano.
Nyuma y’ibiganiro byemerejwemo ayo mafaranga, Umuyobozi wungirije w’Inama y’Ubuyobozi ya IMF, Tao Zhang, yavuze ko icyorezo cya COVID-19 cyahungabanyije ubukungu bw’u Rwanda, ku buryo byari kugira ingaruka ku mafaranga igihugu cyinjiza n’ayo gikeneye gukoresha.
Ubwo Coronavirus yatahurwaga mu Rwanda, hafashwe ingamba zo kuyikumira zirimo gufunga imipaka, ingendo n’ibikorwa byinshi by’ubucuruzi, ku buryo ingaruka za Coronavirus zageze ku bikorwa byose bibyara inyungu. Bitewe n’ibibazo bijyana n’iki cyorezo no kuba nta wamenya igihe kizarangirira, ingaruka zishobora gukomeza kwiyongera.
Zhang yakomeje ati ""Inkunga ya IMF binyuze mu nguzanyo zihutirwa izafasha mu kugabanya igitutu COVID-19 ikomeje gushyira ku bucuruzi, ubukerarugendo n’ububiko bw’amafaranga y’amahanga akenerwa mu ivunjisha, kandi izatanga ubushobozi bukenewe cyane mu rwego rw’ubuzima, ku ngo n’ibigo byagizweho ingaruka n’ibi bibazo. Ikwiye kandi kuba nk’intangiriro y’abaterankunga.""
IMF inatanga inama ko mu mikoreshereze y’imari, amafaranga aba akwiye kwifashishwa mu bintu byihutirwa, ariko ntihanibagirane izindi nzego z’ingenzi mu buzima bw’abaturage.
Aya mafaranga yemejwe mu gihe umubare w’abamaze kwandura Coronavirus mu Rwanda wageze ku bantu 82.
Ku rwego mpuzamahanga, abamaze kwandura Coronavirus bamaze kurenga miliyoni imwe, abamaze gupfa ni ibihumbi 53 naho abamaze gukira ni ibihumbi 212.
",https://m.igihe.com/ubukungu/article/imf-yemeje-miliyari-zisaga-100-frw-zizafasha-u-rwanda-mu-bikorwa-byo-guhangana,Business
COVID-19: Sosiyete z’indege zizahomba miliyari 252$ kubera guhagarika ingendo,"Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Igihombo ibigo bikora ubwikorezi bwo mu kirere bizaterwa n’icyorezo cya Covid-19, biteganyijwe ko kiziyongera kikagera kuri miliyari 252$, bitewe n’uko ibihugu byinshi byafunze imipaka ku ndege zitwara abagenzi ndetse n’ibindi bikorwa, ibi byose bikazasubiza inyuma ubukungu.
Ni ku nshuro ya gatatu Ihuriro Mpuzamahanga rya Sosiyete z’indege (IATA), rigaragaza ingaruka z’icyorezo cya Covid-19.
Umuyobozi w’ishami ry’ubukungu muri IATA, Brian Pierce, avuga ko ‘bitewe n’ubukana bwo guhagarika ingendo ndetse n’igabanuka ry’ubukungu ku Isi, kuri ubu hateganyijwe ko igihombo ku byinjizwa n’indege zitwara abagenzi gishobora kugera kuri miliyari 252$, bingana n’igabanuka rya 44% by’ibyabonetse mu 2019”.
Iri teganya rishingiye ku bishobora guterwa no guhagarika ingendo kugeza ku mezi atatu, ndetse n’uburyo ubukungu bwakongera kuzahurwa nyuma yaho muri uyu mwaka.
Kuwa 5 Werurwe, IATA yateganyaga ko igihombo sosiyete z’ubwikorezi bw’indege zizahura nacyo kizaba miliyari 113$. Ibi byari mbere y’uko ibihugu byinshi bihagarika ingendo z’indege zitwara abagenzi.
Umuyobozi wa IATA, Alexandre de Juniac, yavuze ko sosiyete z’ubwikorezi bw’indege zikeneye miliyari 200$ ako kanya zo gushyigikira ibikorwa byazo.
IATA ivuga ko gusubira inyuma k’urwego rw’ubwikorezi bw’indege bizatuma hari akazi kagera kuri miliyoni 65 kazabura.
Nubwo ubwikorezi bw’imizigo bwiyongereye bitewe n’ibikenewe cyane muri iyi minsi, IATA, ivuga ko kugabanuka kw’ingendo z’abagenzi bisobanuye ko hari amafaranga yinjizwaga azagabanyuka.
Umwaka ushize sosiyete z’indege zahombye miliyoni ijana z’amadolari, mu gihe Covid-19, yakomeza kwiyongera igihombo kizazamuka cyane.
",https://m.igihe.com/ubukungu/article/covid-19-sosiyete-z-indege-zizahomba-miliyari-252-kubera-guhagarika-ingendo,Business
Access Bank Rwanda yasabye abakiriya bayo gukoresha uburyo bw’ikoranabuhanga birinda COVID-19,"Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Access Bank Rwanda irashishikariza abakiriya bayo gukoresha uburyo bw’ikoranabuhanga, bufasha abakiriya kuba bakoresha serivisi za banki bari mu rugo. Ibi biri mu rwego rwo kubafasha kwirinda icyorezo cya Coronavirus no kubahiriza amabwiriza yo kwirinda yashyizweho.
Iyi banki yagize iti “Hagendewe ku ngamba zashyizweho mu guhangana n’ikwirakwira ry’icyorezo cya COVID-19, turabakangurira gukoresha uburyo banki yanyu yabashyiriyeho, kugira ngo mukomeze gahunda zanyu aho muri hose.”
 “Uburyo bwacu bw’ikoranabuhanga buzabafasha kohererezanya mafaranga, kwishyurana, kugenzura konti zanyu n’ibindi.”
 Access Bank Rwanda ivuga ko umuntu ashobora kwiyandikisha ku miyoboro itandukanye nka ‘Access Mobile USSD’ kuburyo yabasha gukoresha serivisi za Banki kuri telefone ye ngendanwa. Kwiyandikisha biroroshye ni ugukanda *903*1# ugakurikiza amabwiriza.
 Ushobora kureba amafaranga ari kuri konti yawe, kohereza amafaranga (kuri mobile money no mu zindi banki), kubona PayDay Loan (Inguzanyo ku mushahara itangirwa kuri telefone), kugura ikarita yo guhamagara, umuriro, Startimes ndetse n’ibindi.
Ushobora kandi kuba wanakoresha uburyo bwa Access Pay online banking wishyura imisoro ndetse unohereza amafaranga ku bantu benshi batandukanye icyarimwe (Bulk transfers).
Hari kandi WhatsApp Banking yagufasha kugera kuri serivizi za Access Bank Rwanda ukoresheje WhatsApp, bisaba kwandikira izi nimero +250738000903 ukoresheje WhatsApp.
Access Bank Rwanda ivuga ko ukeneye ibindi bisobanuro, wabariza kuri: 0788145300, cyangwa kuri [email protected]
Access Bank Rwanda Plc ni imwe muri banki zikomeye mu Rwanda, umwaka ushize ikaba yarahawe impamyabushobozi eshatu zikomeye ku rwego rw’amabanki, zishimangira ubushobozi bwayo mu gutanga serivisi nziza ku bakiriya no kurinda umutekano wa konti zabo n’uw’amakuru ya banki muri rusange.
",https://m.igihe.com/ubukungu/amabanki/article/access-bank-rwanda-yasabye-abakiriya-bayo-gukoresha-uburyo-bw-ikoranabuhanga,Business
Ibigo by’imari bigeze he bifasha ababigana mu guhangana na COVID-19?,"Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Nyuma y’aho Banki Nkuru y’u Rwanda ishyiriyeho ingamba zizafasha ibigo by’imari n’amakoperative guhangana n’ingaruka z’icyorezo cya Coronavirus ku bukungu bw’igihugu; ibigo bitandukanye bikomeje gushyiraho gahunda zo gufasha abakiriya n’abanyamuryango babyo, zirimo kuborohereza mu kwishyura inguzanyo bari baratse no gukurirwaho ikiguzi cya serivisi zitandukanye.
Mu itangazo BNR yashyize hanze ku wa Gatatu tariki 18 Werurwe 2020, yavuze ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga, yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Koperative yo kuzigama no kugiriza ‘Zigama CSS’ yatangaje ko ku ruhande rwayo yorohereje abanyamuryango bayo bafite umwenda, ubu bakaba bemerewe kwishyura inyungu gusa muri ibi bihe byo guhangana na COVID-19, ishyingu (capital) bakazaryishyura ibihe bikomeye birangiye.
Umuyobozi Mukuru wa Zigama CSS, Col Corneille Emile Nkundimana, yabwiye IGIHE ko iyo habaye icyorezo nk’iki, umuntu aba akwiye kureba niba ibyo ashinzwe gukora yarushaho kubikora neza bikagirira akamaro abo abikorera.
Ati “Abanyamuryango bacu ntibaba mu ngo zabo, ubwo abandi babasaba kuguma mu rugo, bo ubu nibwo bari ku kazi. Bamwe barinze imipaka, abandi barinze abantu bari kugenda kandi imiryango yabo na yo iri mu rugo.”
Yongeyeho ko bavuganye n’ubuyobozi, bemeza ko guhera muri uku kwezi abanyamuryango bafite umwenda wa koperative bazishyuzwa gusa inyungu kugira ngo ideni ritazamuka ariko inguzanyo isanzwe yo ikazishyurwa icyorezo cya COVID-19 cyarangiye.
Ati “Iki cyemezo kizakomeza gukurikizwa mu gihe cyose ibihe bitari byahinduka, ariko na none ntibizarenza umwaka umwe kuko byahita bihungabanya cyane ubukungu bwa koperative ntibe ikibashije gufasha abanyamuryango.”
Banki Nkuru y’u Rwanda (BNR) iherutse kwemerera ibigo by’imari bikorera mu Rwanda gusubiramo amasezerano y’inguzanyo byagiranye n’abakiliya babyo kugira ngo azorohereze ababibereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Umuyobozi Mukuru wa Equity Bank Rwanda, Hannington Namara, na we yabwiye IGIHE ko mu rwego rwo kurushaho gufasha abakiriya babo n’abataraba abakiliya kuguma mu rugo kandi bakabona serivisi za banki bakeneye; bashyizeho uburyo butandukanye burimo gukuraho ikiguzi icyo ari cyo cyose kijyana no gukura amafaranga kuri konti ndetse no gufungura konti nshya bidasabye umuntu kujya kuri banki cyangwa kwegera umu-agent.
Ati “Icyo twakoze ni ugukuraho impamvu yose yakajyanye abantu kuri banki ku buryo ibyo bakeneye byose babikorera kuri telephone zabo.”
Mu rwego rwo gufasha amabanki, BNR yatangaje ko igiye ‘kugabanya igipimo gitegetswe cy’amafaranga y’ubwizigame banki itajya munsi’, aho yatangaje ko “mu rwego rwo gufasha amabanki gukomeza gufasha inzego z’ubucuruzi zizahungabanywa na coronavirus, yiyemeje ko kuva tariki 1 Mata 2020, igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
BNR kandi yashyizeho inguzanyo y’ingoboka ya miliyari 50 Frw banki zakwiyambaza igihe zigize ikibazo cy’amafaranga.
Yanatangaje ko izakomeza gukurikirana ishyirwa mu bikorwa ry’ingamba zose zashyizweho mu rwego rw’ubukungu no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha amahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
Kugeza ubu ibikorwa hafi ya byose ubukungu bw’ibihugu bushingiyeho byasubiye inyuma kubera umuvuduko icyorezo cya COVID-19 kiri gukwirakwiraho hirya no hino ku Isi.
Abasesenguzi bavuga ko ubukungu bw’isi buzasubira inyuma kuruta uko byagenze mu myaka 12 ishize, ubwo ubukungu bw’isi bwahungabanaga muri rusange kuko amasoko y’imari n’imigabane nka kimwe mu bimenyetso bikomeye bigaragaza uko ubukungu buhagaze, yahungabanye cyane ku ikubitiro.
",https://m.igihe.com/ubukungu/article/ibigo-by-imari-bigeze-he-bifasha-ababigana-mu-guhangana-na-covid-19,Business
Kigali: Ku munsi umwe abacuruzi 18 bahaniwe kuzamura ibiciro,"Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Minisiteri y’Ubucuruzi n’Inganda yatangaje ko ikomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Novel Coronavirus, cyugarije Isi.
Kuri uyu wa Kane, tariki ya 26 Werurwe 2020, MINICOM yatangaje ko yahannye abacuruzi 18 bo mu turere twa Gasabo na Nyarugenge, bafatiwe mu makosa yo kuzamura ibiciro, kudatanga inyemezabwishyu no kutamanika ibiciro by’ibicuruzwa byabo aho abakiriya babibona, bagamije na bwo kugurisha ku giciro kinyuranye n’ibyashyizweho.
Tariki ya 16 na 22 Werurwe 2020, MINICOM yasohoye amatangazo asaba abacuruzi bose kubahiriza ibikubiye mu itegeko nomero 36/2012 ryo ku wa 21 Nzeri 2012 rigena ihiganwa no kurengera abaguzi ndetse n’itegeko nomero 35/91 ryo ku wa 5 Kanama 1991 rigena imitunganyirize y’ubucuruzi bw’imbere mu gihugu nk’uko ryavuguruwe n’itegeko nomero 15/2001 ryo ku wa 21 Mutarama 2001.
Iyi minisiteri ivuga ko ishingiye ku igenzura imaze iminsi ikora ku masoko manini n’ahandi hakorerwa ubucuruzi mu Mujyi wa Kigali, aho bigaragara ko hari abacuruzi bakomeje kuzamura ibiciro ku biribwa, abandi bagakoresha iminzani itujuje ubuziranenge, hakaba n’abatanga inyemezabuguzi zitajyanye n’ibyaguzwe […] isaba abacuruzi kureka kwica amategeko.
MINICOM yanasabye ko igiciro cy’umufuka w’amakara yari amaze kuba ikibazo hirya no hino, ko kitagomba kurenza amafaranga y’u Rwanda 10 500 mu kurangura, abacuruza na bo bagasabwa kutarenza 12 000 mu gihe bari kuyaha abakiriya babo.
Minisiteri y’Ubucuruzi n’Inganda ivuga ko umucuruzi uzafatwa anyuranya n’amategeko yashyizweho, azahanwa n’ingingo ya 52 n’iya 55 zigize itegeko rigenga ihiganwa no kurengera abaguzi ndetse no gukurwaho kuva kuri 5% kugeza ku 10% by’umusaruro w’ikigo cye mu mwaka ukurikiyeho cyangwa akaba yatanga amande ari hagati y’ibihumbi 200 na miliyoni eshanu z’amafaranga y’u Rwanda, mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Kuva tariki ya 17 kugera ku ya 26 Werurwe 2020, MINICOM imaze guhana abacuruzi n’ibigo by’ubucuruzi 108 mu Mujyi wa Kigali baciwe amande angana na 8 500 000 Frw. Mu Karere ka Musanze na Muhanga, hamaze guhanwa abacuruzi 63 baciwe amande angana na 1 195 000 Frw.
Itegeko rigenga imitunganyirize y’ubucuruzi bw’imbere mu gihugu ryemerera leta gutanga ihazabu y’inyongera, isaba uwagaragaweho kunyuranya n’amategeko kwishyura inyungu yungutse ku muguzi no guhagarika ibikorwa by’ubucuruzi byateye ayo makosa mu gihe cy’amezi atatu.
",https://m.igihe.com/ubukungu/ubucuruzi/article/kigali-ku-munsi-umwe-abacuruzi-18-bahaniwe-kuzamura-ibiciro,Business
Afreximbank igiye gutanga miliyari 3$ yo guhangana n’ingaruka za Coronavirus muri Afurika,"Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Banki Nyafurika iteza imbere ubucuruzi (Afreximbank), yatangaje ko izatanga inkunga ya miliyari eshatu z’amadolari ya Amerika, yo gufasha ibihugu binyamuryango kuri uyu mugabane ngo bishobore guhangana n’icyorezo cya Coronavirus.
Iyi nkunga yemejwe n’ubuyobozi bw’inama y’ubutegetsi y’iyi banki, yateranye tariki 20 Werurwe 2020.
Umugabane wa Afurika ukomeje kwibasirwa na Coronavirus yibasiye Isi muri rusange, imibare igaragaza ko mu bihugu 54 bigize uyu mugabane, iki cyorezo cyamaze kugera mu bihugu 43, abantu barenga 1700 bamaze kwandura naho 56 bamaze gupfa.
Ibi byatumye ibihugu byinshi kuri uyu mugabane bifata ingamba zikomeye kugira ngo iki cyorezo kidakomeza gukwirakwira mu buryo bworoshye, harimo guhagarika ingendo z’indege n’ibindi bikorwa by’ubucuruzi.
Tariki 13 uku kwezi, Ikigo Nyafurika cy’ibarurishamibare (ECA), cyatangaje ko uyu mugabane uzahomba akayabo ka miliyari 65 z’amadolari ya Amerika kubera ihungabana ry’ibikomoka kuri peteroli na miliyari 101 z’amadolari kubera ibyo woherezaga mu mahanga muri uyu mwaka wa 2020.
Iyi banki ivuga ko iyi nkunga izakoreshwa mu gufasha ibihugu bigize Afreximbank mu bijyanye n’ingaruka iki cyorezo kirimo guteza, byaba mu by’ubuzima ndetse n’ubukungu.
Itangazo ryayo rivuga ko izafasha kandi banki nkuru z’ibihugu n’ibindi bigo by’imari, kubera ingaruka iki cyorezo cyabigizeho.
Izafasha kandi mu gushyira mu gushyira ku murongo ibijyanye n’amadevize, ikibazo cy’ibyinjizwa mu bihugu n’ibindi.
Ivuga ko izafasha ibihugu aho wasangaga ubukungu bwabyo bushingiye ku byo byohereza mu mahanga harimo nk’amabuye y’agaciro, ubu bikaba byarahuye n’isubira inyuma ry’amafaranga byavanagamo.
Ubu bufasha buzaza buciye mu nkunga zihabwa ibyo bihugu, mu nguzanyo, ingwate n’ubundi buryo.
Perezida wa Afreximbank, Prof. Benedict Oramah, yavuze ko icyorezo cya Coronavirus cyazanye akaga gakomeye n’ihungabana ry’ubukungu.
Yagize ati “Uretse ingaruka zikomeye kirimo kugira ku kiremwamuntu, iki cyorezo cyagize ingaruka ku bukungu bw’Isi, kizatuma kandi ubukungu buhungabana ku kigero cya 0.4%.”
Yavuze kandi ko ubukungu bw’Isi buzava kuri 2.9% bwariho mu 2019, bugere kuri 2.5% mu 2020.
Ati “Uburyo bwihuse bwo gufasha burakenewe mu guhangana n’iki kibazo kuri uyu mugabane, Afurika irimo kugira ihungabana rikomeye mu byo yakuraga mu bukerarugendo, isubira inyuma ry’amafaranga, ihindagurika ry’ibiciro by’ibiribwa n’ihungabana ry’ibyo bakoraga.”
Yavuze ko Afreximbank izakorana n’amabanki y’iterambere mu bihugu bisanzwe, kugira ngo ibi bihugu bishobore guhangana n’ingaruka zirimo guterwa n’iki cyorezo.
Afreximbank isanzwe ifite amateka mu gufasha ibihugu bya Afurika mu gihe havutse ikibazo cy’ihungabana ry’ubukungu.
Mu 2015 ubwo habaga ikibazo cy’ihungabana ry’ubukungu, iyi banki yatanze inkunga ya miliyari 10 z’amadolari ya Amerika ku bihugu binyamuryango.
Banki Nyafurika iteza imbere ubucuruzi yashinzwe mu 1993, ishingwa na za leta kuri uyu mugabane n’abikorera. Kuva mu 1994 imaze gutanga inkunga ya miliyari 67 ku bikorwa by’ubucuruzi, naho umutungo fatizo wayo ugera kuri miliyari 13 z’amadolari ya Amerika.
",https://m.igihe.com/ubukungu/article/afreximbank-igiye-gutanga-miliyari-3-yo-guhangana-n-ingaruka-za-coronavirus,Business
COVID-19: RRA yorohereje abasora; itariki ntarengwa yo kwemeza ibitabo by’ibaruramari yimuriwe Gicurasi,"Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Ikigo cy’Imisoro n’Amahoro mu Rwanda (Rwanda Revenue Authority) cyatangaje ko cyashyizeho ingamba nshya z’igihe gito, zigamije gufasha abasora guhangana n’ingaruka bazatezwa n’icyorezo cya Novel Coronavirus cyibasiye isi muri rusange.
Izi ngamba zije mu gihe ibikorwa bitandukanye birimo n’iby’ubucuruzi byahagaze mu rwego rwo kubahiriza ingamba zo gukumira no kurwanya ikwirakwira rya Novel Coronavirus.
Zimwe mu ngamba zafashwe harimo ko RRA ihagaritse ubugenzuzi mu gihe cy’ukwezi kumwe, kubarwa haherewe ku itariki ya 18 Werurwe 2020.
RRA ivuga ko ibaye ihagaritse igenzura risesuye n’igenzura ku misoro n’amahoro bya gasutamo, ariko hakazakomeza ubugenzuzi bukorewe mu biro.
Iki kigo kandi kivuga ko cyongereye igihe cyo kwemeza ibitabo by’ibaruramari, aho abasora bagomba kumenyekanisha no kwishyura umusoro ku nyungu z’umwaka wa 2019 bitarenze tariki ya 31 Werurwe 2020 nk’uko biteganywa n’itegeko.
Gusa ngo kubasabwa ko ibitabo by’ibaruramari ryabo ry’umwaka ribanza kwemezwa n’ababigize umwuga ariko bakaba batarabikora kugira ngo bamenyekanishe ndetse banishyure, bemerewe gukora imenyekanisha no kwishyura umusoro ku nyungu bagize mu mwaka washize bashingiye ku bitabo by’ibaruramari bafite, kabone n’ubwo byaba bitaremezwa n’ababigize umwuga.
Igihe cyo kwemeza ibitabo cyongereweho amezi abiri ku batarabikora, bivuze ko itariki ntarengwa ari 31 Gicurasi 2020.
RRA kandi yemeje ko abasora bose basaba ubwumvikane mu gukemura ibibazo by’imisoro, ko ubusabe bwabo buzajya bwakirwa badasabwe kubanza kwishyura avansi ya 25% y’umusoro wose baciwe; ibi bikazamara igihe cy’iminsi 30, uhereye tariki ya 23 Werurwe 2020.
Ku bijyanye na serivisi zisanzwe nko kumenyekanisha no kwishyura umusoro hifashishijwe telefone cyangwa umurongo wo guhamagaraho, abasora bahawe umurongo wa telefone na imeri (Email) byihariye, bizabafasha kubona serivisi bifuza bitabagoye kandi mu buryo bwihuse.
RRA ivuga ko ubwo bufasha bwose buboneka ku mashami yose y’Ikigo cy’Imisoro n’Amahoro mu Rwanda, haba kuri za gasutamo, ahatangirwa imisoro y’imbere mu gihugu ndetse n’imisoro yeguriwe inzego z’ibanze.
Ku bashaka kohereza busabe bwabo, ngo bazajya babwohereza bifashishije internet kuri email ya Umuhire Regine ([email protected]) cyangwa bagahamagara kuri 0788312953.
Ingamba z'igihe gito z'Ikigo cy'Imisoro n'Amahoro zo guhangana n'ingaruka za COVID-19 ku basora.Short Term Measures to COVID-19: Support to Taxpayers. pic.twitter.com/Yzhgqp85VO
— Rwanda Revenue Authority (@rrainfo) March 25, 2020
",https://m.igihe.com/ubukungu/ubucuruzi/article/covid-19-rra-yorohereje-abasora-itariki-ntarengwa-yo-kwemeza-ibitabo-by,Business
Banki zasabwe gufunga amwe mu mashami yazo mu gukumira ikwirakwira rya COVID-19,"Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Ihuriro ry’Amabanki mu Rwanda (RBA) ryasabye banki zose gufunga amashami yazo mu gihugu ariko zibanda ku yo mu Mujyi wa Kigali hagamijwe gukumira ikwirakwira ry’icyorezo cya COVID-19 giterwa na Coronavirus.
Mu itangazo ryo ku mugoroba wo ku wa 24 Werurwe 2020, RBA yagaragaje ko iki cyemezo cyafashwe bijyanye n’ingamba zashyizweho zo guhangana n’ubwiyongere bwa COVID-19.
Kuva umurwayi wa mbere yaboneka mu Rwanda ku wa 14 Werurwe 2020, abagera kuri 40 ni bimaze kwemezwa ko banduye iki cyorezo cyibasiye Isi.
Itangazo ryashyizweho umukono n’Umuyobozi Mukuru wa RBA, Robin Bairstow, rivuga ko “RBA yasabye amabanki gufunga by’agateganyo amwe mu mashami yayo by’umwihariko ayo mu Mujyi wa Kigali mu kugabanya ikwirakwira rya COVID-19 no gushyigikira ingamba zashyizweho na leta zo gukuraho ingendo zitari ngombwa mu gihugu.’’
RBA yijeje gukomeza kugenzura uko ikibazo kimeze, kumenyesha abanyamuryango, abakozi, abakiliya n’abandi bafatanyabikorwa amakuru agezweho kuri COVID-19.
Mu butumwa bwa RBA igira iti “Buri banki izamenyesha abakiliya bayo binyuze mu buryo isanzwe ibikoramo uko bazakomeza kubona serivisi z’ikoranabuhanga.”
Leta y’u Rwanda yafashe ingamba zo guhangana n’ikwirakwira rya COVID-19 zirimo gufunga ibigo by’amashuri na kaminuza, insengero no guhagarika ibikorwa bihuriza hamwe abantu benshi.
Minisiteri y’Ubuzima yasabye abaturarwanda gukomeza kwitwararika no gukurikiza ingamba zashyizweho na Leta zijyanye no kwirinda ikwirakwira rya COVID-19 zirimo guhagarika ubucuruzi bw’ibikorwa bitari iby’ibanze, guhagarika ingendo zihuza imijyi n’uturere n’izindi zitari ngombwa no kuva mu rugo nta mpamvu zihutirwa.
Abantu bose bageze mu Rwanda mu byumweru bibiri bishize basabwa kwishyira mu kato mu gihe cy’iminsi 14 guhera igihe bagereye mu Rwanda ndetse no gukurikiza amabwiriza y’inzego z’ubuzima yo gukaraba intoki kenshi kandi neza no kubahiriza intera ya metero imwe hagati y’abantu.
Ku wa 21 Werurwe 2020 saa 23:59, nibwo Minisitiri w’Intebe, Dr Ngirente Edouard, yasohoye amabwiriza avuga ko ingendo zitari ngombwa zihagaritswe, abantu basabwa guhagarika gusohoka mu rugo nta mpamvu zihutirwa, uretse abatanga n’abashaka serivisi z’ingenzi zirimo kwivuza, guhaha, iza banki n’izindi.
Serivisi za banki zari zimaze iminsi itatu zikoreshwa ariko hibandwa ku kwinjiza abakiliya bazo mu gukoresha ikoranabuhanga haba mu kubitsa no kubikuza amafaranga.
Ku wa 18 Werurwe 2020 nibwo Banki Nkuru y’u Rwanda (BNR) yanzuye kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura, yanakuyeho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu mezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/article/banki-zasabwe-gufunga-amwe-mu-mashami-yazo-mu-gukumira-ikwirakwira-rya-covid-19,Business
"MINAGRI yasabye abahinzi n’aborozi kongera ingufu mu bikorwa byabo, birinda coronavirus ","Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Minisiteri y’Ubuhinzi n’Ubworozi (MINAGRI) yatangaje ko ibikorwa by’ubuhinzi n’ubworozi, gusarura, kugura, gutunganya umusaruro no kuwugeza ku isoko bigomba gukomeza, isaba inzego z’ibanze gukoresha indangururamajwi n’ubundi buryo bwose bushoboka abahinzi bakamenya ko bagomba guhinga ubuso bwose buhingwa.
Itangazo MINAGRI yashyize hanze ku itariki 23 Werurwe 2020 rigaragaza ko ibikorwa by’umuhinzi n’ubworozi bigomba gukomeza kugira ngo hatazagira ikibazo cy’ibiribwa kibaho bikubitiyeho n’ibihe bikomeye byo kwirinda coronavirus.
Iyo Minisiteri itangaza ko serivisi zo kubona imiti n’ibiribwa by’amatungo, inyongeramusaruro, kugura no gukusanya umusaruro w’ubuhinzi n’ubworozi, iyamamaza buhinzi n’ubworozi n’inganda zitunganya ibiribwa bitagomba guhagarara.
Itangazo ryashyizweho umukono na Minisitiri Dr. Geraldine Mukeshimana rivuga ko Farumasi z’imiti y’amatungo zirakomeza gukora, isaba abayicuruza bakeneye kujya kuyirangura i Kigali kubisabira uruhushya rubigaragara ku Mirenge bakoreramo.
Inganda zisanzwe zemerewe gukora ibiryo by’amatungo zasabwe gushyiraho gahunda y’abakozi bake mu buryo bikomeza gukorwa bikagezwa ku maguriro ari hirya no hino mu Turere aho aborozi bakomeza kubigura.
Inganda zikeneye kugura ibikenerwa mu gukora ibiryo by’imvange by’amatungo i Kigali zibisabira uruhushya rw’inzira ku buyobozi bw’Akarere zikoreramo.
Ni mu gihe kandi ku bijyanye n’inyongeramusaruro aho zicururizwa hose hakomeza gukora mu rwego rwo kugeza imbuto z’indobanure n’ifumbire ku bahinzi hagamijwe kongera umusaruro.
Mu gucuruza no kugura inyongeramusaruro abantu bagomba gukomeza amabwiriza yo kwirinda. Umucuruzi asabwa kuba yambaye agapfukamunwa n’uturinda ntoki, abaguzi bakinjira umwe umwe kandi bakazirikana intera nibura ye metero imwe hagati yabo.
Abacuruzi b’inyongeramusaruro bakeneye kujya kurangura ku bubiko buri hafi yabo basabwa gukorana n’ubuyobozi bw’Imirenge baherereyemo kugira ngo bahabwe uburenganzira bwo kujyayo.
Amakamyo atwara inyongeramusaruro n’imodoka zitwara umwuka ubika intanga byemerewe gukomeza ingendo ariko ntizitware abantu barenze babiri. Ibyo bigakorwa no ku zijyanye ibyatunganyijwe ku isoko.
Muri iryo tangazo MINAGRI yasabwe gukangurira abahinzi guhinga ubuso bwose.
Yagize iti “ Hakoreshejwe indangururamajwi n’ubundi buryo bwose bushoboka harimo n’ubw’ikoranabuhanga mu Midugudu no mu Tugari, abakozi bashinzwe ubuhinzi ku nzego zose barasabwa gukomeza gufasha abahinzi babagezaho amakuru yose bakenera, babashishikariza guhinga ubuso bwose kandi neza hakoreshwa inyongeramusaruro ariko banabagezaho ubutumwa bwo kwirinda coronavirus.”
Inganda nini, ibigo na Koperative bifite imirima minini cyane cyane abafite inganda z’ icyayi, isukari, amata, umuceri, ikawa n’amafu zasabwe gusigarana abakozi bake ariko batuma imirimo ikomeza. Abari mu bikorwa byo gusarura no gutubura imbuto nabo basabwe gukorana n’imirenge kuburyo bahabwa ibyangombwa bibemerera gukomeza iyo mirimo.
",https://m.igihe.com/ubukungu/article/minagri-yasabye-abahinzi-n-aborozi-kongera-ingufu-mu-bikorwa-byabo-birinda,Business
Airtel yijeje abakiliya bayo gukomeza kunoza serivisi zibafasha kwirinda Coronavirus,"Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Sosiyete y’Itumanaho ya Airtel Rwanda yatangaje ko yiteguye gukomeza gufasha abakiliya bayo kugerwaho na serivisi z’ikoranabuhanga zigamije kwimakaza uburyo bwo kwirinda no gukumira ikwirakwira ry’icyorezo cya Coronavirus gihangayikishije Isi.
Ubuyobozi bwa Airtel buvuga ko buzirikana ibihe bigoranye igihugu kiri kunyuramo n’ingaruka biri kugira ku buzima busanzwe bw’abakiliya n’abakozi bayo nyuma y’ingamba zafashwe zirimo guhagarika ibikorwa bitandukanye mu gihugu kubera Coronavirus.
Umuyobozi Mukuru wa Airtel mu Rwanda, Amit Chawla, yavuze ko biteguye gukora igishoboka cyose bagahangana n’imbogamizi abakiliya babo bashobora guhura na zo mu bihe by’icyorezo cya COVID-19.
Yagize ati “Mu rwego rwo gushyira mu bikorwa amabwiriza yatanzwe n’Ibiro bya Minisitiri w’Intebe na RURA ku ngamba nshya zigamije guhangana n’ikwirakwira ry’iki cyorezo mu Rwanda, twiyemeje gushyira mu bikorwa ingamba zose zidufasha kugikumira ku bakiliya bacu.”
Chawla yakomeje avuga ko ibiro bya Airtel bitanga serivisi zayo zose bizajya biba bifunguye guhera saa 08:00 za mu gitondo kugeza saa 15:00 z’igicamunsi.
Yasabye abakiliya ba Airtel kwimenyereza gukoresha imiyoboro ibafasha kubona ibyo bakeneye bitabasabye kwifashisha undi muntu nka serivisi ya Airtel Money, kugura ama-inite na internet, kuko ari inyungu za buri ruhande kuba ibikenewe byose bibasha kuboneka muri telefoni y’umukiliya.
Airtel ivuga ko abacuruzi bayo ba Airtel Money bakomeje gukora nk’ibisanzwe, batanga serivisi zose z’ingenzi. Iyi sosiyete yijeje abakiliya ko abo bacuruzi bazakomeza kwita ku isuku y’intoki kandi bubahiriza intera ya metero imwe hagati ya bo mu gihe babaha serivisi.
Abakiliya ba Airtel bazakomeza guhabwa serivisi za Airtel Money no kwishyurana mu buryo butandukanye ku mashami ari hirya no hino hubahirizwa ingamba z’isuku nk’uko zagenwe.
Iyi sosiyete yongeye kwibutsa ko inyandiko zose z’abafatanyabikorwa bayo n’abakiliya bose zigomba koherezwa kuri email ya [[email protected]] kuko nta nyandiko zifatika zemewe muri iki gihe cyo kwirinda no gukumira ikwirakwira rya Coronavirus.
Airtel iri muri sosiyete zikomeye mu zitanga serivisi z’itumanaho mu gihugu igendera ku ihame ryo kwibanda cyane cyane ku kubungabunga umutekano n’imibereho myiza y’abakozi n’abakiliya bayo hashyirwaho uburyo butuma ibikorwa bidahungabana.
",https://m.igihe.com/ubukungu/article/airtel-yijeje-abakiriya-bayo-gukomeza-kunoza-serivisi-zibafasha-kwirinda,Business
"BPR Atlas Mara yakuyeho ikiguzi kuri zimwe muri serivisi, isaba abayigana kwimakaza ikoranabuhanga","Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Tariki ya 18 Werurwe 2020 nibwo Banki Nkuru y’u Rwanda (BNR) yafashe ingamba zitandukanye zirimo gukuraho ibiciro byo guhererekanya amafaranga ku bigo by’itumanaho mu guhangana n’ingaruka za Coronavirus ku bukungu bw’u Rwanda.
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Izi ngamba zafashwe mu gihe abarwayi bamaze kubonekaho Coronavirus mu Rwanda bageze kuri 19 , ariko bakaba barahuye n’abandi bantu basaga 680.
BPR Atlas Mara nka Banki y’Abaturage yatangiye gushyira mu bikorwa imyanzuro igamije gufasha abakiliya n’abakozi kurushaho kwirinda Coronavirus ihangayikishije u Rwanda n’Isi muri rusange.
Iyi banki yiyemeje gukuraho ikiguzi cya zimwe muri serivisi z’ikoranabuhanga mu gihe cy’iminsi 90.
Rigira riti “Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yindi konti ya BPR hakoreshejwe mobile banking na internet banking.’’
“Nta kiguzi kizongera gucibwa umukiliya wese wohereza amafaranga ava kuri konti ya BPR ajya ku yo mu yindi banki hakoreshejwe mobile banking na internet banking. Nta kiguzi kizongera gucibwa umukiliya wese wohereza amafaranga ava kuri konti ya BPR ajya kuri konti ya Mobile Money (haba kuri Airtel na MTN).’’
Mu kubahiriza amabwiriza ya Minisiteri y’Ubuzima yo guhangana n’ikwirakwizwa rya Coronavirus, BPR Atlas Mara, yashyizeho amabwiriza agamije gufasha abakiliya n’abakozi kurushaho kwirinda.
Muri yo harimo gusaba abakiliya gukoresha konti bifashishije telefoni igendanwa (Mobile Banking), ukoresha iyi serivisi akanda *150# agakurikiza amabwiriza cyangwa se agakoresha “BPR Mobile Banking App” iboneka muri “playstore cyangwa Appstore” muri telefoni.
Ikomeza iti “Serivisi za banki zishobora kandi gukoreshwa hifashishijwe interineti “Internet Banking”. Igihe waba utarayindikisha kugira ngo ubashe gukoresha konti yawe ukoresheje telefoni igendanwa (Mobile Banking ) cyangwa internet (internet banking), urashishikarizwa kwegera Ishami rikwegereye kugira ngo bagufashe.’’
Abakiliya ba BPR Atlas Mara banasabwe gukoresha ikarita yo kubikuza mu kwishyura ibyo bakeneye byose ahantu hatandukanye bakira ayo makarita ndetse no kwifashisha ikarita zo kubikuza mu gihe bashaka serivisi za banki kuri agent (BPR Hafi).
BPR Atlas Mara yashishikarije abakiliya n’abandi bafatanyabikorwa kwishyura no kohererezanya amafaranga hakoreshejwe ikoranabuhanga bashyiriweho kugira ngo bagabanye ikwirakwizwa ry’ubwandu bwa COVID-19 ryaturuka ku gukora ku mafaranga n’intoki.
Iyi banki yashyizeho umurongo wa 1500, ushobora kwifashishwa ku muntu ukeneye ibindi bisobanuro.
Usibye serivisi abakiliya bashobora kubona bakoresheje BPR Mobile Banking cyangwa ku mashami ya BPR Atlas Mara ari hirya no hino mu gihugu, inafite abayihagarariye basaga 310, basanzwe bafasha abakiliya kubona serivisi z’imari bitabagoye.
BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yakuyeho-ikiguzi-kuri-zimwe-muri-serivisi-isaba-abayigana,Business
Umusaruro mbumbe w’igihugu wiyongereye ku kigero cya 9.4% mu 2019,"Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Ikigo cy’Igihugu cy’Ibarurishamibare, NISR, cyatangaje ko mu 2019, umusaruro mbumbe w’igihugu (GDP) wiyongereye ku rugero rwa 9.4 %, ugera kuri miliyari 9105 Frw uvuye kuri miliyari 8189 Frw wariho mu 2018.
Mu mibare yatangajwe kuri uyu wa Mbere, NISR yerekana ko mu mwaka ushize umusaruro w’ubuhinzi wagize uruhare rwa 24% mu musaruro mbumbe, inganda zigira uruhare rwa 18%, Serivisi 49% mu gihe ibindi bisigaye byagize uruhare ku kigero cya 9%.
Ubukungu bw’u Rwanda bwazamutse 9.4% mu gihe byari biteganyijwe ko buzazamuka 7.8% mu 2019.
Umuyobozi wa NISR, Yusuf Murangwa avuga ko ‘uyu mwaka wagenze neza kuruta uko byari byitezwe’.
Ati “Turabona ibijyanye no kubaka byaragenze neza cyane, ubuhinzi nabwo ntabwo bwakoze nabi 5% nubwo haba hifuzwa ko biba byiza kurushaho, na serivisi byagenze neza, ubucuruzi umwaka ushize bwagenze neza, ibijyanye n’ingendo cyane cyane iy’indege yazamutse neza”.
Murangwa avuga ko iyo ubukungu buzamutse cyane kuriya bivuze ko hafi ya byose byagenze neza kuko ‘ntabwo ubukungu bwazamuka kuriya bitewe n’ibintu bike’.
Umusaruro w’ubuhinzi wazamutse ku rugero rwa 5%, uw’inganda uzamuka ku rugero rwa 16% naho uwa serivisi uzamuka ku rugero rwa 8%.
Ibihingwa ngandurarugo byiyongereye ku kigero cya 4%, ibihingwa byoherezwa mu mahanga byiyongera 5% bitewe n’ikawa yiyongereye ku kigero cya 7% n’icyayi cyazamutse ku kigero cya 3%.
Izamuka ry’umusaruro w’inganda ryatewe ahanini n’ubwubatsi bwazamutseho 33% n’inganda zitunganya ibintu bitandukanye zazamutseho 11%. Mu bijyanye n’ubucukuzi bw’amabuye y’agaciro, umusaruro wa gasegereti wagabanyutse 23.7% naho uwa Wolfram ugabanyuka 6.6% mu ngano yoherejwe mu mahanga mu gihe uwa Coltan wiyongereyeho 42%.
Ubwiyongere bw’umusaruro wa serivisi bwatewe n’ubucuruzi budandaza n’ubugurisha ibintu icyarimwe bw’ibyakorewe mu Rwanda bwiyongereyeho 16%, ubwikorezi bwazamutse ku kigero cya 12% ahanini bitewe n’ubwikorezi bwo mu kirere bwazamutse ku kigero cya 17%.
Serivisi z’imari zazamutse ku kigero cya 8% naho serivisi za hoteli na za restaurant zizamuka ku gipimo cya 10%.
Biteganyijwe kandi ko ubukungu bw’u Rwanda buzazamuka 8.1% mu 2020 na 8.2% mu 2021, bitewe n’ubuhinzi kubera ingamba mu gukoresha ikoranabuhanga no kuhira.
",https://m.igihe.com/ubukungu/iterambere/article/umusaruro-mbumbe-w-igihugu-wiyongereye-ku-kigero-cya-9-4-mu-2019,Business
Minicom yijeje ko ibiribwa bitazabura ku isoko ry’u Rwanda mu gihe ruhanganye na coronavirus,"Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, yizeza ko ibiribwa bitazabura ku isoko kuko aho biva hafunguye.
Kuwa 16 Werurwe 2020 nibwo MINICOM yasohoye itangazo risobanura ko hari abacuruzi bamwe bitwaje ko igihugu kirimo guhangana na Coronavirus bakuriza ibiciro, ibihanangiriza ko bitemewe kandi ko uzabifatirwamo azahanwa.
Hari abarenze ku mabiriza ndetse mu bugenzuzi bwo kureba uko byubahirizwa abarenga 54 barafashwe barahanwa bose hamwe baciwe Miliyoni enye n’ibihumbi 380 by’amafaranga y’u Rwanda.
Kuri iki cyumweru tariki 22 Werurwe 2020 iyo Minisiteri yasohoye irindi tangazo noneho ryerekana ibiciro byo kuranguriraho, iby’ikilo kimwe n’ingano y’ibyo umuguzi yemerewe guhaha.
Mu kiganiro ishusho y’umunsi cy’Ikigo cy’Igihugu cy’Itangazamakuru, RBA, kivuga ku bucuruzi muri iyi minsi u Rwanda ruhanganye na Coronavirus, Minisitiri w’Ubucuruzi n’Inganda Soraya Hakuziyaremye yavuze ko hafashwe ingamba zo gushyiraho ibiciro kugira ngo abacuruzi boye kubizamura uko bishakiye bitwaje coronavirus.
Yavuze ko ibyo babikoze nyuma y’uko kuva u Rwanda rwatangaza umuntu wa mbere wagaragayeho coronavirus, hari abikanze izamuka ry’ibiciro ku isoko bagahaha n’ibidakenewe bakeka ko amasoko agiye gufunga.
Yavuze ko ahanini mbere byari bigamije kwibutsa ibiciro ku bicuruzwa by’ibanze kugira ngo abacuruzi bamwe badakomeza kongera ibiciro bitwaje icyorezo naho ubu bakaba babikoze kugira ngo hirindwe ko ibiribwa byabura ku isoko kandi byikubiwe n’abantu bamwe.
Hari abacuruzi kandi bari batangiye gushyira ibicuruzwa mu bubiko ngo bategereze ko ibiciro bizamuka ngo bazabone kubicuruza. Uwo mwanzuro bawufashe babanje kugenzura ibyo abacuruzi bafite mu bubiko kugira ngo n’ubundi batabika ibicuruzwa.
Ati “Mu igenzura twakoze twabonye uko Minisante itanga amabwiriza hari ababigiriyemo impungenge bakagura ibintu bidakenewe, iyo abantu bagura ibintu byinshi hari abavuga bati reka mbe mbihishe kugira ngo igiciro kizamuke.”
Uwimana Marie utuye Mbugangari mu Karere ka Rubavu yavuze ko hari abacuruzi babyutse bakura ibiciruzwa muri za butike bajya kubibika ndetse bongera ibiciro nk’aho yavuzi ko ijerekani y’amavuta yaguraga Frw 26000 bakayashyira kuri Frw 27 500.
Ati “Bazindutse mu museke bakura ibintu muri butike bashyira mu bubiko bazamura ibiciro, umuceri, amavuta ibintu byose.”
Minisitiri Soraya yavuze ko ntawe ukwiriye kugira impungenge ko mu byumweru bibiri ibiribwa byashira ku isoko. Hari ukuba byinshi mu byo abanyarwanda bakeneye bikomoka imbere mu gihugu, hakaba no kuba aho u Rwanda rukura ibyinjira imiryango ifunguye.
Yatanze urugero rwo muri Kenya, ati “Uwinjiye muri icyo gihugu ajya kuzana ibicuruzwa Mombasa arakurikiranwa muri hoteli arimo ntagire ahandi ajya.’Uretse icyo yibukije ko indege zizana imiti n’ibiribwa nazo zikomeza kuza.
Ati “Ibiribwa byinshi dukeneye hano mu Rwanda ni ibiva mu buhinzi dufite n’ibindi biva mu mahanga n’aho ingendo z’indege zahagaritswe ni ingendo z’indege zitwara abantu iz’imizigo zirakomeza kuza mu Rwanda. Amakamyo nayo avana ibintu hanze biva ku cyambu cya Mombasa, Dar es Salaam arakomeza kuza.”
“ Ibintu byavaga mu Bushinwa mu byumweru bishize ntibyashoboraga gufungura ariko ubu bongeye gufungura biraza. Ku byerekeranye n’ibicuruzwa haragenda habaho gutinda ariko turagenda tubyigaho n’abikorera kugira ngo hatagira ikibura mu gihugu.”
Mu bijyanye no gusubika imirimo no kwikanga ko ibiribwa byaba bike, Minisitiri Hakuziyaremye yavuze ko bazareba uko abakozi bakora mu nganda zitunganya ibiribwa n’ibinyobwa bakomeza imirimo harebwa ubwirinzi bwabo kuburyo bake bashobora gukomeza imirimo.
Umunyamabanga wa Leta muri Minisiteri y’Ubutegetsi bw’Igihugu (Minaloc) ushinzwe imibereho myiza y’abaturage, Nyirarukundo Ignatienne yavuze ko mu cyaro imirimo y’ubuhinzi ikomeje bityo ko impungenge z’ibura ry’ibiribwa zidakwiriye.
Yavuze ko mu kugenzura uko icyorezo cyifashe bari gukoresha ikoranabuhanga mu cyaro bavugana n’inzego z’ibanze niba nta kibazo gihari.
Minisitiri Nyirarukundo yavuze ko abantu basabwa ubufatanye bwo kwita ku ngamba zashyizweho. Ku bijyanye no guhaha abantu ngo bagomba kujya ku mirongo isiga metero imwe hagati y’umuntu n’undi hanyuma umaze guhaha agasohoka undi akinjira bityo bityo.
",https://m.igihe.com/ubukungu/ubucuruzi/article/minicom-yijeje-ko-ibiribwa-bitazabura-ku-isoko-ry-u-rwanda-mu-gihe-ruhanganye,Business
Coronavirus yajegeje Isi! Menya serivisi z’ibanze wabonera kuri internet utavuye mu rugo,"Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Coronavirus imaze gufata intera ikomeye ndetse abantu benshi bakangaranyijwe n’ingaruka z’iki cyorezo ku buzima bwabo bw’ahazaza.
Icyorezo cya COVID-19, gituruka kuri Coronavirus cyatangiriye mu Bushinwa mu mu Ukuboza 2019. Kuva icyo gihe cyatangiye gukwirakwira mu mpande zose z’Isi, aho kuri ubu abasaga 310 000 bayanduye, yahitanye 13 556 mu gihe abasaga ibihumbi 95 bayikize.
Mu Rwanda, hamaze kuboneka abarwayi 17 ba COVID-19 kuva kuwa 14 Werurwe 2020 ubwo uwa mbere yatahurwaga. Abo barwayi bahuye n’abantu basaga 688 kuva bagera mu gihugu.
Mu kwirinda ko ubu bwandu bwakomeza gukwirakwira kuva mu ijoro ryo ku wa Gatandatu saa 23:59, hashyizweho ingamba zigomba gukurikizwa zirimo guhagarika ingendo zitari ngombwa, abantu bakaguma mu ngo.
Itangazo rya Minisitiri w’Intebe, Dr Ngirente Edouard, rivuga ko ‘‘Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.’’
Abaturarwanda basabwe kwishyurana hakoreshejwe ikoranabuhanga ahashoboka hose kurusha kujya muri za banki na za ATM.
Muri serivisi z’ingenzi zizakomeza gukora harimo izijyanye no guhaha no gushaka imiti biri no mu bihangayikishije abatari bake. Inama zafasha abantu kwirinda kwandura cyangwa kwanduza abandi harimo gukoresha ikoranabuhanga mu guhaha cyangwa gutumiza ifunguro.
Icyorezo cya COVID-19 kimaze kwigisha Isi imibereho ishingiye ku ikoranabuhanga aho buri kimwe cyose kuva ku gutuma ibicuruzwa no kubyishyura rikoreshwa.
Mu Rwanda by’umwihariko hari serivisi zikenewe zijyanye no guhaha ziri gutangirwa kuri internet kandi zakwifashishwa na benshi.
Umuyobozi w’Ikigo cy’Ikoranabuhanga, DMM HEHE Ltd, Iribagiza Clarisse, yatangaje abinyujije kuri Twitter ko guhahira kuri internet bifasha mu kurinda ubuzima.
Yagize ati ‘‘Mu rwego rwo guhangana n’ikwirakwira rya COVID-19, HeHe iri gukorana n’ibigo by’ishoramari by’imbere mu gihugu, ushobora guhahiramo ndetse ibicuruzwa ukabigerezwa mu rugo mu kwirinda kugera ahantu hari abantu benshi.’’
Mu gutanga izi serivisi, Hehe yafatanyije n’amaguriro, farumasi, amaduka acuruza imyambaro n’inkweto, ibitabo, telefoni n’ibindi bikoresho by’ikoranabuhanga, ibikoresho n’imitako byo mu rugo ndetse n’iby’abana.
Ubusanzwe mu kwishyura ibi bicuruzwa hakoreshwaga uburyo butandukanye burimo gutanga amafaranga mu ntoki [butari gukoreshwa], Airtel & MTN Money ndetse no gukoresha amakarita ya VISA & MasterCard.
Ku mbuga zisanzwe zitangirwaho serivisi zo kuri internet hariho amabwiriza afasha abazisura kubona uko batumiza ibicuruzwa bakeneye, bakabigerezwa aho batuye, kandi ku giciro kiboneye.
 	Ibigo biri gukorana na DMM HEHE mu gutanga serivisi zo kuri internet:
 	HeHe Mart: https://www.mart.com/
 	Tuma 250: https://shop.tuma250.com/
 	Simba Supermarket: Ushaka gutumiza ibintu hamagara: +250 788 307 200)
 	Germany Butchery: https://hehe.rw/germany-butchery
 	Slice & Cakes: https://sliceandcakes.com/
 	Question Coffee: https://hehe.rw/question-coffee
 	Vine Pharmacy: https://vinepharmacy.rw/
 	A F L I M B A: https://shop.aflimba.com/
 	Ubumuntu: https://lnkd.in/eeHdBRY
 	Uzi Collections: https://shop.uzicollections.com/
 	UZURI K&Y: https://shop.uzuriky.com/
 	Posh Creative: Shop.poshcreative.rw
Ibitabo:
 	Imagine We: https://shop.poshcreative.rw/
 	Pages: https://shop.pages.rw/
 	Iwawe Tech: https://shop.iwawetech.com/
 	Rural African Art: https://ruralafricanart.com/
 	Shema Shop: https://shop.shemaluxury.com/
 	Imigongo Art Center: https://shop.imigongoart.com/
 	Glo Creations: https://shop.glocreations.rw/
 	Toddle Care: https://toddlecare.com/
 	Ki-pepeokids: https://shop.ki-pepeokids.rw/
Muri ibi bigo by’ubucuruzi hiyongeramo Vuba Vuba, itanga serivisi zo kugeza ibintu bitandukanye byiganjemo ibinyobwa n’amafunguro ku babikeneye hifashishijwe ikoranabuhanga.
Ikorana na restaurent 50 mu Mujyi wa Kigali hose; bihesha amahirwe abatumiza amafunguro bayifashishije guhitamo ibyo bakeneye byose kandi biboroheye. Uyifashisha asabwa kugira ‘application’ ya Vuba Vuba imuhesha amahirwe yo kubona restaurents zamufasha guhitamo ibyo ashaka.
Uburyo bw’ikoranabuhanga bwashyizweho ni amahirwe yabyazwa umusaruro mu kwirinda no gukumira icyorezo cya COVID-19 cyugarije Isi.
Mu Rwanda ubucuruzi bwo kuri internet bumaze imyaka hafi irindwi ariko buracyagaragaramo icyuho kuko butaritabirwa na benshi.
Mu 2017, imibare y’Ishami ry’Umuryango w’Abibumbye ryita ku Bucuruzi n’Iterambere (UNCTAD) yo mu bihugu 152 ku Isi yagaragaje ko kuri internet hahererekanyijwe tiliyari $3.9, inyongera ya 22% ugereranyije n’umwaka wari wabanje.
",https://m.igihe.com/ubukungu/article/coronavirus-yajegeje-isi-menya-serivisi-z-ibanze-wabonera-kuri-internet-utavuye,Business
Amahoteli mu Rwanda ari kubara miliyari z’ibihombo kubera COVID-19,"Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Urwego rw’amahoteli yo mu Rwanda ruratangaza igihombo cy’asaga miliyari 13 z’amafaranga y’u Rwanda kuva muri Gashyantare 2020 kubera icyorezo cya coronavirus.
Umuyobozi w’ihuriro ry’amahoteli mu Rwanda, Barakabuye Nsengiyumva, kuwa Gatanu tariki 20 Werurwe 2020 yabwiye itangazamakuru ko amwe mu mahoteli yahagaritse abakozi mu rwego rwo kugabanya ibihombo no kwishyura imishahara itishyuye kuri abo bahagaritswe.
Ati “Aho bigeze bamwe mu banyamuryango bacu bavuze ko bamaze kubara igihombo cya miliyari 13 z’amafaranga y’u Rwanda uyabariye hamwe. Turacyategereje raporo ziva mu yandi mahoteli ariko imibare ikomeje kuzamuka.”
Yavuze ko bari kuganira na Guverinoma ngo irebe uko yagoboka amahoteli kugira ngo ave muri ibi bihe bitayoroheye cyane ku bijyanye n’imisoro.
Ati “ Banku Nkuru y’u Rwanda yatangaje ibijyanye no kuvugurura amasezerano ku bijyanye n’inguzanyo za banki ariko ntabwo turatangira kubiganiraho mu buryo bwagutse. Dufite n’ikibazo cy’imisoro kubera ko nta mafaranga kubera kubura abakiliya.”
Nsengiyumva yavuze ko bakeneye ibiganiro na Guverinoma bigamije kubemerera kugabanya bimwe mu biciro byashyizweho kugira ngo bagumane bamwe mu bakozi.
Mu Rwanda hari amahoteli, amacumbi n’ahandi hakira abantu hagera ku 7,000 hatangaga akazi ku bantu barenga 84,000. Ni mu gihe urwego rw’ubukerarugendo n’amahoteri muri rusange bifite imirimo ibarirwa ku bihumbi 142,000.
Nsengiyumva yavuze ko kubera ihagarikwa ry’ingendo z’indege zitwara abantu n’inama u Rwanda rwagombaga kwakira, urwo rwego rwatakaje imirimo myinshi kubera coronavirus.
Ihagarikwa ry’abakozi
Kuwa Gatanu mu gitondo, nibura abakozi batandatu bakiriye bo muri Kigali Diplomat Hotel amabaruwa abahagarika ku kazi by’agateganyo.
Ibaruwa yashyizweho umukono n’umuyobozi w’iyo hoteli, Alphonse Semugaza igira iti “Kubera icyorezo cya coronavirus cyakoze ku bikorwa byose, tubandikiye tubamenyesha ko tubahagaritse ku kazi mu gihe kitazwi guhera tariki 20 Werurwe 2020 ibintu nibisubira mu buryo tuzongera tuguhamagare.”
Umwe mu bakiriye iyo baruwa yavuze ko atazi uburyo arabaho mu minsi iri imbere kubera ko ako kazi ariko kamwinjirizaga.
Ati “Nakoraga kuri iriya hoteli mu myaka irenga itanu ishize, ubu ntabwo nzi uko biraza kugenda. Ndasaba ko sosiyete zafata amafaranga zazigamye zikatwishyuraho make ndetse agakomeza kutwishyurira ubwishingizi mu gihe tugitegereje gusubira ku mirimo.”
Ingingo ya 21 y’itegeko rigenga umurimo mu Rwanda ivuga ku isubikwa ry’amasezerano y’umurimo kubera impamvu z’ubukungu cyangwa iza tekiniki, igaragaza ko mu gihe habayeho isubikwa ry’amasezerano y’umurimo mu gihe gito kubera impamvu z’ubukungu cyangwa iza tekiniki, umukozi “adashobora gushyirwa mu gihe cyo kudakora ku mpamvu z’imirimo mike inshuro imwe cyangwa nyinshi mu gihe kirenze iminsi mirongo cyenda mu mwaka umwe.”
Ikomeza ivuga ko “Iyo igihe kivugwa mu gika cya mbere cy’iyi ngingo kirenze, bifatwa nk’aho umukozi yasezerewe agahabwa impererekeza ziteganywa n’iri tegeko. Umukoresha, nyuma yo kubigaragariza abahagarariye abakozi mu kigo, ashobora gusezerera umukozi umwe cyangwa benshi bitewe no guhuza imirimo isa, kuvanaho cyangwa kuvugurura imikorere y’ikigo kubera impamvu z’ubukungu cyangwa guhindura ikoranabuhanga ryakoreshwaga hagamijwe kugira ngo ikigo kirusheho guhigana kandi akabimenyesha mu nyandiko umugenzuzi w’umurimo ubifitiye ububasha.”
Ingingo ya 22 iviga ku burenganzira bwo gusubizwa mu kazi. Ivuga ko umukozi usezerewe ku kazi kubera impamvu z’ubukungu cyangwa iza tekiniki, kandi akaba atarengeje amezi atandatu uhereye igihe yasezerewe, afite uburenganzira bwo gusubizwa mu kazi adakoze ipiganwa iyo yujuje ibisabwa ku mwanya umukoresha akeneyeho umukozi.
",https://m.igihe.com/ubukungu/article/amahoteli-mu-rwanda-ari-kubara-miliyari-z-ibihombo-kubera-covid-19,Business
Abacuruza Mobile Money bijejwe ko nta gihombo bazaterwa n’ivanwaho ry’ikiguzi cyo kohereza amafaranga,"Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Abacuruza Mobile Money bijejwe ko nta gihombo bazaterwa n’ibyemezo bya Banki Nkuru y’u Rwanda (BNR) byo guteza imbere guhererekanya amafaranga no kwishyurana hakoreshejwe ikoranabuhanga mu rwego rwo kurwanya coronavirus, kuko amafaranga bishyurwa ku muntu babikirije (komisiyo) atakuweho kandi n’uzakenera kubikuza bakazajya bamukata nk’uko bisanzwe.
Mu gihe bamwe bishimira icyemezo cya BNR cyo gukurirwaho amafaranga bakatwaga baherekenya amafaranga bakoresheje ikoranabuhanga, abacuruzi ba Mobile Money batangiye kugaragaza ko bazabihomberamo kubera bungukiraga ku mafaranga bakata abohererezanya amafaranga.
Rutagengwa Arthur ushinzwe imikorere ya Mobile Money muri Sosiyete y’Itumanaho ya MTN Rwanda, yabwiye Radiyo Rwanda ko abo bacuruzi (agents) ntacyo bazahomba kuko amafaranga bagenerwa ku muntu babikilije atakuweho.
Ati “Iyo umukiliya aje avuga ngo ndashaka kubitsa, uwo mukiliya amuha 1000 Frw n’umu-agent akamuha amafaranga 1000 kuri telefoni ye ariko iyo amufashije muri ubwo buryo tumuha komisiyo, izo komisiyo ntabwo zavuyeho urumva ko ntacyo yahombye aracyafasha abakiliya kugira ngo amafaranga yinjire kuri telefoni zabo.”
Abacuruzi ba Mobile Money baganiriye na Radiyo Rwanda bavuze ko bizatuma, bakoresha ku gishoro bahabwa kuko ayo bakataga yabafashaga mu mibereho yabo.
Ku rundi ruhande ariko hari uwahishuye ko nubundi koherereza umuntu amafaranga bitari byemewe ahubwo babikoraga kugira ngo babone ayo kubabeshaho mu gihe bategereje iyo Komisiyo.
Yagize ati “Kuri twebwe hari amafaranga twacaga umukiliya yo kohereza no kubikura, ubundi batubwira ngo koherereza umukiliya ntabwo byemewe ariko hari igihe umuntu aza akambwira ati jye nyoherereza ukamwoherereza wenda nawe ayo 250 Frw cyangwa ayo 200 Frw akakugirira akamaro mu gihe wicaye hano utegereje ko ukwezi kwashira ngo ugire icyo ubona.”
BNR itangaza ko ikigamijwe ari ukugira ngo abantu bahane serivisi, baherekanye amafaranga kandi bishyurane bitabasabye guhererekanya amafaranga mu rwego rwo kwirinda icyorezo cya coronavirus.
Guverineri wa BNR, John Rwangombwa na we ashimangira ko nta muntu uzabihomberamo kuko abanyarwanda bazagira ukwirinda kandi n’inyungu y’abacuruza Mobile Money itazahungabana.
Ati “Nukenera kujya gukura amafaranga yawe kuri telefoni, icyo gihe bazakwishyuza. ariko ugiye gafata amafaranga yawe ngo uyashyire kuri telefoni yawe uyoherereze undi muntu cyangwa uyakoreshe kugura ibintu ntabwo wishyura. Icyo twashishikariza abantu rwose duhagarike ibintu byo gukoresha kashi.”
Ku rundi ruhannde uretse kwirinda coronavirus iyi ni gahunda igaragara ko izateza imbere uburyo bwo guhererekanya no kwishyurana hakoreshejwe ikoranabuhanga (Cashless).
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bizajyana n’uko nta kiguzi kizongera gucibwa abantu bahererekanya amafaranga kuri Mobile Money cyangwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
",https://m.igihe.com/ubukungu/ubucuruzi/article/abacuruza-mobile-money-bijejwe-ko-nta-gihombo-bazaterwa-n-ivanwaho-ry-ikiguzi,Business
MTN Rwanda yakuyeho ikiguzi cyo kohereza amafaranga kuri Mobile Money mu gufasha kwirinda Coronavirus,"Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Ikigo cy’itumanaho MTN Rwanda cyatangaje ko cyakuyeho ikiguzi cy’amafaranga yajyaga acibwa abantu bohereza amafaranga bakoresheje MTN Mobile Money, mu korohereza abakiliya bacyo kwirinda ikwirakwira rya Coronavirus binyuze ku mafaranga ahererekanywa mu ntoki n’abantu benshi.
Iki cyemezo gikurikira inama iherutse guhuza Banki Nkuru y’u Rwanda, amabanki y’ubucuruzi, ibigo bitanga serivisi z’ubwishingizi n’ibindi bigo bifite aho bihuriye no guhanahana amafaranga birimo n’iby’itumanaho […].
Muri iyo nama bemeranyije gufata ingamba zose zishoboka zatuma abaturage boroherwa na zimwe muri serivisi bahabwa n’ibyo bigo, muri iki gihe icyorezo cya Coronavirus gikomeje gukwirakwira hirya no hino ku isi.
MTN Rwanda yatangaje ko icyemezo yafashe ku ruhande rwayo kigamije kurinda abakozi, abakiriya ndetse na buri muntu wese ufite aho ahuriye na serivisi itanga, hakumirwa ko hari uwafatwa n’iki cyorezo.
Umuyobozi Mukuru wa MTN Rwanda, Mitwa Ng’ambi, yavuze ko ikigo ayobora cyakuyeho amafaranga yajyaga acibwa buri muntu wohereje amafaranga kuri mugenzi we; ayakura kuri konti ya banki ayashyira kuri Mobile Money; ayakura kuri Mobile Mooney ayohereza kuri banki cyangwa mu gihe yishyura ibicuruzwa, bikazakorwa mu gihe cy’iminsi 90.
Ati “MTN Rwanda yifatanyije n’igihugu cyose muri ibi bihe bikomeye, inafatanya na leta gusakaza ubukangurambaga bugamije kwimika ingamba zo gukumira no kurwanya ikwirakwira ry’iyi virusi.”
Yakomeje avuga ko bazi neza ko abakiliya babo bazabangamirwa, bityo ko bari gushyiraho uburyo buzatuma bakomeza kuba hamwe mu buryo bw’ikoranabuhanga, bagahererekanya amafaranga ndetse bakanishyura ibyo bakeneye mu buryo buboneye kandi bufite umutekano igihe cyose.
MTN ivuga ko izongera uburyo bwari busanzwe mu kwishyura bwa MoMoPay kugira ngo hagabanywe ibyago byo kwandura binyuze mu guhererekanya amafaranga afatika mu bacuruzi, amasoko, za farumasi n’ahandi.
MTN ivuga ko intego y’iki cyemezo ari ugufasha ibikorwa by’ubucuruzi gukomeza gukora. Muri iki gihe ngo serivisi zishobora kuzagira ibibazo bitandukanye ariko icy’ingenzi ni ukugumishaho umuyoboro w’itumanaho, ibikoresho bikaboneka ndetse hakongerwa n’ubushobozi.
MTN ivuga ko izakomeza gukurikiranira hafi ikibazo cya COVID-19 kandi igakurikiza inama zitangwa na Minisiteri y’Ubuzima.
Kugeza ubu mu Rwanda hamaze kugaragara abantu 11 banduye Coronavirus. Mu rwego rwo gukumira no kurwanya ikwirakwira ry’iki cyorezo, ibikorwa bitandukanye byahagaritswe.
Byatumye Banki Nkuru y’u Rwanda (BNR) ifata ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
",https://m.igihe.com/ubukungu/ubucuruzi/article/mtn-rwanda-yakuyeho-ikiguzi-cyo-kohereza-amafaranga-kuri-mobile-money-mu,Business
COMESA yashyizeho ibihano bya $300.000 ku bazacuruza ibitujuje ubuziranenge byitwa ko bikumira Coronavirus,"Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Komisiyo ishinzwe ibikorwa by’ipiganwa mu bucuruzi mu Muryango w’Isoko Rusange ry’Ibihugu bya Afurika y’Iburasirazuba n’Amajyepfo (COMESA) yashyizeho ibihano bingana n’amadolari ya Amerika ibihumbi 300 kuri sosiyete izacuruza ibikoresho bitujuje ubuziranenge ibyita ko bifasha mu gukumira Coronavirus.
Itangazo ryashyizwe ahagaragara n’iyi komisiyo ku wa 17 Werurwe 2020 riburira “ibigo byose n’abantu ku giti cyabo bari kugurisha ibintu bitujuje ubuziranenge cyangwa se bitemewe babyita ko bivura cyangwa bifasha mu gukumira Coronavirus”.
Ibyo bigo byose n’abantu ku giti cyabo bamenyeshejwe ko bakwiye guhagarika ibyo bikorwa kuko binyuranye n’ingingo ya 27 y’amategeko agenga ibijyanye n’ihiganwa ku isoko, agenderwaho na COMESA.
Rikomeza rigira riti “Bityo rero, mu gihe hari ikigo icyo aricyo cyose cyangwa se umuntu ku giti cye ufashwe, Komisiyo ntizaca ku ruhande mu gushyira mu bikorwa ibiteganywa n’amategeko birimo gucibwa amadolari ya Amerika ibihumbi 300.”
Abaguzi bagiriwe inama yo gushishoza bakagenzura neza niba nta bicuruzwa bitujuje ubuziranenge bahangitswe ndetse bakamenyesha iyi komisiyo mu gihe hari ibyo baketse.
Kuva aho ingamba zo gukumira ikwirakwira rya Coronavirus zishyiriwemo imbaraga, ku masoko atandukanye arimo n’ayo mu Rwanda hakunze kugaragara abacuruzi bahangika abaguzi.
Hari nk’aho abantu bagiye kugura alcool yifashishwa mu gusukura intoki, ugasanga bahawe amavuta yo kwisiga mu cyimbo cyayo bitewe n’uko ku macupa babaga bahinduye bakandika ko icyo umuntu aguze ari uwo muti yashakaga kandi atari byo.
COMESA ni umuryango ugizwe n’ibihugu 19 watangiye mu 1994 ariko u Rwanda rwinjiyemo mu 2004.
Ibyo bihugu ni u Burundi, Ibirwa bya Comores, Repubulika Iharanira Demokarasi ya Congo, Djibouti, Misiri, Eritrea, Ethiopia, Kenya, Libya, Madagascar, Malawi, Ibirwa bya Maurice, Ibirwa bya Seychelles, Sudani, eSwatani, Uganda, Zambia, Zimbabwe n’u Rwanda.
",https://m.igihe.com/ubukungu/article/comesa-yashyizeho-ibihano-bya-300-000-ku-bigo-bizacuruza-ibitujuje-ubuziranenge,Business
"Banki zemerewe korohereza abazifitiye inguzanyo, igiciro cyo guhererekanya amafaranga kivanwaho","Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Banki Nkuru y’u Rwanda (BNR) yafashe ingamba zirimo kwemerera amabanki gusubiramo amasezerano y’inguzanyo kugira ngo azorohereze abayabereyemo imyenda mu gihe cyo kwishyura no gukuraho ibiciro byo guhererekanya amafaranga mu guhangana n’ingaruka za Coronavirus ku bukungu bw’u Rwanda.
Coronavirus yabaye icyorezo cyugarije Isi ndetse mu Rwanda hamaze kugaragara abarwayi bayo 11, bari kwitabwaho n’inzego z’ubuzima.
BNR yatangaje ko nyuma y’aho Coronavirus igaragariye ku Isi ndetse ikaba iri kugira ingaruka ku bukungu, ifatanyije n’izindi nzego za leta bagiye inama n’amabanki n’ibigo bitanga serivisi z’itumanaho mu rwego rwo gufata ingamba zigamije guhangana nazo.
Itangazo yashyize hanze kuri uyu wa Gatatu tariki 18Werurwe 2020 rivuga ko mu ngamba zafashwe harimo kwemerera banki kongerera abakiliya bazo igihe cyo kwishyura imyenda isigaye, mu gihe bagizweho ingaruka na Coronavirus.
Rigira riti “Amabanki yemerewe mu buryo burenze ubusanzwe gusubiramo amasezerano y’inguzanyo, kugira ngo zorohereze abazibereyemo imyenda (inguzanyo) uko bakwishyura mu gihe bagize ingorane zo kwishyura uko byari biteganyijwe bitewe na Coronavirus.”
BNR yakomeje itangaza ko yasanze ari ngombwa gufasha amabanki kubona amafaranga ahagije, bituma kuri gahunda isanganywe yo kuyafasha kubona amafaranga yongeraho ‘Inguzanyo y’ingoboka yishyurwa mu gihe cyisumbuye ku gisanzwe’.
Yashyizeho inguzanyo y’ingoboka ya miliyari 50 Frw banki yakwiyambaza igihe igize ikibazo cy’amafaranga.
BNR iti “Iyo nguzanyo izishyurwa ku ijanisha ry’urwunguko fatizo rya banki nkuru. Iyo nguzanyo ikaba yamara igihe kingana n’amezi atatu, atandatu cyangwa 12. Iyi nguzanyo y’ingoboka ihari mu gihe cy’amezi atandatu kandi BNR izajya iyitanga mu bushobozi bwayo.”
Mu rwego rwo gufasha amabanki kubona amafaranga ahagije kandi BNR yafashe ingamba yo ‘koroherezwa mu kugurura impapuro mpeshamwenda ziri ku isoko”.
BNR yatangaje ko mu gihe cy’amezi atandatu yemeye ko izajya igura impapuro mpeshamwenda ku giciro cy’isoko mu gihe uzifite yabuze undi muguzi ku isoko ry’imari n’imigabane kandi igihe cyo gutegereza undi muguzi igikura ku minsi 30 gishyirwa kuri 15.
Indi ngamba BNR yatangaje ni iyo ‘kugabanya igipimo gitegetswe cy’amafaranga y’ubwizigamo banki itajya munsi’.
Yatangaje ko “Mu rwego rwo gufasha amabanki gukomeza gufasha inzego z’ubucuruzi zazahungabanywa na coronavirus, yiyemeje ko kuva tariki 1 Mata 2020 igipimo gitegetswe cy’amafaranga y’ubwizigamo banki zitajya munsi kigabanukaho 1% bityo bikaba 4% aho kuba 5%.”
 	Kurwanya ikwirakwira rya Coronavirus
Mu rwego rwo gushishikariza abantu kwishyurana no kohererezanya amafaranga batayahererekanyije mu ntoki bishobora gukwirakwiza Coronavirus, BNR yemeje ko mu gihe cy’amezi atatu uhereye tariki 19 Werurwe 2020 nta kiguzi kizongera gucibwa umuntu ukura amafaranga kuri konti yo muri banki ayashyira kuri Mobile Money cyangwa ayakura kuri Mobile Money ayohereza kuri banki.
Ibyo kandi bikazajyana n’uko nta kiguzi kizongera gucibwa abantu bahererekanya amafaranga kuri Mobile Money.
Itangazo rikomeza riti “Nta kiguzi kizongera gucibwa umucuruzi mu gihe yishyuwe hakoreshejwe imiyoboro y’ibigo by’itumanaho (Mobile Money na Virtual POS).”
Iryo tangazo ryashyizweho umukono na Guverineri wa BNR, Rwangombwa John, ryemeza ko igipimo ntarengwa cy’amafaranga yoherezwa hakoreshejwe imiyoboro y’ibigo by’itumanaho (Mobile Money) cyongerewe kiva ku bihumbi 500 Frw gishyirwa kuri miliyoni 1.5 Frw ku bakiliya bo mu rwego rwa mbere naho ku bo mu rwego rwa kabiri kiva kuri miliyoni 1 Frw gishyirwa kuri miliyoni 4 Frw.
BNR yatangaje ko izakomeza gukurikirana ishyirwa mu bikorwa ry’izo ngamba no gukomeza gusesengura ingaruka za Coronavirus kandi yiteguye kuba yafata izindi ngamba zikwiye.
Banki Nkuru y’u Rwanda yashishikarije abaturarwanda gukoresha aya mahirwe yo gukurikirwaho ikiguzi cyo kwishyurana no guhererekanya amafaranga hadakoreshejwe kashi bityo bakitabira uburyo buhari bw’imiyoboro y’ikoranabuhanga.
",https://m.igihe.com/ubukungu/BNR-yemereye-amabanki-korohereza-abayafitiye-inguzanyo-inakuraho-igiciro-cyo-guhererekanya-amafaranga,Business
Ba rwiyemezamirimo bakajije ingamba zigamije kurinda abakiliya babagana Coronavirus,"Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
Coronavirus yahinduye uko abantu babayeho ku Isi cyane ko serivisi nyinshi ziri gutangwa hifashishijwe ikoranabuhanga mu gukumira ikwirakwira rya COVID-19, yugarije Isi.
COVID-19 yatumye hashyirwaho ingamba zifatika zo guhangana na yo zirimo gushyiraho aho abantu bakarabira, kwirinda amahuriro y’abantu benshi, kuramukanya n’ibiganza n’ibindi.
Iki cyorezo cyageze ku Isi yose ndetse kuri ubu mu Rwanda abantu bagera kuri 11 bamaze kugaragarwaho iyo ndwara.
OMS yemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abandura iyo ndwara wiyongera ubutitsa, kuva yaboneka mu Bushinwa mu Ukuboza 2019.
Coronavirus imaze guhitana abantu 8,790, mu gihe abayanduye magingo aya bagera ku 213,541, muri bo 84,314 barayikize.
Ibigo bitandukanye byashyizeho uburyo buzafasha ababigana gukomeza ingamba zo kwirinda ko bafatwa n’iki cyorezo.
Umuyobozi wa Sosiyete Nyarwanda Rwanda Cash-Africash-Moneytrans, Nsengiyumva Ramadhan, uri mu Banyarwanda bafite ibikorwa byabo mu Rwanda nyuma yo gushaka ubumenyi mu mahanga.
Rwanda Cash yaje kuvamo izina rya Rwanda Cash-Africash-Moneytrans itanga serivisi ku bohereza amafaranga mu Rwanda no mu mahanga.
Mu gukomeza gutanga serivisi zayo muri iki gihe, Nsengiyumva, yavuze ko ikigo ayoboye cyafashe ingamba zo kongera umutekano ku bijyanye n’ubuzima ku bakozi n’abakiliya bayo ku buryo bwihariye mu guhangana na Coronavirus.
Yagize ati “Ibiro byacu biri i Bruxelles mu Bubiligi birafungura ariko umuntu umwe ni we wemerewe kwinjira yamara guhabwa serivisi undi akaba yakurikira. Turakomeza kubagezaho ibyemezo bigenda bifatwa n’ubuyobozi mu kubungabunga ubuzima bwacu muri ibi bihe.’’
Yavuze ko n’ishami ryo mu Rwanda ryakajijwemo ingamba zo guhangana na Coronavirus.
Yakomeje ati “Ibiro byacu mu Rwanda nabyo byafashe ingamba, ni ukugira ubudakemwa mu bisabwa ngo ntihakwirakwizwe coronavirus. Amasaha yo kwakira abantu ni uguhera saa Mbili n’igice za mu gitondo kugeza saa moya z’umugoroba.’’
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
[email protected]
",https://m.igihe.com/ubukungu/article/ba-rwiyemezamirimo-bakajije-ingamba-zigamije-kurinda-abakiliya-babagana,Business
Inyungu mu kwihuza gushobora kuba hagati ya banki zikomeye mu Rwanda,"Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Guverineri wa Banki Nkuru y’u Rwanda, John Rwangobwa, yavuze ko ukwihuza gukomeje kuvugwa hagati ya BPR Atlas na Equity Bank, kwabyara inyungu ku rwego rw’imari, bigatuma habaho ubushobozi bwo gutera inkunga imishinga minini maze banki zifite amikoro aciriritse zikagumana imishinga zifitiye ubushobozi.
Yabigarutseho mu kiganiro n’ikinyamakuru Rwanda Today, aho yabajijwe ku kwihuza kumaze iminsi kuvugwa hagati ya BPR Atlas Mara na Equity Bank.
Muri Mata umwaka ushize nibwo Equity Group Holdings Plc yatangaje ko byemejwe mu buryo bw’ibanze, ko izahabwa imigabane 62% Atlas Mara ifite muri BPR Plc na 100% muri African Banking Corporation Tanzania Limited, African Banking Corporation Zambia Limited na African Banking Corporation Mozambique Limited.
Atlas Mara yo yagombaga guhabwa imigabane miliyoni 252 muri Equity Group Holdings Plc ingana na 6.27% muri iki kigo gikomeye muri Kenya, mu igurana ry’imigabane rifite agaciro ka miliyari 10.7 z’amashillingi ya Kenya (miliyoni $106).
Byateganywaga ko ari igikorwa gishobora gufata amezi ari hagati y’ane n’atandatu ku ruhande rwa Equity Group, bikabanza kwemezwa n’inzego zigenzura ibi bigo birimo Banki Nkuru y’u Rwanda n’ibigo bigenzura isoko ry’Imari n’imigabane.
Mu itangazo yasohoye muri Mutarama uyu mwaka, Equity Group yavuze ko impande zombi zitarashyira umukono ku masezerano ya burundu agena ihererekanya ry’imigabane, kugeza ubwo cy’amasezerano y’ibanze arangirije igihe.
Yakomeje iti “Gusa EGH na ATMA biteganya gukomeza ibiganiro mu 2020 mu kugerageza kwemeranya ku ngingo z’ubucuruzi zijyanye n’ihererekanya ryemeranyijwe, cyangwa ibindi bihwanye naryo. Kugeza ubu nta kigaragaza ko iri hererekanya rizabaho.”
Mu kiganiro na Rwanda Today, Guverineri Rwangombwa yavuze ko umwanzuro wa nyuma utarafatwa kuri iri huzwa rya banki zombi mu Rwanda, “ndetse nta wamenya igihe bizafata.”
Yakomeje ati “Mbibona nk’igikorwa cyiza. Ubundi iyo isoko riyobowe na banki imwe gusa biba birimo imbogamizi. Kugira ngo igihugu kibashe gutera imbere, uba ukeneye banki zitandukanye zifite ubushobozi bwo kwishingira ibikorwa binini, kandi zishobora gushyira amafaranga mu bukungu bw’igihugu.”
“Turamutse dufite banki ebyiri nini zifite ubushobozi bwo gutanga inguzanyo nini, izindi banki zishobora gufatanya gushyira amafaranga mu zindi nguzanyo zisigaye.”
Magingo aya banki iruta izindi ku isoko ry’imari mu Rwanda ni Banki ya Kigali, aho nibura ifite 33% by’umutungo mbumbe w’urwego rw’amabanki mu Rwanda. Mu zindi banki ziza inyuma aho harimo Equity Bank na KCB.
Mu Ukuboza 2018 BNR yatangaje izamuka ry’imari shingiro isabwa kugira ngo banki cyangwa ikigo cy’ubwishingizi cyemererwe gukorera mu Rwanda. Muri icyo gihe byatangajwe ko imari shingiro isabwa banki y’ubucuruzi yavuye kuri miliyari 5Frw igera kuri miliyari 20 Frw, isabwa banki z’iterambere iva kuri miliyari 3 Frw igera kuri miliyari 50 Frw, banki zikora nka koperative zo zisabwa miliyari 10 Frw.
Banki zahawe imyaka itanu yo kongera imari shingiro ariko nibura mu myaka itatu zikaba zigejeje kuri miliyari 15Frw, zikuzuza miliyari 20Frw mu yindi ibiri ikurikira.
Ubwo iyo myanzuro yatangazwaga, Rwangombwa yagize ati “Abenshi mu mabanki yacu bafite imari shingiro uyu munsi irenze kure cyane izi miliyari 20Frw tumaze gushyiraho. Iyo urebye nk’amabanki yaje nyuma ya 2008, yatangiranye na miliyari eshanu ariko kugira ngo ubucuruzi bwabo bukomeze gutera imbere benshi bamaze kongeramo miliyari zirenze 17Frw. Ntabwo tubona ko hari banki izagira ikibazo ku mafaranga yo gushyiramo.”
Nyuma y’umwaka urenga ayo mabwiriza ashyizeho, Guverineri Rwangombwa yavuze agamije gutuma banki zikora ubucuruzi mu buryo buboneye, nubwo hari avuga ko bikigoye kubona inyungu kuri iryo shoramari.
Yakomeje ati “Uko imari shingiro iba nini niko na banki ishobora gutera inkunga imishinga minini kandi ni nako ibona inyungu. Nk’urugero nka Banki ya Kigali, niyo banki ya mbere nini ku isoko aho ifite imari shingiro igera muri miliyari zisaga 100 Frw, ariko mu mwaka ushize yagiye ku isoko gushakaho andi mafaranga ku mari shingiro.”
Rwangombwa yashimangiye ko urwego rw’ubukungu mu Rwanda ruhagaze neza. Mu gihe u Rwanda n’Isi bihanganye n’icyorezo cya Coronavirus, urwego rwo kwakira inama ni rumwe mu zishobora guhungabana mu rwego rw’ubukungu, kubera ko inyinshi zikomeje gusubikwa.
Gusa avuga ko hari icyizere ko ingaruka zayo zitatinda, kuko hari amahirwe ko iki cyorezo gishobora kutinjira mu mwaka utaha wa 2021.
",https://m.igihe.com/ubukungu/ishoramari/article/guverineri-rwangombwa-yagaragaje-inyungu-mu-kwihuza-gushobora-kuba-hagati-ya,Business
Impuguke zisanga gukaza ingamba zo kurwanya Coronavirus byihutirwa kurusha gutekereza ibihombo,"Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Umusesenguzi mu by’Ubukungu, Teddy Kaberuka, yavuze ko mbere y’uko abantu batekereza ku ngaruka icyorezo cya Coronavirus gishobora guteza mu bukungu, igikwiye gukomeza gukorwa ari ugukaza ingamba zo kugihagarika.
Kaberuka yatangaje ko nk’uko guverinoma y’u Rwanda yatangije ingamba zo gukumira iki cyorezo, abanyarwanda basabwa kubyubahiriza cyane ko bidakozwe vuba, byaba ikibazo gikomeye no ku bukungu bw’igihugu.
Minisiteri y’Ubuzima mu Rwanda, ubu itangaza ko abantu umunani aribo bamaze kwandura ubu bwandu.
Amezi arenga ane arashize Isi yugarijwe n’icyorezo cya Coronavirus, Ishami ry’Umuryango w’Abibubye ryita ku buzima, OMS, rigaragaza ko abantu barenga ibihumbi 190 bamaze kwandura naho abandi barenga ibihumbi birindwi bamaze gupfa.
Mu Ukuboza 2019, iki cyorezo nibwo cyatangiriye mu Mujyi wa Wuhan uherereye mu Ntara ya Hubei mu Bushinwa, ariko ubu ibihugu birenga 140 kimaze kubigeramo harimo n’u Rwanda.
Uretse kuba iki cyorezo kirimo guhitana ubuzima bwa benshi, ubukungu bw’Isi nabwo burimo kugana ahabi cyane ko imirimo yahagaze mu bihugu bitandukanye.
Inzobere mu by’ubukungu zivuga ko iki aricyo cyorezo cya mbere kibaye ku Isi, ku buryo ibihugu byose bihura n’ingaruka zacyo.
Ibihugu birimo gutanga akayabo mu guhangana n’iki cyorezo
Nko mu Bushinwa aho iki cyorezo cyahereye, byasabye leta ko ihagarika ibikorwa hafi ya byose by’ubucuruzi, ingendo zo mu kirere n’ibindi bikorwa.
U Bushinwa bwashoye akayabo k’amadorali miliyari 50 kugira ngo bufashe ibigo by’ubucuruzi ngo bidahomba burundu.
Mu bihugu bikomeye cyane cyane iby’i Burayi, nabyo byagiye bigira amafaranga bigenera ibigo by’ubucuruzi nk’amabanki, bashaka gukomeza ubucuruzi muri ibi bihe.
Igihugu cy’u Butaliyani cyugarijwe cyane, cyashoye miliyari 10 z’amadorali mu gufasha ubucuruzi.
U Bwongereza nabwo bwatangaje ko bugiye gushora arenga miliyari 30 z’ama-pound yo gufasha ubukungu bw’igihugu ngo budasubira inyuma.
Kugeza ubu Banki y’Isi yatangaje inkunga ya miliyari 3.3 z’amadorali yo gufasha ibihugu bikiri mu nzira y’amajyambere mu guhangana na Coronavirus.
Ikigega Mpuzamahanga cy’Imari, IMF, nacyo cyatangaje ko kizatanga inkunga ya miliyari 50 z’amadorali, amwe muri aya akaba nta nyungu afite.
Ku rwego rw’Isi, ibigo bitwara abagenzi mu by’indege birateganya guhomba akayabo ka miliyari 29 z’amadorali ya Amerika, nk’uko Ikigo Mpuzamahanga mu by’ingendo zo mu kirere kibigaragaza.
U Rwanda rurasabwa kwitwara gute muri iki kibazo?
Umuyobozi w’Ikigo gishinzwe kumenyekanisha ubukerarugendo bushingiye ku nama, RCB, Nelly Mukazayire, yavuze ko kubera Coronavirus, zimwe mu nama zari kubera mu Rwanda zimuwe, ubu harimo gushakishwa amatariki mashya.
Yagize ati “Uyu mwaka hari hateganyijwe inama 147 zagombaga kuzatwinjiriza miliyoni $88 (asaga miliyari 83 Frw) aturuka mu bijyanye n’inama ndetse n’amahuriro mpuzamahanga.”
“Nk’uko bigaragara hose, iki cyorezo cyagiye gituma hari ibihinduka, ndetse muri urwo rwego rwacu, ubu hari inama zigeze kuri 20 zimuwe, zikaba zitarasubitswe burundu ahubwo zarimuwe, turi kuvugana n’ababishinzwe, abazikurikirana, kugira ngo turebe aho zazashyirwa.”
Uretse izi nama kandi ibikorwa by’ubucuruzi busanzwe mu baturage, nabyo byagiye bisubira inyuma kubera kubura abaguzi.
Teddy Kaberuka yabwiye IGIHE ko iki ari ikibazo cyugarije Isi muri rusange, gusa ko icyo u Rwanda rusabwa ari ukubanza guhagarika iki cyorezo mbere y’ibindi byose, cyane ko kiramutse kidakumiriwe aribwo cyateza ibibazo bikomeye.
Kaberuka avuga ko iyo ukuirkiye usanga iki aricyo cyorezo kibayeho kikibasira ibihugu byose.
Ibi ngo biterwa n’uko Isi yabaye nk’Umudugudu, aho usanga umuntu ava ahantu hamwe akajya ahandi mu buryo bworoshye, bikaba ari nabyo byatumye icyorezo cyaduka mu Bushinwa ariko kikaba cyarakwiriye Isi yose.
Yagize ati “Kugeza ubu haracyari kare ku Rwanda kuba umuntu yagira byinshi avuga ariko icyihutirwa ni ugushaka uko iki cyorezo cyakumirwa, iki kibazo gitangira mu Bushinwa mu 2019, icyo bahise bashyira imbere ni ugushaka uko bagikumira, uyu munsi niyo mpamvu barimo gushaka uko bakongera kuzahura ubukungu.”
“Ubu ikiriho ni uko hashyirwaho ingamba, nko kugabanya inyungu ku nguzanyo, korohereza abantu kubona inguzanyo n’ibindi ariko mu Rwanda ho haracyari kare kuko nta n’uzi ngo biragana he, uburemere bw’icyorezo nibwo butuma abantu bamenya ingamba bafata kugira ngo zikemure ibibazo bihari.”
Gusa Kaberuka avuga ko izi ngaruka z’ubukungu zamaze kugera ku Rwanda, kuko nk’amafaranga igihugu kirimo gukoresha cyita ku bamaze kwandura, gupima abo abakwaho ubu bwandu n’ibindi, ari amafaranga yakagombye kuba akora ibindi.
Kaberuka avuga ko icyo buri munyarwanda asabwa ari ukwirinda no kugira isuku, bagakurikiza uburyo butuma umuntu atandura.
Yagize ati “Abantu ntibirare kuko hagize uwirara icyorezo kiziyongera, abantu babanze bashyire imbere ubuzima kuko ntabwo waba udafite ubuzima ngo ugire icyo ukora, ibi bisobanuye ko icyihutirwa kurusha ibindi ni uko icyorezo cyahagarara ibindi bizaza nyuma.”
Kaberuka avuga ko leta ikwiye kandi gucungira hafi abacuruzi bamwe bashaka kungukira muri ibyo bibazo bazamura ibiciro ku bicuruzwa, ariko ikanafasha abacuruzi harebwa ko ibicuruzwa bitabura ku masoko.
",https://m.igihe.com/ubukungu/article/impuguke-zisanga-gukaza-ingamba-zo-kurwanya-coronavirus-byihutirwa-kurusha,Business
Ibyo wamenya kuri ‘GANZA na I&M SME Banking’ igiye kuzamura abafite imishinga mito n’iciriritse,"Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Mu ntangiriro z’uku kwezi ni bwo I&M Bank Rwanda yatangije gahunda idasanzwe yo korohereza abantu ku giti cyabo, ibigo bito n’ibiciriritse, cyane cyane ibikora mu rwego rw’ubukerarugendo n’amahoteli, kubona inguzanyo yo kwifashisha mu mishinga itandukanye y’iterambere n’ubujyanama bubafasha kugera ku ntego zabo.
Iyi gahunda izwi nka ‘GANZA NA I&M SME BANKING’ yashyizweho hagamijwe gusubiza ibibazo by’abashaka gutangira ubucuruzi buto n’ubuciriritse cyangwa abasanzwe babukora binubiraga ko ibigo by’imari byinshi bifasha abafite imishinga migari, bo bakabura na kimwe kibafasha gushyira mu bikorwa imishinga yabo.
I&M Bank Rwanda ivuga ko muri iyi gahunda umukiliya asabwa gufunguza konti imwe muri eshatu zitangwa bijyanye n’urwego rw’ubucuruzi agezemo.
Hari konti y’imishinga yitwa TANGIRA, ifungurirwa abifuza gutangira ubucuruzi; iyitwa AGUKA, ifungurirwa abasanzwe bakora ubucuruzi ariko bifuza kubwagura n’iyitwa GWIZA, ihabwa umaze igihe mu bucuruzi ariko akaba ashaka kubugeza ku rundi rwego.
Umwihariko wa Konti yiswe ‘TANGIRA’
Iyi konti ifungurirwa umuntu wese wifuza gutangira umushinga w’ubucuruzi ako kanya, akaba yemerewe kubitsa no kubikuza ku buntu ndetse n’ikarita ya mbere yo kubikuza akayihabwa nta kiguzi atanze.
Ufunguje iyi konti aba yemerewe guhabwa inguzanyo y’ingoboka ndetse akemererwa guhamagara umurongo w’ubufasha amasaha 24/7.
Anahabwa kandi ifatabuguzi ry’ubuntu kuri serivisi zose z’ikoranabuhanga kandi mu gihe adafite ingwate, ashobora guhabwa inguzanyo yifashisha, yishyurwa mu buryo bumunogeye.
Izindi serivisi uwafunguje konti ya ‘TANGIRA’ ahabwa zijyanye no kugirwa inama mu mushinga we, mu rwego rwo gukumira icyatuma atagera ku ntego ze uko abyifuza.
Ibyo wamenya kuri Konti ya ‘AGUKA’
Iyi konti ifungurirwa umuntu usanzwe afite umushinga w’ubucuruzi, akaba yemerewe kubitsa no kubikuza amafaranga ku buntu kandi agahabwa bwa mbere ikarita ya MasterCard Prepaid Multi-currency ku buntu.
Nyir’iyi konti ahabwa inguzanyo mu buryo bworoshye kandi ifatabuguzi kuri serivisi zose z’ikoranabuhanga arihabwa ku buntu. Iyi konti ifite umwihariko w’uko ifungurwa ako kanya, ikanahabwa umukozi uyitaho by’umwihariko n’umurongo w’ubufasha wo guhamagaraho amasaha 24/7.
Igihe uwafunguje iyi konti adafite ingwate, ntibimubuza gusaba inguzanyo ngo ayihabwe kandi akayishyura mu buryo bumunogeye.
Uyu kandi yemerewe guhabwa serivisi za I&M Bank zikubiyemo inyigisho, amahugurwa n’impanuro zirebana no guteza imbere imishinga mito n’iciriritse (Micro, Small and Medium Enterprises-MSME).
Iyi konti kandi itanga amahirwe adasanzwe yo gusubika kwishyura inguzanyo mu gihe bikenewe kandi nyirayo akabona igisubizo cyihuse ku cyifuzo cye kijyanye n’inguzanyo.
Ibyiza bya Konti ya ‘GWIZA’
Iyi konti ifungurirwa umuntu umaze igihe mu bucuruzi kandi akaba yemerewe kubitsa no kubikuza ndetse agahabwa inyungu ishimishije ku bwizigame akoze. Nyir’iyi konti ahabwa ikarita ya mbere y’ideni ku buntu ndetse agahabwa n’inguzanyo ku nzu y’ubucuruzi.
Iyi konti ifasha umukiliya guhabwa inguzanyo mu buryo bworoshye, gufunguza konti by’ako kanya, ifatabuguzi ry’ubuntu kuri serivisi zose z’ikoranabuhanga, kwishyura inguzanyo mu buryo bunoze kandi nyirayo agahabwa serivisi za I&M Bank zikubiyemo inyigisho, amahugurwa n’impanuro zirebana na MSME.
GWIZA kandi ifasha umukiliya gusubika kwishyura inguzanyo mu gihe bikenewe, kubona igisubizo cyihuse ku cyifuzo cye cy’inguzanyo, n’umukozi wita kuri konti ye by’umwihariko.
Gufunguza izi konti bisaba kwandika ibaruwa ubisaba, kuzuza urwandiko rwabigenewe, amafoto magufi na fotokopi y’indangamuntu cyangwa Passport by’uyikeneye.
",https://m.igihe.com/ubukungu/amabanki-2003/article/ibyo-wamenya-kuri-ganza-na-i-m-sme-banking-igiye-kuzamura-abafite-imishinga,Business
Leta igiye gukorera ubuvugizi abafite imyenda ya banki n’abishyura imisoro bashobora guhomba kubera Coronavirus,"Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
Minisiteri y’Ubucuruzi n’Inganda yatangaje ko igiye gukorana n’inzego zirebwa, hakwigwa uburyo abantu bishyura imisoro kimwe n’abafite imyenda muri banki bafashwa kuko bashobora kubura ubwishyu kubera ibura ry’abakiliya riturutse ku ifungwa ry’ibikorwa mu gukumira Coronavirus.
U Rwanda rwakajije ingamba mu gukumira ko icyorezo cya Coronavirus cyakwirakwira mu gihugu hose, nyuma y’uko umuntu wa mbere agaragaye mu gihugu agifite.
Mu ngamba zafashwe, harimo ko ibikorwa bihuriramo abantu benshi byafunzwe, amashuri arafungwa n’ibindi bitandukanye.
Iryo fungwa ry’ibikorwa binyuranye n’izindi ngamba, nta kabuza ko zizagira ingaruka ku bantu benshi, cyane nk’abari basanzwe bakora ibikorwa by’ubucuruzi bashobora kuzabura icyashara.
Kuba ibi bikorwa byarahagaze kandi byari bishamikiyeho ubucuruzi bwa benshi biri mu byatumye leta itangira kuganira n’inzego bireba kugira ngo abo ubucuruzi bwakomwe mu nkokora n’izi ngamba boroherezwe kwishyura imisoro n’imyenda ya banki.
Minisitiri w’Ubucuruzi n’Inganda, Soraya Hakuziyaremye, yatangaje ko batangiye kuvugana n’inzego zirebwa ku buryo aho biri ngombwa abantu bakoroherezwa.
Ati “Twanagize n’ibiganiro na RRA ku byerekeye imisoro. Murabizi ko uku kwezi kwa Werurwe ibigo byinshi n’inganda n’abacuruzi aribwo bishyura imisoro, kugira ngo turebe ko abadashoboye kwishyura kubera ikibazo bagize, kuba batabona abakiliya nk’abo bagiraga, bashobore kuba bakoroherezwa ntibabace amande. ”
Yakomeje avuga ko “Biri gusesengurwa kugira ngo tugende tureba urwego ku rundi, uruganda, umucuruzi ingaruka byamugizeho; zirangana gute, ese twamufasha gute […] na PSF yatwemereye ko ku wa Mbere iri buduhe ibyo babona twabafashamo. Ntabwo bivuze ko byose tuzabibemerera ariko ingaruka bagize n’ababona bashobora kugira igihombo ku buryo twabafasha byaba muri ibyo by’imisoro.”
Minisitiri Hakuziyaremye yakomeje avuga ko hari burebwe ku bafite imyenda muri banki baba bagomba kwishyura kuko nabo bashobora guhura n’ibibazo bakabura ubwishyu.
Ati “Nabyo ni ikibazo kuko banki irakomeza kubishyuza buri kwezi ariko niba atarashoboye kwinjiza amafaranga yajyaga yinjiza nk’uko byari bisanzwe, naho ni ukuganiriza za banki na BNR ari nayo ireberere urwego rw’amabanki nayo irabidufashamo kugira ngo nabo bacuruzi ntibahungabane, ntitubone ubushabitsi bufunga kandi ari ibintu twashoboraga gufasha. Twese ni ubufatanye, tugomba gushyira imbere ubuzima bw’abantu imbere.”
Minisitiri Hakuziyaremye yasabye abo ibikorwa by’ubucuruzi bitahagaze kubikorana ubwitonzi kandi bakirinda kuzamura ibiciro; ari nako bubahiriza ingamba zo kugira isuku mu kwirinda ikwirakwira ry’iki cyorezo.
",https://m.igihe.com/ubukungu/article/leta-igiye-gukorera-ubuvugizi-abafite-imyenda-ya-banki-n-abishyura-imisoro,Business
Abaturiye uruganda rwa Skol barishimira uko rwabahinduriye ubuzima ,"Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Abatuye mu Nzove mu Murenge wa Kanyinya mu Karere ka Nyarugenge bavuga ko Uruganda rwa Skol ruherereye muri aka gace rwahinduye ubuzima bwabo, bamwe bakava mu bukene n’ubwigunge.
Iyo ugeze muri aka gace kazwi nko mu Nzove usanga inzu nyinshi ziriho ibara y’umuhondo, hariho ikirango cya Skol na bamwe baturage baba bambaye imyambaro iriho ikirango cyayo.
Abaturage muri ako gace bavuga ko guturana n’urwo ruganda byabaye umugisha kuri bo kuko rwahinduye byinshi mu buzima bwabo.
Bamwe mu baganiriye na IGIHE bemeza ko babayeho neza ndetse bamaze kwigeza ku iterambere kubera uru ruganda kuko abaturiye inkengero zarwo bahawe akazi kandi hakaba hari n’abana bo mu miryango itishoboye rugurira imyambaro.
Ruhebuza Luck ukora mu kabari ka Skol yagize ati “ Skol ni nk’umubyeyi wacu kuko mbere na mbere abaturiye inkengero z’uruganda bose yabahaye akazi kugira ngo batere imbere, ikindi iyo igiye gutanga akazi ihera ku baturiye uruganda.”
Mukantwari Odette we avuga ko ashimishwa cyane n’uburyo uru ruganda rurihira buri mwaka abaturage mituweli.
Ati “ Ejo bundi rwarihiye imiryango 600 mituweli , ibirori byabereye muri kariya kabari kayo ikindi kandi abana bacu nkatwe b’abakene rubaha imyambaro y’ishuri bigatuma ya yandi twakabikoreshejemo tuyizigamira.”
Yongeyeho ko na we ubwe yiteje imbere kuko amaze kugira ihene ebyiri abikesha uruganda rwa Skol kuko amafaranga yari kujya aguriramo abana be imyambaro y’ishuri n’ayo yari kwishyura mituweli yayazigamye.
Nzayishima Denyse wiga muri G.S Nzove, yemeza ko kuba Skol imuha imyenda y’ishuri byamufashije byinshi kuko ubu atsinda nk’abandi.
Ati “ Kumpa imyenda y’ishuri byaramfashije cyane kuko byandinze umwanda kandi buri gihe nza ku ishuri nkeye nta kimwaro mfite cy’uko ejo nzagaruka ku ishuri nambaye imyenda icitse.”
Ashimangira ko mbere yambaraga umwenda w’ishuri iminsi itatu atarawumesa ariko ubu asigaye ayihinduranya nk’abandi.
Umuyobozi wa G.S Nzove, Barahirwa Thierry yavuze ko Skol imaze guha abanyeshuri barenga 2000 imyenda y’ishuri kandi hari icyo byahinduye ku myigire y’abo bana.
Ati “Umwaka ushize yahaye imyambaro abana 600 batari bayifite. Mu byumweru bibiri bishize nabwo yayihaye abandi 1650 nabo bavuka mu miryango itishoboye kandi bitanga umusaruro ufatika kuko iyo umwana yize yambaye imyenda idasa nk’iy’abandi bimutera ipfunwe ariko iyo yamaze kuyihabwa ubona ko yisanzuye akanatsinda kuko aba yiga atuje.”
Mu mwaka wa 2009 nibwo uruganda rwo mu Bubiligi rukora ibinyobwa bisembuye n’ibidasembuye, Unibra rwaguze imigabane ingana na 51 % mu yahoze ari Brasseries de Mille Collines, ruhinduka SKOL . Icyo gihe urwo ruganda rwari rufite ubushobozi bwo kwenga hegitolitiro 80 000 ku mwaka ariko mu 2017 rwaguye umuyoboro rugira ubushobozi bwo kwenga hegitolitilo ibihumbi 500 ku mwaka.
",https://m.igihe.com/ubukungu/iterambere/article/abaturiye-uruganda-rwa-skol-barishimira-uko-rwabahinduriye-ubuzima,Business
Ingo ibihumbi 22 mu Burasirazuba zahawe amashanyarazi mu myaka ibiri zirishimira iterambere yazigejejeho,"Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Akanyamuneza ni kose ku miryango isaga ibihumbi 22 yo mu turere twa Rwamagana, Kayonza, Ngoma na Kirehe yahawe amashanyarazi mu myaka hafi ibiri ishize bayahawe, akayifasha kwiteza iterambere binyuze mu guhanga ibikorwa bibyara inyungu.
Sosiyete y’u Rwanda ishinzwe Ingufu (REG) igaragaza ko yahaye amashanyarazi aba baturage binyuze mu mushinga uterwa inkunga n’u Bubiligi watangijwe mu mwaka wa 2014, ukaba umaze kuyageza ku ngo 22,387 mu Ntara y’Uburasirazuba ndetse biteganijwe ko uyu mwaka wa 2020 uzarangira izindi zirenga 5,400 ziyahawe.
Uretse gutanga amashanyarazi ku batuye muri izo ngo, uyu mushinga urimo no kuvugurura umuyoboro w’amashanyarazi ungana na kilometero zisaga 280 mu Ntara y’Uburasirazuba, wongererwa ingufu ukavanwa ku rwego rwa ‘Monophasé’ cyangwa single phase ushyirwa ku rwa triphasé cyangwa three phase.
Bamwe mu baturage batuye mu Karere ka Rwamagana, bavuze ko mbere bari babayeho mu buzima bugoye kuko abenshi bakoraga urugendo rurerure bajya gushaka serivisi zikoreshwa n’ingufu z’amashanyarazi.
Uwitwa Sarabwe Isaac, utuye mu Kagari ka Nyarubuye mu Murenge wa Munyiginya, usanzwe akora ubucuruzi mu gasantere ka Nyarubuye yavuze ko umuriro utaraza atabonaga inyungu ihagije mu bucuruzi bwe.
Ati “Kuva tubonye amashayarazi twagize amahirwe, mbere twacanaga mazutu cyangwa tugakoresha buji, bigatuma dutanga amafaranga menshi ku mwaka kandi kubera n’imyotsi tukarwara n’indwara z’ubuhumekero. Aho umuriro uziye rero twagize amahirwe, ubu dukora na nijoro tukagira n’abakiriya benshi kandi nta n’abajura bakitwikira ijoro ngo batwibe.”
Akomeza avuga ko mu bucuruzi bwe yungutse kurushaho akabasha kuvugurura inzu ye ubu ikaba iriho inzugi z’ibyuma (métallique).
Mugenzi we witwa Nzabonimana Augustin ukoresha icyuma gisya yavuze ko yabonye aka kazi kubera amashanyarazi.
Ati “Nabonye akazi ari uko amashanyarazi aje. Ubu ndakora nkabasha gukodesha inzu nkabona n’ibintunga njye n’umuryango wanjye.”
Umunyamabanga Nshingwabikorwa w’Akagari ka Nyarubuye, Uwamahoro Delphine, yavuze ko amashanyarazi yazanye impinduka nyinshi mu baturage ayobora.
Ati “Mvugiye nk’aha mu biro, murabona turacana, abarara izamu n’irondo ry’umwuga nta kibazo bagira babasha kubona hose. Ikindi kandi iyo twakeneraga gukoresha mudasobwa byaratugoraga ariko ubu turazikoresha tukabasha gutanga serivisi byihuse nko gufasha abaturage kwinjiza abana bavutse muri sisiteme y’Ubudehe, kwandukuza abapfuye, n’ibindi bitandukanye.”
Uyu muyobozi avuga ko ibyo byose mbere byasabaga kubikorera ku Biro by’Umurenge, bakabanza gufata umwanya wo gukusanya abasaba kubikorerwa, bamara kuba benshi akabona kujya kubakorera, ugasanga birakerereza abasabye serivisi.
Uwamahoro avuga ko amashanyarazi yafunguye amarembo bituma abaturage ayobora bahanga akazi gashya.
Ati “Gusudira byakorerwaga kwa Karangara, harimo intera y’ibirometero hafi umunani kugira ngo uve inaha ugereyo. Urumva ko byatumaga abantu batakaza amafaranga bajyayo banagaruka. Dufite n’abashoramari baje kubera umuriro.”
Umucungamutungo w’Urwunge rw’Amashuri rw’Abadivantisite b’umunsi wa Karindi rwa Nyarubuye, riherereye mu Murenge wa Munyiginya, Muhiyumva Jean Marie, yavuze ko amashanyarazi yabafashije cyane mu kazi kabo ka buri munsi.
Ati “Kuva twabona umuriro hahindutse ibintu byinshi bitandukanye mu kazi kacu ka buri munsi. Icya mbere byihutishije akazi, mu gutanga amaraporo mu nzego zo hejuru ubu byaroroshye, kubona internet biroroha, no mu myigire y’abana biratworohereza kubategurira ibizamini no kubisohora mu mashini (printing). Impinduka nyinshi zo zaragaragaye.”
Muhiyumva yasobanuye ko buri mwarimu ashobora gukoresha mudasobwa n’abana bakaboneraho kwiga ikoranabuhanga mu buryo buboroheye.
Si ibyo gusa kuko n’abasengera mu nsengero zirimo urw’Itorero ry’Abadivantisite babasha guhimbaza Imana bisanzuye, kuko bakoresha ibyuma by’umuziki batagombye gucana moteri ikenera Lisansi ihenze.
Umuyobozi w’Ikigo Nderabuzima cya Munyiginya mu Karere ka Rwamagana, Ezechiel Ndabarinze, yavuze ko kuva babona amashanyarazi babashije gutanga serivisi nyinshi ndetse akazi karushaho kuborohera.
Ati “Iyo bwabaga bwije umuganga agomba gufasha umurwayi, yagombaga kwifashisha itoroshi. Ubu nijoro dutanga serivisi habona, umuforomo yakenera igikoresho akakibona vuba, agafata umutsi w’umurwayi ahantu habona bitamubangamiye, ndetse n’umurwayi nawe iyo agiye kwivuriza ahantu abona hari amashanyarazi aba yumva atekanye.”
Uyu muyobozi avuga ko hari imiti n’inkingo ziba zigomba kubikwa mu byumva bikonjesha ngo zitangirika ku buryo uyu munsi amashanyarazi yaborohereje kubikonjesha.
Avuga ko batarabona amashanyarazi, buri mugoroba bagombaga kujya kubibitsa ku bindi bigo nderabuzima bifite amashanyarazi bagasubira kubifata mu gitondo.
Ati “Urumva ko habaga harimo gutakaza igihe n’amafaranga. Ubu rero twungutse igihe, twunguka n’amafaranga twatakazaga. Mbese ni iterambere.”
REG ivuga ko ubu abafatabuguzi bamaze kubona amashanyarazi yo ku muyoboro mugari basaga miliyoni imwe (38.5%), mu gihe habarurwa n’abandi babarirwa mu bihumbi 400 (14.3%) bakoresha amashanyarazi adakomoka ku muyoboro mugari.
",https://m.igihe.com/ubukungu/iterambere/article/ingo-zisaga-22-000-mu-burasirazuba-zahawe-amashanyarazi-mu-myaka-ibiri,Business
Rusizi: Abakiliya ba BK basabwe kurushaho gukoresha ikoranabuhanga bakoresha neza igihe,"Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Ubuyobozi bwa Banki ya Kigali (BK) bwashishikarije abakiliya bayo bo mu Turere twa Rusizi na Nyamasheke kwitabira serivisi z’iyo banki, bakoresha ikoranabuhanga birinda gutakaza umwanya no gusigasira umutekano w’amafaranga yabo.
Byagarutsweho mu busabane ubuyobozi bwa BK Plc bwagiranye n’abakiliya bayo i Rusizi na Nyamasheke kuri uyu wa Gatanu tariki ya 6 Werurwe 2020.
Ni ibiganiro byahuje Umuyobozi Mukuru wa BK Plc, Dr Diane Karusisi n’abakiliya, aho bunguranye ibitekerezo mu rwego rwo gukomeza kubaha serivisi nziza.
Bamwe mu bakiliya b’iyi banki bavuze ko bifuza ko mu Mujyi wa Kamembe hafungurwa irindi shami kubera abakiliya ba BK ari benshi.
Sibo Martin yagize ati “Ni ugushima uburyo banki yacu baduha serivisi nziza baduha no kutwumva. Turashima amasaha mwaduhaye kuko hari banki saa kumi n’ebyiri ziba zafunze. Mu Karere ka Rusizi turacyafite imbogamizi abenshi dufite ubucuruzi, umurongo uraturambiye twifuza ko mwakongera amashami.”
Hari undi wagize ati “Turashima uburyo Banki ya Kigali igenda ikura ariko abakiliya ni benshi ntabwo byoroshye biratuvuna cyane. Mu by’ukuri ikoranabuhanga rirahari ariko hari abantu benshi bataramenyera iryo koranabuhanga.”
Umuyobozi wa Banki ya Kigali, Dr Diane Karusisi, yashimiye abakiliya ba banki bakomeje gukorana nayo, abashishikariza kurushaho gukoresha ikoranabuhanga mu rwego rwo kwirinda gukoresha umwanya munini bashaka serivisi.
Yavuze ko ikibazo cy’uko bamara umwanya munini ku murongo kizakemurwa gusa abashishikariza kuyoboka ikoranabuhanga kuko ari ryo ryizewe kandi ridatwara umwanya.
Ati “Ntabwo dushaka ko abantu baza ku murongo rwose, twashyizeho abakozi (agents) kugira ngo abantu bajye bajya kubitsa amafaranga hirya no hino, dushyiraho uburyo bwo guhererekanya amafaranga kuri telefoni. Turashaka ko abantu babyitabira bagasirimuka aho kujya gutonda umurongo. Ntabwo ari ngombwa rwose umwanya wanyu ugomba kujya mu ishoramari mukiteza imbere, mugateza imbere n’igihugu.”
Umuyobozi w’Akarere ka Rusizi, Kayumba Ephrem, yashimiye Banki ya Kigali uburyo ifatanya n’inzego za leta mu guteza imbere imibereho myiza y’abaturage ndetse asaba abakiliya ba BK kurushaho gukoresha ikoranabuhanga mu rwego rwo kwirinda ubujura.
Abakiliya ba BK mu Turere twa Rusizi na Nyamasheke nyuma yo gusobanurirwa uburyo bwo gukoresha ikoranabuhanga biyemeje kurushaho kubinoza baryitabira.
",https://m.igihe.com/ubukungu/amabanki/article/rusizi-abakiliya-ba-bk-basabwe-kurushaho-gukoresha-ikoranabuhanga-bakoresha,Business
Rubavu:Abacuruza inkoko barataka igihombo nyuma yo kujyanwa kure y’umujyi,"Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Abacuruzi b’inkoko mu Mujyi wa Rubavu barashinja ubuyobozi bw’Akarere kubahombya kuko bwabavanye aho babonaga abaguzi byoroshye bukabajyana mu Murenge wa Rubavu ahantu batabasha kubona abakiliya.
Ubuyobozi bw’Akarere ka Rubavu bwo buvuga ko bwabajyanye mu isoko ryubatse mu rwego rwo guca akajagari.
Aba bacuruzi bahoze bacururiza inkoko hafi y’umupaka muto no mu Isoko rya Mbugangari mu Murenge wa Gisenyi. Mu Ugushyingo umwaka ushize basabwe kuva hafi y’umupaka, bakajya mu Murenge wa Rubavu mu Isoko rya Rukoko hirindwa akajagari.
Abacuruzi bimuwe bavuga ko nta baguzi bakibona nkuko byari bimeze mbere ndetse ngo n’uburyo bwo kugera mu isoko rishya buragoye.
Nyirasafari Marie Jeanne, umubyeyi ucuruza inkoko yagize ati “Hano nta kintu dukora ni ukwanga kwirirwa mu rugo. Abana baratsinze tubura amafaranga yo kwishyura. Nk’ubu bigeze saa sita nta muntu urambaza inkoko, sinzi impamvu batuzanye hano. Mbugangari aho nakoreraga mu cyumweru nacuruzaga inkoko 50 ariko hano n’inkoko icumi ntiwazigezaho kuko Abanye-Congo bazifatira muri karitsiye. Badufashe rwose dusubire hafi y’umupaka.’’
Umunyamabanga wa Koperative Tubumwe y’abacuruzi b’inkoko, Abeli Kalisa, yavuze ko bimuwe mu buryo butunguranye batiteguye.
Yagize ati “Abayobozi baraje badusanga mu isoko rya Mbugangari baratubwira ngo umunsi ukurikiyeho tuzabe twimukiye mu Murenge wa Rubavu kandi Koperative yacu yakoranaga n’Abanye-Congo. Ahantu batujyanye ni kure y’umupaka mu bilometero birenga bitanu, nta muhanda uhari; urangura inkoko ukagerayo harimo izapfuye.”
Yakomeje agira ati “Ni kure ku buryo nta muntu wava mu mujyi ngo ategeshe igihumbi aje kugura inkoko y’ibihumbi bine. Twarahombye abacuruzi bamwe barabiretse, tumaze guhomba miliyoni ebyiri kubera inkoko zapfuye.’’
Umuyobozi w’Akarere ka Rubavu, Habyarimana Gilbert, yavuze ko bimuye abo bacuruzi birinda akajagari, kandi ko isoko ritaba aho buri wese yifuza.
 Ati “Si byiza ko buri muntu wese ashyira isoko iwe yitwaje ko irindi riri kure yaba abacuruzi n’abagura. Ibintu byose tugomba kubisanga ku isoko ntabwo ryaba aho umuntu yifuza. Ririya Soko rya Rukoko ni isoko ryubatswe ahantu hatuwe n’igice kinini kitagira isoko kuko Umurenge wa Rubavu n’igice cy’uwa Cyanzarwe nta rindi soko bagiraga.”
Yakomeje avuga ko iyi gahunda ari mu rwego rwo kwagura ubucuruzi, guca akajagari no kurwanya umwanda.
Ati “Turashaka guca akajagari mu bucuruzi, ntabwo ahantu hose hacururizwa. Turashaka no guca umwanda kuko isoko riba rifite ahagenewe imyanda, ikindi turashaka kwagura ubucuruzi no mu yindi mirenge hakagera ubucuruzi.’’
Iri soko rya Rukoko ryari rimaze imyaka irindwi ridakora neza ku bushobozi bwaryo. Nko mu nzu 38 zo gucururizamo, eshanu zonyine ni zo zakorerwagamo mbere y’uko iki cyemezo gifatwa.
",https://m.igihe.com/ubukungu/article/rubavu-abacuruza-inkoko-barataka-igihombo-nyuma-yo-kujyanwa-kure-y-umujyi,Business
"Coronavirus imaze guhombya miliyari 9000$ ku isoko ry’imari n’imigabane, igihombo gikomeje kwiyongera","Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Amasoko y’imari n’imigabane ku isi akomeje kugwa mu gihombo, aho kuri uyu wa gatanu, imigabane yo ku isoko rya Wall Street yakomeje guta agaciro nk’uko byagenze mu cyumweru gishize; ikimenyetso gishimangira ko icyorezo cya Coronavirus kizateza igihombo gikabije mu bukungu bw’isi.
Ubushakashatsi bwakozwe na Banki ya Amerika bugaragaza ko mu minsi icyenda gusa ishize, amasoko y’imari n’imigabane yahombye miliyari 9000$, byatumye amasoko yose yo muri Amerika kuri uyu wa gatanu yafunze ari mu ibara ritukura.
Kuri uyu wa gatanu, agaciro k’imigabane ku isoko ry’u Buyapani, Nikkei 225 (N225), kagabanutse ku gipimo cya 2,7%. Isoko ryo muri Koreya y’Epfo (KOSPI) ryo ryafunze agaciro k’imigabane kagabanutseho 2,2%.
Ku isoko ry’imari n’imigabane rya Hong Kong (HSI), imigabane yagabanutse ku rugero rwa 2,3%, naho irya Shanghai Composite (SHCOMP), agaciro kagabanutse kagera kuri 1,2%.
Mu Burayi, isoko rya Londres (FTSE100), imigabane yagabanutse ku rugero rwa 3%, mu gitondo cyo kuri uyu wa gatanu. Mu Budage (DAX) imigabane yagabanutseho 3,5% naho mu Bufaransa (CAC40) yari yagabanutseho 3,6%.
Nk’uko amasoko yo muri Aziya n’u Burayi agaciro k’imigabane kayo kaguye, ni ko no muri Amerika byagenze kuko isoko rya Dow, imigabane yaryo yamanutseho amanota 580 (2,2%). Amasoko ya S&P 500 na Nasdaq Composite (COMP) nayo imigabane yaho yagabanutseho 2%.
Uburyo amasoko ari guhindagurika muri iyi minsi ishize, byerekana uburyo abashoramari bafite ubwoba kubera icyorezo cya Coronavirus.
Ubu ku isi hose hamaze kubarurwa abarenga 101, 860 banduye coronavirus, abamaze gupfa ni 3,462.
Koreya y’Epfo, u Butaliyani, u Buyapani na Iran ni byo bihugu birimo ubwandu bwiyongera ku muvuduko wo hejuru, nyuma y’u Bushinwa bwakomotsemo iki cyorezo, kandi umuvuduko w’ubwandu ukomeje kwiyongera muri Amerika no mu Bwongereza.
Ibiciro bya peteroli byongeye kugabanuka, nubwo ishyirahamwe ry’ibihugu bicukura bikanatungana peteroli, OPEC, ryari ryatangaje umugambi wo kugabanya umubare w’utugunguru miliyoni 1,5 twa peteroli itaranyuzwa mu nganda ducuruzwa buri munsi hirya no hino ku isi.
Abatumiza peteroli baragabanutse ku buryo abayicukura batangiye gushaka uko bagabanya utugunguru miliyoni 2,1 buri munsi ku yo bajyana ku isoko. Kugeza ubu igiciro cy’akagunguru ka peteroli cyagabanutse ku rugero rwa 4% kuko kari kugura amadorali 47,80.
CNN yatangaje ko abashoramari bagitinye gushora amafaranga yabo kubera ubwoba batewe n’iki cyorezo.
Agaciro ka zahabu ko gakomeje kuzamuka kubera abashoramari benshi bari gushaka kubitsa umutungo wabo aho bizeye ko wakomeza kugira agaciro n’umutekano.
Abasesenguzi bahamya ko kongera kuzahura ubukungu buri gusubira inyuma bizagorana, ariko ubw’u Bushinwa bwo bushobora kuzazamuka ku gipimo cya 4.8%.
Ibihugu by’u Buyapani na Koreya y’Epfo biri mu bizagorwa cyane no kongera gusubira ku muvuduko w’ubukungu byari bigezeho kuko ingano y’ibicuruzwa byaba ibyoherezwa hanze n’iby’imbere mu gihugu bizagabanuka.
Biteganyijwe kandi ko ibyo abanyamerika n’abanyaburayi batumizaga hanze bizagabanuka, bigasubiza inyuma ibikorwa by’inganda nyinshi ku isi hose.
Ibigo mpuzamahanga bitwara abagenzi mu ndenge bizahomba miliyari 113 z’amadolari mu gihe coronavirus yakomeza gukwirakwira, nk’uko isuzuma riheruka gutangwa n’ishyirahamwe mpuzamahanga rishinzwe gutwara abantu n’ibintu mu kirere ryabitangaje.
Ikigo cy’abanyamerika gicuruza ikawa, Starbucks, cyavuze ko giteganya igabanuka rya 50% ku bucuruzi bwacyo mu maduka yo mu Bushinwa muri iki gihembwe cya Mutarama-Werurwe.
",https://m.igihe.com/ubukungu/ishoramari/article/coronavirus-imaze-guhombya-miliyari-9000-ku-isoko-ry-imari-n-imigabane-igihombo,Business
MININFRA igiye guha akazi urubyiruko rwahuguwe mu gukoresha ubuhanga bwa Do-Nou basana imihanda,"Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Minisiteri y’ibikorwa remezo (MININFRA) ku bufatanye n’uturere yijeje ko igiye gutanga imirimo ku rubyiruko rwibumbiye mu makoperativa atandukanye yahuguwe n’Umuryango w’Abayapani udaharanira inyungu, CORE mu gukoresha ubuhanga bwa Do-nou basana imihanda y’ibitaka yangiritse.
Don-nou ni ubuhanga bukomoka mu Buyapani bwo gusana igice cy’umuhanda cyangiritse hakoreshejwe udufuka turimo itaka risanzwe rikoreshwa mu kubaka imihanda rya ‘Laterite’ tukifashishwa mu kubaka ibikuta bibuza imihanda kuriduka, gusibanganya ibinogo by’aho umuhanda wacukutse, cyangwa gukamura ahasanzwe hazwi ko haba isayo mu bihe by’imvura.
Kuri uyu wa 5 Werurwe Ubwo habaga inama isuzuma aho uyu umuryango wa CORE ugeze ushyira mu bikorwa ibikubiye mu masezerano wagiranye na Minisiteri y’ibikorwa remezo mu 2018, MININFRA yishimiye ibyo uyu muryango wakoze birimo no guhugura urubyiruko mu gukoresha ubu buhanga, inarwizeza kurushakira akazi ku bufatanye n’uturere rukomokamo.
Umuyobozi w’ishami rishinzwe gutwara abantu n’ibintu muri Minisiteri y’ibikorwa remezo, Byiringiro Fred yavuze ko mu minsi ya vuba barafashwa kubona akazi.
Ati “Turumva ko mu minsi ya vuba rwose aya makoperative yamaze guhugurwa dufatanyije n’uturere kuko imihanda myinshi n’iy’uturere, tuzafatanya nabo kugira ngo turebe amafaranga bahabwaga yo kwita ku mihanda twumvikane uburyo bagiye kuyakoresha baha akazi aba bantu bamaze guhugurwa”.
Uretse kugabanya ubushomeri, Byiringiro asanga ibi bizarushaho no kugabanya amafaranga yakoreshwaga yahabwaga ba rwiyemezamirimo baturutse i Kigali ngo bajye gusana imihanda yangiritse hirya no hino mu turere.
Ibi Byiringiro yabigarutseho nyuma yo kugaragarizwa n’uru rubyiruko rwahuguwe ko rugifite imbogamizi y’amikoro kugira ngo bashyire mu bikorwa ibyo bize.
Dusengimana Marie ukomoka mu karere ka Nyamagabe akaba n’umwe mu rubyiruko rwahuguwe yagize Ati “Twabanje kubona amahugurwa y’iminsi 12 dusana umuhanda ungana na metero 130, twongera dukora undi muhanda ungana na metero 180 ariko kugeza iyi saha ubu bumenyi twahawe ntabwo turi kubukoresha kubera ko nta ngengo y’imari irashyirwa mu karere yo gukoreshwa mu buryo bwo gusana umuhanda hakoreshejwe Do-nou”
Ibi Dusengimana abisangiye na Ahishakiye Vincent wagize ati “ Kuva twahugurwa nta kandi kazi twari twabona kugira ngo tubashe gukora imihanda yahaza akarere, mu gihe icyo ari cyo cyose twabona amafaranga n’ubundi ni akazi, indi minsi tuba turi mu mirimo yacu mu gihe tutarabona uduha akazi gahoraho”
Urubyiruko rwahuguwe ni urwo mu karere ka Gakenke, Rulindo, Nyamasheke, Rusizi, Ruhango, Nyamagabe, Rutsiro na Nyaruguru
Ubwiza bw’imihanda yasanwe n’uru rubyiruko mu gihe cy’amahugurwa ishimwa n’abayobozi b’uturere bakozemo barimo n’umukozi w’Akarere ka Ruhango Mukwiye Jean Pierre uhamya ko uburyo bakora bitandukanye n’ibyakorwaga mu zindi gahunda za leta zitandukanye.
Yagize ati “Umuntu avuze ko nta tandukaniro yaba abeshye kuko rirahari rinini, urebye aho bakoze ukanagereranya na mbere umuganda ukijyamo, ubushobozi bw’umuganda bugarukira mu guharura ibyatsi ntabwo bujya mu bijyanye no kuyobora amazi, gutsindagira imihanda nta nubwo bukora n’ibindi byose mu kwita ku muhanda ariko muri ubu buhanga urubyiruko byose rwarabisobanukiwe”
Mu karere ka Ruhango uru rubyiruko rwasannye imihanda ifite ibilometero 5 yo mu murenge wa Mwendo na Bweramana
Mu myaka ibiri ishize, Minisiteri y’ibikorwa remezo na CORE basinye amasezerano y’ubufatanye urubyiruko rugera kuri 368 rumaze guhugurwa mu gukoresha Do-nou hakaba hari na gahunda y’uko umwaka utaha hazahugurwa abandi 150.
",https://m.igihe.com/ubukungu/iterambere/article/mininfra-igiye-guha-akazi-urubyiruko-rwahuguwe-mu-gukoresha-ubuhanga-bwa-do-nou,Business
BPR Atlas Mara yafunguye Ishami ry’Icyicaro gikuru i Kigali ryihariye kuri serivisi z’ikoranabuhanga,"Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Banki y’Abaturage y’u Rwanda (BPR Atlas Mara) yafunguye ku mugaragaro Ishami rishya mu Mujyi wa Kigali rikaba n’icyicaro gikuru rifite umwihariko kuri serivisi zifashisha ikoranabuhanga aho abakiliya bashyiriweho uburyo zimwe bazazibona bifashishije iPad.
Iri shami riherereye mu nyubako nshya BPR Atlas Mara iheruka kuzuza muri Kigali, ryafunguwe ku mugaragaro kuri uyu wa 5 Werurwe 2020, risimbura iryari mu nyubako ishaje iherereye ruguru ya Hôtel des Mille Collines.
Umuyobozi Mukuru wa BPR Atlas Mara, Maurice K. Toroitich, yashimiye abifatanyije na banki mu birori byo gufungura ishami rishya, anashimangira ko ibyo banki ikora byose biri mu nyungu z’abaturage.
Yavuze ko ishami rishya rifite umwihariko wo gutanga serivisi z’imari mu buryo bugezweho ku buryo abakiliya bazaryifashisha mu gufungura konti, kureba amafaranga aziriho na raporo y’ibyazikoreweho, kohereza amafaranga n’ibindi.
Ati “Ishami tuberetse uyu munsi ni rishya ry’icyicaro gikuru dufite muri iyi nyubako yacu nshya. Niryo rikuru kandi rigezweho kuko nk’uko twabyerekanye ntidufite gusa aho abakiliya bakirira amafaranga ahubwo hari n’ahatangirwa serivisi z’imari mu buryo bugezweho.”
Muri iri shami rishya, BPR Atlas Mara yateganyije igice abakiliya bashaka gukoresha serivisi z’imari bifashishije ikoranabuhanga ariko badafite internet basangaho iPad bakazikoresha, bakaba bakitabaza abakozi ba banki mu gihe bakeneye ubufasha bwisumbuyeho.
Umuyobozi w’Inama y’Ubutegetsi muri Banki y’Abaturage, Prof Njuguna Ndung’u, yavuze ko gufungura ishami rishya ari ikimenyetso gitanga icyizere ko banki izakomeza gutanga serivisi z’imari mu gihe kirambye.
Uretse serivisi abakiliya bashobora kubona bakoresheje BPR Mobile Banking cyangwa ku mashami y’iki kigo cy’imari ari hirya no hino mu gihugu, kinafite abagihagarariye basaga 310 bashobora gufasha abakiliya kubona serivisi z’imari bitabagoye.
Kugeza ubu BPR Atlas Mara ikorera mu gihugu cyose aho ifite amashami 186. Mu 2018 yagaragazaga ko yabonye inyungu ingana na miliyari enye z’amafaranga y’u Rwanda.
",https://m.igihe.com/ubukungu/article/bpr-atlas-mara-yafunguye-ishami-ry-icyicaro-gikuru-i-kigali-ryihariye-kuri,Business
U Rwanda na Congo byiyemeje kubungabunga ibidukikije mu icukurwa rya gaz méthane mu Kivu,"U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
U Rwanda na Repubulika Iharanira Demokarasi ya Congo, byasinye amasezerano agamije kurinda ibidukikije mu bikorwa byo gucukura gaz méthane mu kiyaga cya Kivu, n’ubundi bucukuzi bushobora kuzakorwamo.
Aya masezerano yasinywe kuri uyu wa Kane tariki 5 Werurwe 2020 hagati ya Minisitiri w’Ibidukikije mu Rwanda, Dr Mujawamariya Jeanne d’Arc, n’Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima.
Aya masezerano kandi yari ahagarariwe na Minisitiri w’ibikorwa remezo, Ambasaderi Gatete Claver.
Mu Ukwakira 2019, nibwo Ikigo Shema Power Lake Kivu Limited (SPLK Ltd), cyatangije umushinga wo kubyaza amashanyarazi gaz méthane iri mu kiyaga cya Kivu, aho byitezwe ko uzatanga megawatt 56 z’amashanyarazi.
Uyu mushinga witezweho gufasha igihugu kongera ingufu z’amashanyarazi zikagera kuri megawatt 556 mu mwaka wa 2024, zivuye kuri megawatt 224.5. Ugiye kwiyongera kuwa KivuWatt ubyaza gaz méthane megawatt 26, wubatswe n’ikigo cy’Abanyamerika, ContourGlobal, watashywe mu 2016.
Ambasaderi Gatete avuga ko muri iki kiyaga harimo gaz méthane nyinshi, kandi iramutse idacukuwe ishobora guteza ibibazo mu bihugu byombi.
Yagize ati “Muri iki kiyaga harimo gaz méthane nyinshi, tutayicukuye bishobora guteza ikibazo, ariko birasaba ko ibihugu byombi biyicukura mu buryo iki kiyaga gikomeza kubaho neza ndetse n’ibinyabuzima birimo.”
Dr Mujawamariya avuga ko aya masezerano agamije kurinda ibidukikije muri iki kiyaga, ku buryo buri ruhande rwitwararika mu bikorwa byarwo.
Yagize ati “Aya masezerano agomba kwita ku bikorwa byo gucukura gaz méthane ndetse n’ubundi bucukuzi bushobora kuzakorwamo, byose birinda ibidukikije cyane cyane inyamanswa zo mu mazi.”
Yavuze ko kuba u Rwanda rwashyize iyi Minisiteri muri aya masezerano, ari ukugira ngo azajye ireberera ikiyaga cya Kivu kugira ngo abacukura babikore mu buryo butabangamiye ibidukikije.
Umunyamabanga wa Leta mu Minisiteri y’ingufu muri Repubulika Iharanira Demokarasi ya Congo, Rubens Mikindo Muhima we agaragaza ko RDC yiteguye gukomeza gufatanya n’u Rwanda mu bijyanye no gucukura gaz méthane mu kiyaga cya Kivu, no kurengera ibinyabuzima birimo.
Yavuze ko gaz méthane iri mu kiyaga cya Kivu izifashishwa mu gutanga amashanyarazi ku batuye ibi bihugu, ariko bikaba bikwiye gukorwa hitawe ku rusobe rw’ibinyabuzima n’ibidukikije.
Yagaragaje ko igihugu cye cyiteguye gukorana n’u Rwanda mu bijyanye n’umushinga wo gucukura Megawatt zirenga 200 muri iki kiyaga.
Ikiyaga cya Kivu gifite metero zisaga 500 z’ubujyakuzimu, aho usanga cyohereza mu mazi yacyo Gaz méthane iturutsemo hasi. Mu kuyibyaza umusaruro hoherezwa ibitembo binini mu mazi bikayivangura n’amazi.
Inyigo zerekanye ko mu kiyaga cya Kivu harimo Gaz méthane ishobora gutanga hagati ya megawatt kuva ku 160 kugeza kuri 960, bitewe n’uburyo bwakoreshwa mu kuyibyaza amashanyarazi, igacukurwa mu gihe gishobora kugera ku myaka 50.
U Rwanda rwateganyije ibice bitanu bishobora gucukurwamo gaz méthane, mu gihe muri Repubulika ya Demokarasi ya Congo bisangiye uyu mutungo kamere, hateganyijwe ibice bitandatu. Ibice by’u Rwanda bishobora gutanga megawatt 300.
Mu bice bitanu byo mu Rwanda bishobora gucukurwamo, bibiri biri mu Karere ka Rubavu, kimwe kiri mu karere ka Karongi mu gihe ibindi bibiri biri ku gice kigana ku karere ka Rusizi.
",https://m.igihe.com/ubukungu/article/u-rwanda-na-congo-byiyemeje-kubungabunga-ibidukikije-mu-icukurwa-rya-gaz,Business
Gisagara: Umuhanda mushya wa Kaburimbo wamaze gushyirwaho amatara ,"Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Umuhanda wa kaburimbo uva mu Mujyi wa Huye ukerekeza mu Karere ka Gisagara wamaze gushyirwaho amatara awucanira nk’uko ubuyobozi bwari bwabisezeranyije abaturage.
Uwo muhanda wa kilometero 13.8 uturuka i Huye ukagera ku Biro by’Akarere ka Gisagara; bawemerewe na Perezida Kagame Paul. Watangiye kubakwa tariki ya 8 Ukwakira 2018 bikaba biteganyijwe ko uzatwara agera kuri Miliyari 6.5Frw.
Ibikorwa byo kuwusoza byajyanye no kuwushyiraho amatara awuboneshereza mu masaha y’ijoro mu rwego rwo gufasha abawukoresha kugenda neza ndetse no kubungabunga umutekano.
Bamwe mu baturage b’abacuruzi mu gasantere ka Ndora aho uwo muhanda unyura, bishimira ibyo bikorwaremezo bagerejwe bakifuza ko bakongererwa amasaha yo gukora ku mugoroba kuko haba habona.
Fideèle Mugisha ukora akazi ko kogosha ati “Turashimira ubuyobozi bwacu bwiza bwaduhaye uyu muhanda wa kaburimbo none badushyiriyeho n’amatara ku buryo hano nijoro haba habona neza. Ahubwo twifuza ko batwongerera amasaha yo gukora tugakomeza akazi tukiteza imbere.”
Umubyeyi Thacienne ukora ubucuruzi na we asanga ibikorwa remezo bahawe bije kubateza imbere no guteza imbere agace batuyemo.
Ati “Iyi kaburimbo ni iterambere, none ubwo batuzanyiye n’amashanyarazi ni ukutubwira ngo namwe mukore ntihagire usigara inyuma.”
Ubusanzwe amabwiriza asaba abakora ibikorwa by’ubucuruzi muri ako Gasantere ka Ndora gufunga saa kumi n’ebyiri z’umugoroba ariko bo bakifuza ko bacuruza kugeza saa mbiri kuko haba habona.
Umuyobozi wungirije ushinzwe imibereho myiza y’abaturage mu Karere ka Gisagara, Clemence Gasengayire, yavuze ko icyifuzo cy’abo baturage bazakiganiraho n’abacuruzi bakareba isaha ibabereye.
Ati “Kongera amasaha yo gukora ni byo ariko bikajyana n’umutekano;(…) ku busabe bwa benshi dushobora kubiganiraho kuko ntabwo twasubiza inyuma icyifuzo cy’abaturage. Nabo bashobora kubiganiraho mu buryo bwabo bakabimenyesha Inama Njyanama y’Umurenge ikabongerera amasaha yo gukora.”
Kugeza ubu mu nkengero z’uwo muhanda hamaze kugera ibikorwa by’amajyambere birimo uruganda rwa GABI Ltd rwenga inzoga mu bitoki; hari kubakwa uruganda rutunganya ifu ya kawunga mu bigori hamwe n’urwenga umutobe mu bitoki.
Mu mujyi wa Gisagara hatangiye gukatwa ibibanza birenga 60 byo guturamo kandi hari n’igice cyagenewe ubucuruzi na cyo kigiye kubakwa.
Mu bijyanye n’amashanyarazi; abatuye mu Karere ka Gisagara bayafite ku kigero kiri hejuru ya 54% bavuye kuri 2% yo mu 2010.
Ni ubwa mbere Akarere ka Gisagara kagize umuhanda wa kaburimbo mu mateka yako.
[email protected]
",https://m.igihe.com/ubukungu/iterambere/article/gisagara-umuhanda-mushya-wa-kaburimbo-wamaze-gushyirwaho-amatara,Business
IMF yatangaje ko ubukungu bw’Isi buzasubira inyuma uyu mwaka kubera icyorezo cya Coronavirus,"Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ikigega mpuzamahanga cy’imari, IMF, kuri uyu wa Gatatu cyatangaje ko ubukungu bw’Isi muri uyu mwaka buzasubira inyuma, ugereranyije n’uko bwari buhagaze umwaka ushize, isaba ibihugu gufata ingamba zikomeye mu guhangana n’icyorezo cya Coronavirus.
Ishami ry’Umuryango w’Abibumbye ryita ku buzima, OMS, riravuga ko abamaze kwandura iki cyorezo barenga ibihumbi 95 ku Isi, mu gihe kimaze guhitana abarenga ibihumbi 32.
Umuyobozi Mukuru wa IMF, Kristalina Georgieva, yabwiye abanyamakuru ati “Mu cyumweru gishize twabonye ugusubira inyuma k’ubukungu bw’Isi, turimo kubona gusubira inyuma k’ubukungu bw’Isi bwa 2020 ugereranyije n’ubwa 2019.”
Georgieva yagaragaje ko ubukungu bw’Isi buzasubira inyuma kubera iki cyorezo, ariko bizanaterwa n’uburyo ibihugu bizaba byafashe ingamba, igihe bizaba byabikoreye n’uburyo bizaba byabikozemo.
Muri Mutarama, IMF yari yatangaje ko ubukungu bw’Isi mu 2019 bwari kuri 2.9%, mu gihe mu 2020 bwagombaga kugera kuri 3.3%.
Iki kigega kivuga ko iki cyorezo kizagabanya ubukungu bw’Isi ku kigero cya 0.1% muri uyu mwaka.
IMF ivuga ko ku bijyanye n’u Bushinwa, kugeza ubu abantu batangiye gusubira mu mirimo. Iki gihugu cya kabiri mu kugira ubukungu bukomeye, ni ho iki cyorezo cyatangiriye.
Georgieva ati “Ku birebana n’u Bushinwa, twumvise inzego z’ubutegetsi zikangurira abantu gusubira mu mirimo bagakora. Kugeza ubu abahwanye na 60% batangiye akazi kandi byitezwe ko mu byumweru biri imbere bazagera kuri 90%”.
Avuga ko aya ari amakuru meza ku Bushinwa n’Isi muri rusange.
Iki kigega cyatangaje ko kigiye gutanga amadolari agera kuri miliyari 50 z’amadolari azakoreshwa mu gufasha mu bikorwa bitandukanye byo guhangana n’iki cyorezo.
IMF ivuga ko yakoze ubusesenguzi isanga igomba gushyira imbaraga mu bihugu bikiri mu nzira y’Amajyambere, cyane cyane ku mugabane wa Afurika.
Georgieva avuga ko ubu busesenguzi bwa IMF, bugaragaza ko ibi bihugu bifite intege nke mu bijyanye n’ubuvuzi, guhangana n’ibiciro kubera ibyo byohereza mu mahanga n’ibindi.
Ati “Mu by’ukuri ubu busesenguzi bwagaragaje ko ibihugu byo munsi y’Ubutayu bwa Sahara ari byo bigomba kwitabwaho, twateganyije miliyari 10 z’amadorali mu kubifasha kandi ku nyungu igera kuri zero”.
Avuga ko ibihugu byatoranyijwe cyane kuri uyu mugabane ari ibyamaze guhura n’izi ngaruka.
Kuri uyu wa Kabiri, Banki y’Isi yatangaje ko igiye gutanga miliyari 12 z’amadolari yo gufasha ibihugu mu bijyanye n’ubuzima no guhangana n’ihungabana ry’ubukungu.
Perezida wa Banki y’Isi, David Malpass, yatangaje ko iyi nkunga izafasha ibihugu guhangana na Coronavirus, hatangwa ibikoresho byo gupima, gushyiraho ahantu hagenewe gushyirwa abanduye n’ibindi.
",https://m.igihe.com/ubukungu/article/imf-yatangaje-ko-ubukungu-bw-isi-buzasubira-inyuma-uyu-mwaka-kubera-icyorezo,Business
I&M Bank Rwanda yatangije gahunda izorohereza ibigo bito n’ibiciritse kubona inguzanyo n’ubujyanama,"I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
I&M Bank Rwanda yatangije gahunda idasanzwe yo korohereza ibigo bito n’ibiciriritse, cyane cyane ibikora mu rwego rw’ubukerarugendo n’amahoteli kubona inguzanyo byifashisha mu mishinga itandukanye y’iterambere, n’ubujyanama bubifasha kugera ku ndoto.
Iyi gahunda izwi nka ‘Ganza na I&M SME Banking’ ifite intego ivuga ngo ‘Tangira, Aguka, Ugwize’ yatangijwe ku mugaragaro kuri uyu wa 4 Werurwe 2020.
Ni gahunda izibanda cyane ku bigo bito n’ibiciriritse bikora mu rwego rw’amahoteli n’ubukerarugendo, I&M Bank Rwanda ifatanyije n’imiryango irimo Master Card Foundation binyuze mu mushinga wayo Hanga Ahazaza, ugamije kongerera urubyiruko amahirwe yo kubona akazi n’Ikigega cy’imari cya Banki y’Isi gifasha abikorera, IFC.
Umuyobozi mukuru wa I&M Bank Rwanda, Robin Bairstow, yavuze ko intego y’iyi gahunda ari ukuvugurura imikorere y’ahazaza h’ibigo bito n’ibiciritse bikorana nayo.
Ati “Ibigo bito n’ibiciriritse bifatiye runini iterambere ry’igihugu n’imibereho myiza y’abaturage. Ndatekereza ko ibigo bito n’ibiciriritse byihariye hagati ya 70-95% by’imirimo ihangwa.”
Robin yavuze ko muri iyi gahunda abafite ibigo bito n’ibiciriritse, uretse guhabwa inguzanyo, hazanabaho kubaba hafi mu bijyanye n’ubujyanama.
Ati “Hazaba harimo kubongerera ubushobozi no guhugura ku bijyanye n’ubucuruzi no gucunga abakiliya ariko igikomeye cyane ni uburyo bwo gusesengura no gucunga inguzanyo. Ibigo bito n’ibiciriritse bizungukiramo serivisi z’imari ariko turategura no kubabera abajyanama.”
Umuyobozi ushinzwe Ishami ry’Ubucuruzi muri I&M Bank Rwanda, Mushashi Delphine, yavuze ko ubusanzwe iki kigo cy’imari cyatangaga inguzanyo ariko ugasanga zifatwa n’ibigo binini.
Ati “Ni muri urwo rwego dutangije iyi gahunda kugira ngo tubashishikarize, bamenye ko dufite gahunda yo kwakira imishinga yabo, serivisi zijyanye n’aho bashobora kubitsa amafaranga kandi mu buryo buri wese azajya yibonamo.”
“Gahunda ni ukugira ngo twongere uburyo dutanga ibyo bikorwa kuri abo bakiliya kuko isoko rinini riri muri icyo cyiciro, turifuza ko nabo bagerwaho na serivisi mu buryo bw’amafaranga kugira ngo nabo bagure ibikorwa byabo cyangwa no mu buryo bashobora kugirwa inama z’uko bayobora imishinga yabo.”
Umuyobozi Nshingwabikorwa wa I&M Bank Rwanda, Byishimo Faustin, yavuze ko bamaze gutegura uburyo bushoboka bwo korohereza ibigo bito n’ibiciriritse kubona inguzanyo n’inama zibifasha kugera ku ndoto.
Ati “Kuri banki ni ukugira ngo mu myaka iri imbere tuzakorane n’abakiliya benshi kuko ibigo binini biba birebwa na buri wese.”
I&M Bank Rwanda ikomeje kwagura ibikorwa byayo, ari nako irushaho kwegera abakiliya bayo no gutegura abazaba abakiliya bayo mu minsi iri imbere.
",https://m.igihe.com/ubukungu/article/i-m-bank-rwanda-yatangije-gahunda-izorohereza-ibigo-bito-n-ibiciritse-kubona,Business
Abasora batigaragaje mu myaka itanu ishize basabwe kwigaragaza bagakurirwaho ibihano ,"Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Ikigo cy’Imisoro n’amahoro(RRA) cyatangaje ko abasora batigeze bigaragaraza n’abiyandikishije batagenzuwe mu myaka itanu ishize, bazigaragaza ku bushake bwabo bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro batishyuye.
Itangazo RRA yasohoye ku wa 3 Werurwe 2020 risobanura ko uwo mwanzuro wafashwe ushingiye ku ngingo ya 88 y’itegeko no 026 2019 ryo ku wa 18/9/2019 rigena uburyo bw’isoresha, irebana no gukurirwaho ibihano ku musoresha wigaragaje.
Rikomeza rivuga ko Ikigo cy’Imisoro n’Amahoro kinejejwe no kumenyesha abasora batigaragaje mu buyobozi bw’imisoro cyangwa abiyandikishije ariko bakaba bataragenzuwe mu myaka itanu ishize nk’uko biteganywa n’iryo tegeko, kwigaragariza RRA mu nyandiko, bayimenyesha umusoro batatanze bitarenze tariki ya 30 Kamena 2020.
Rikomeza rigira riti “Abazabikora bose bujuje ibisabwa haruguru bazakurirwaho ihazabu ryo ku rwego rw’ubutegetsi n’inyungu z’ubukererwe zijyanye n’umusoro bishyure gusa umusoro fatizo.”
Imisoro izasonerwa ihazabu n’inyungu z’ubukererwe harimo umusoro ku nyungu, umusoro ku nyongeragaciro, umusoro ku bihembo by’abakozi, umusoro ku igurishwa cyangwa itangwa ry’imigabane, umusoro ku mikino y’amahirwe, umusoro ku mabuye y’agaciro n’umusoro ku byaguzwe.
RRA igaragaza ko mu mwaka wa 2018/19 yinjije miliyari Frw 1,422.9 ku ntego ya miliyari Frw 1,392.1 yari ifite bituma irenzaho miliyari Frw 30.8 angana na 102% y’ayo yari yiyemeje kwinjiza.
[email protected]
",https://m.igihe.com/ubukungu/article/bamwe-mu-basora-batigaragaje-mu-myaka-itanu-ishize-bagiye-gukurirwaho-ibihano,Business
Ibigo bikomeje kwiyandikisha mu imurika ry’imyubakire igezweho rizabera i Kigali,"Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Mu gihe habura iminsi mike ngo mu Rwanda hatangire imurika ry’inzu n’imyubakire igezweho ku nshuro yaryo ya kabiri, bimwe mu bigo bizobereye mu bijyanye n’ubwubatsi bikorera mu Rwanda bitegerezanyije amatsiko itangira ry’iri murikagurisha.
Ibi bigo bivuga ko byiteguye kwereka abanyarwanda n’abanyamahanga bazaryitabira impinduka zijyanye n’iterambere mu miturire n’imyubakire u Rwanda rwifuza kandi ku giciro gito.
Bimwe mu bigo bimaze kwiyandikisha muri iri murika harimo DND Developers, Phoenix Plaza, Silk Plaster Rwanda, Troika Design Workshop, Savanna Creek, Kigali Heights, Rwanda Housing Authority, na My Seats, byose bimenyerewe mu gutanga serivisi zijyanye n’ubwubatsi bugezweho.
Iri murika rizatangira tariki ya 17 rigasozwe kuya 21 Werurwe 2020, ryiswe “Kigali Property & Shoppers Bazaar 2020”. Rizibanda ku kugaragaza inyubako zo guturamo n’ibikorwa bitandukanye by’ubwubatsi bigezweho muri iki gihe kandi bihendutse.
Iri murikagurisha rifite insanganyatsiko igira iti “Guteza imbere udushya tugamije kubungabunga ibidukikije mu iterambere ry’imyubakire ihendutse kandi irambye”, rizabera mu nyubako ya Kigali Heights, iherereye mu Karere ka Gasabo.
Ikigo “RG Consult” kiri gutegura iri murika, cyatangaje ko rizaba ihuriro ryo kumurika ibikorwa by’abafite inyubako zigurishwa ku giciro gito n’abafatanyabikorwa batandukanye bakorera mu Rwanda.
Iki kigo gishimangira ko inzu n’ibikorwa by’ubwubatsi bigira ingaruka ku mibereho y’abantu n’iterambere ry’igihugu, bityo ko mu gihe hari kwihutishwa uburyo bw’imiturire igezweho iganisha ku iterambere; hanakwiye gushyigikirwa ibikorwa birengera urusobe rw’ibidukikije.
Biteganyijwe ko ibigo bisaga 30 bikorera imbere mu gihugu na mpuzamahanga, byaba byigenga cyangwa byegamiye kuri leta bizitabira iri murikagurisha, rishobora kuzakira abantu bari hagati ya 5000 na 8000 mu gihe cy’iminsi itanu rizamara.
Umwihariko w’iri murikagurisha, ni uko rizitabirwa n’abacuruza ibikoresho byifashishwa mu bwubatsi, ababigura n’ibigo by’imari n’amabanki, mu rwego rwo gufasha buri muntu kubona ibyo akeneye ngo yubake, anasane inzu ye adahenzwe cyangwa ngo ahabwe ibintu bitujuje ubuziranenge.
Hazaba kandi hari n’abatanga ibyangombwa byo kubaka, ibigo byubakisha, amabanki atanga inguzanyo mu by’ubwubatsi, ibigo bitanga ubwishingizi bw’inyubako n’abandi batandukanye.
Iri murikagurisha ryateguwe n’ikigo RG Consult, kigamije kugeza amakuru yose ashoboka ku muntu ushaka kubaka inzu ye cyangwa kuyisana ndetse no kumenyekanisha abacuruzi b’ibyo bikoresho baba abato n’abanini.
RG Consult ivuga ko iri murikagurisha ari uburyo bwiza bwo kumenyekanisha no guteza imbere ibikorerwa mu Rwanda n’igisubizo ku bashaka gutunga inzu zabo bwite.
Ubuyobozi bwa RG Consult bunavuga ko bushaka guteza imbere ibikorerwa mu Rwanda, abazwi n’abatazwi bose bagahura bakamenyana, umuguzi na we akagira amahitamo akurikije uko abona ibintu bimeze.
Umuhango wo gutangiza ku mugaragaro iri murikagurisha ry’inzu n’ibikorwa by’ubwubatsi uzaba tariki ya 17 Werurwe 2020, ahazaba hari abayobozi batandukanye mu nzego bwite za leta, iz’umutekano, imiryango itegamiye kuri leta, urugaga rw’abikorera n’abandi.
Mu mwaka ushize, imurikagurisha nk’iri ryari ryitabiriwe n’ibigo bigera kuri 20 byose bikora muri uru rwego rw’inyubako.
Muri iri murika rya 2019 kandi, RG Consult yamuritse imikorere ya ‘application’ ya telefoni yiswe “Murugo App”, ifasha abantu baba mu bukode kuzuza ibisabwa, bagahabwa amahirwe yo gutunga inzu zabo.
",https://m.igihe.com/ubukungu/iterambere/article/ibigo-bikomeje-kwiyandikisha-mu-imurika-ry-imyubakire-igezweho-rizabera-i,Business
Ishimwe rya Cogebanque yifashishije Tour du Rwanda mu gusangiza Abanyarwanda serivisi z’imari zigezweho ,"Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Banki y’Ubucuruzi ya Cogebanque imaze imyaka umunani ishyigikira umukino w’amagare by’umwihariko isiganwa mpuzamahanga rizenguruka igihugu ‘‘Tour du Rwanda 2020’’, aho yaryifashishije isobanurira abaturarwanda serivisi z’imari zigezweho.
Cogebanque ni umuterankunga w’imena wa Tour du Rwanda 2020 ndetse yaherekeje iri rushanwa aho ryanyuze hose. Isiganwa ry’uyu mwaka ryegukanywe n’Umunya- Erythrée w’imyaka 20, Natnael Tesfatsion.
Abanyarwanda bo mu bice bitandukanye by’igihugu baryohewe n’umukino w’amagare ariko banegerezwa serivisi z’imari.
Binyuze mu bukangurambaga bwiswe “AGUKA NA COGEBANQUE”, bamwe bafunguje konti, barizigamira, abandi bagura amakarita ya Mastercard abafasha guhererekanya amafaranga mu ikoranabuhanga.
Umuyobozi ushinzwe Iyamamazabikorwa muri Cogebanque, Iyamuremye Antoine, yabwiye IGIHE ko isiganwa ryabafashije kwegereza abaturarwanda serivisi z’imari.
Yagize ati ‘‘Tour du Rwanda 2020 yabaye umwanya mwiza wafashije abantu kwagukana natwe, haba mu gufunguza konti, kubona inguzanyo no kwizigamira cyane ko Abanyarwanda aribyo bifuza.’’
Ubukangurambaga bwo gushishikariza Abanyarwanda kwizigamira bunajyanye na gahunda y’igihugu y’ubwiswe ‘Ejo Heza’ bwatangijwe mu Ukuboza 2018.
Inyigo yakozwe iteganya ko mu mwaka umwe ubu bwizigame buzagera ku basaga 207 000 bashobora kuzigama miliyari 14,5 Frw, mu gihe mu myaka itanu abagera kuri miliyoni ebyiri bakwizigama miliyari 195 Frw.
Iyamuremye yavuze ko ‘‘Dutanga n’umusanzu wo gukangurira abantu serivisi z’imari no kwizigamira bijyanye n’icyerekezo cy’iterambere ry’igihugu.’’
‘‘Twigishije Abanyarwanda ko badakwiye kugendana ibifurumba by’amafaranga kuko umutekano wayo utaba wizewe. Iyo ukoresheje ikoranabuhanga biba byiza kuko aho ujya hose mu Rwanda no hanze uryifashisha bikoroheye.’’
U Rwanda rufite intego ko mu mwaka wa 2024, amafaranga abarirwa ku kigero cya 80 % y’umusaruro mbumbe w’igihugu azajya ahererekanywa hifashishijwe ikoranabuhanga, avuye kuri 34.6% mu 2019.
Muri gahunda za Cogebanque Plc zo gufasha Abanyarwanda kuzamura ubukungu bwabo no gukemura ibibazo bitandukanye, yakomeje gushyira abakiliya igorora ibaha inguzanyo ku mushahara izwi nka ‘Gisubizo Loan Express’, itangwa nta ngwate.
Gisubizo Loan Express ni inguzanyo Cogebanque itanga ku bakiliya bayo babona umushahara wa buri kwezi. Ikubye inshuro zigera kuri 15 z’umushahara umuntu ahembwa ku kwezi, na we akagenda yishyura agera kuri 50% by’umushahara we buri kwezi.
Muri Tour du Rwanda 2020, Cogebanque ni yo yahembye umukinnyi urusha abandi guterera imisozi ; ni igihembo cyegukanywe na Taaramäe Rein ukinira Total Direct Energie yo mu Bufaransa.
Iyamuremye yavuze ko icyo gihembo bagifata nk’uburyo bwo kugaragaza ikoranabuhanga ryambuka umupaka.
Ati ‘‘Abakinnyi batsinze tubashishikariza ko bahabwa amafaranga mu ikoranabuhanga. Uriya mukinnyi twizera ko azaduhagararira neza akaba ambasaderi wacu mu Rwanda no mu mahanga.’’
Yavuze ko Tour du Rwanda 2020 yatanze umusaruro ufatika ugereranyije n’umwaka washize.
Ati ‘‘Ibyo twateganyaga twabigezeho ugereranyije n’umwaka ushize. Byatweretse ko n’abafite konti muri banki bashobora gukoresha ikoranabuhanga cyane ko iyo mikoranire ihinduka.’’
Cogebanque Plc ifite amashami 28 mu gihugu hose aho ifite ibyuma bya ATM 34, aba-agents barenga 600 bayifasha gutanga serivisi zo gufunguza konti, kubitsa no kubikuza zirimo n’izifashisha ikoranabuhanga binyuze muri Internet Banking, Mobile Banking, smart cash card n’amakarita ya MasterCard (Debit, Credit na Prepaid) afasha abayakoresha kwishyura no kubikuza ahantu harenga miliyoni 36 ku Isi yose.
Amafoto: Niyonzima Moïse
",https://m.igihe.com/ubukungu/article/ishimwe-rya-cogebanque-yifashishije-tour-du-rwanda-mu-gusangiza-abanyarwanda,Business
Abacuruzi bo mu Rwanda mu nzira yo gushaka ahandi batumiza ibicuruzwa kubera coronavirus,"Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
Abacuruzi bo mu Rwanda bari gusiganwa n’igihe mu gushaka ubundi buryo batumizamo ibicuruzwa n’ibikoresho bikenerwa n’abatari bake bakundaga gutumiza mu Bushinwa, kubera ihungabana ry’ubucuruzi ryatewe n’icyorezo cya ‘Coronavirus’, byatumye kugeza ubu ububiko bwabo butangiye gukendera.
U Rwanda rutumiza mu Bushinwa ibikoresho by’ikoranabuhanga n’amashanyarazi, imashini, ibikoresho byo kubaka, ibicuruzwa bikozwe mu ibumba, inkweto, imyenda, ibinyabiziga n’ibindi bitandukanye.
Umunyamabanga wa kabiri ushinzwe ubukungu n’ubucuruzi muri ambasade y’u Bushinwa mu Rwanda, Li Zhen, yabwiye Rwanda Today ko nyuma y’aho RwandAir ihagarikiye ingendo zayo zerekeza mu Bushinwa kuva ku ya 31 Mutarama 2020, byagize ingaruka ku ngendo n’ibikorwa by’ubucuruzi hagati y’ibihugu byombi.
Ati “Ingaruka ku buryo bwo guhererekanya ibicuruzwa zageze no ku mishinga imwe n’imwe ikomeje gukorwa ishingiye ku bikoresho fatizo biva mu Bushinwa.“
Li Zhen yakomeje avuga ko u Bushinwa bwafashe ingamba nyinshi nko gushyiraho ikigega nterankunga kidasanzwe, kugabanya imisoro, kongera amafaranga y’ingengo y’imari no koroshya uburyo bwo kongera kwemerera inganda gukora mu rwego rwo kwihutisha kongera umusaruro w’inganda no gutera inkunga amasoko, hanashyirwa ingufu mu gukumira icyorezo cya coronavirus.
Usibye intara ya Hubei, ifite umurwa mukuru Wuhan ari na wo icyorezo cyatangiriyemo, izindi ntara zasubukuye ibikorwa byo gukora ibicuruzwa byari bisanzwe bikorwa. Mu ntara zimwe na zimwe, igipimo cyo gusubukura imirimo kimaze kugera kuri 70 %.
Icyakora ibiciro by’ibicuruzwa bitumizwa mu Bushinwa biteganyijwe ko bizamuka mu mezi ari imbere, niba ikwirakwira rya Coronavirus ridahagaritswe.
Umunyamabanga Uhoraho muri Minisiteri y’Ubucuruzi n’Inganda, Michel Sebera yagize ati ""Dutangiye kubona igabanuka ry’ibicuruzwa ku isoko, ariko kandi ibintu bishobora kurushaho kugenda nabi mu mezi ari imbere.""
Urugaga rw’abikorera mu Rwanda rwagaragaje ibihugu nka Turikiya, u Buhinde, Dubai na Misiri nk’ahandi haturuka ibicuruzwa byavaga mu Bushinwa.
Kugeza ubu batiri ya telefone yari isanzwe igura amafaranga ibihumbi 10 ($ 10), yageze ku bihumbi hafi 15 by’amafaranga y’u Rwanda ($ 15); ikirahure cya telefone ya iPhone 6 cyaguraga amafaranga 20 000 ($ 20), ubu ni hafi 25 000 ($ 25) cyangwa 30 000 ($ 30) mu maduka amwe n’amwe.
Izabiriza Jeanne, Umuyobozi Mukuru wa Heart of Africa Trading, isosiyete itumiriza ibicuruzwa mu Bushinwa abacuruzi benshi bakorera i Kigali yavuze ko bari gukorana na PSF kugira ngo barebe ko hari ahandi bakura ibicuruzwa.
Ati ""Itsinda rya mbere rizerekeza muri Turikiya kuya 9 Werurwe, ariko na none bizatwara igihe kugira ngo turangure ibicuruzwa tunabihabwe; hagati aho tuzahura n’igabanuka ry’ibicuruzwa ku isoko.""
Izabiriza yavuze ko abacuruzi benshi baheruka gutumiza ibicuruzwa mu Bushinwa hagati y’Ugushyingo na tariki ya 15 Ukuboza 2019, bityo bakaba bagombaga kwinjiza ibindi bicuruzwa bishya muri Gashyantare, ariko bikaba bitarashobotse kubera iki cyorezo.
Guhungabana k’ubucuruzi bw’ikoranabuhanga
Gufunga amabanki mu Bushinwa byakomeje iki kibazo, kubera ko bitashobokaga koherereza amafaranga abacuruzi bo mu Bushinwa kugira ngo na bo babe babasha kuboherereza ibicuruzwa.
Clement Ishimwe, usanzwe atumiza ibikoresho by’ikoranabuhanga mu Bushinwa, yavuze ko batajyaga barenza ukwezi batagiye mu Bushinwa kurangura ibindi bicuruzwa, ndetse bamwe bajyagayo buri cyumweru, ariko ubu ngo babuze uko basubirayo.
Ati ""Nta gihugu gishobora kuduha ibyo u Bushinwa bwajyaga buduha mu bijyanye n’ibicuruzwa bihendutse"".
Abacuruzi bo mu Rwanda basanzwe bagurisha ikawa, urusenda n’ibindi bicuruzwa bifite agaciro kari hagati y’ibihumbi 10 na 20 by’amadorari binyuze ku rubuga rw’ikoranabuhanga rwa Alibaba kuri ubu babuze uko bohereza ibicuruzwa byabo mu Bushinwa.
Umuyobozi ushinzwe ubucuruzi n’iyamamazabikorwa muri Gorillas coffee, Benjamin Nkurunziza, yagize ati ""Twahagaritse by’agateganyo ibikorwa byacu, ntidushobora kwakira ubundi busabe bw’abashaka ibicuruzwa byacu kubera icyorezo cya Coronavirus, ndetse n’abo twari tumaze kubona ntitwashoboye kubagezaho ibyo basabye; ibintu byose byarahagaze.""
Umuyobozi Mukuru wa RwandAir, Yvonne Makolo yavuze ko kuva RwandAir yafungura inzira yerekeza Guangzhou muri Kamena umwaka ushize; byageze mu Kwakira 2019 ingendo eshatu za buri cyumweru zigaragara nk’izari zihagije, kuko byatumye RwandAir iba kimwe mu bigo bitwara abagenzi mu ndege byunguka cyane.
Makolo ati “Turi gukurikiranira hafi uko iki cyorezo kiri gukwirakwira ku isi, tunakora imibare y’uburyo bizatugiraho ingaruka by’umwihariko, cyane cyane ko ari ikibazo ku bagenzi no ku mizigo. Turi gukorana na Minisiteri y’ubuzima n’abandi bafatanyabikorwa bose.”
Kubera ubushyamirane buri hagati ya Uganda n’u Rwanda, benshi mu banyamuryango b’Urugaga rw’Abikorera mu Rwanda batangiye gutumiza ibicuruzwa bakeneye muri Aziya. Urugaga rw’Abikorera mu Rwanda rwanatangije ikigega cyorohereza abacuruzi benshi gutumiza ibicuruzwa mu Bushinwa, ibintu byongereye umubare w’abanyarwanda batumiza ibicuruzwa mu Bushinwa.
Gusa ubu benshi muri bo bagowe no gutumiza ibyo bakeneye mu Bushinwa batangiye gutekereza kuyoboka inzira ya Kenya na Tanzania, aho abacuruzi baho bagifite ububiko buhagije.
Muri raporo ngarukakwezi yasohowe n’Ikigo cy’Igihugu cy ‘Ibarurishamibare ku bucuruzi bwo hanze y’igihugu yasohotse mu kwezi k’Ukuboza 2019, u Rwanda rwatumije mu Bushinwa ibicuruzwa bifite agaciro ka miliyoni 86,67 z’amadolari, bingana na 26% by’ibicuruzwa byose byatumijwe mu mahanga ndetse rwohereza mu Bushinwa ibicuruzwa bifite agaciro ka miliyoni 1,14 z’amadorali.
Banki Nkuru y’Igihugu igaragaza ko ibicuruzwa bituruka mu Bushinwa bingana na 20 ku ijana by’ibikomoka mu mahanga byinjira mu Rwanda buri mwaka.
Prof Thomas Kigabo, impuguke mu by’ubukungu muri Banki Nkuru y’u Rwanda, aherutse kuvuga ko hakiri kare ko u Rwanda rwamenya ingaruka ruzaterwa na Coronavirus ku bukungu bwarwo.
Ni mu gihe ubukungu bw’u Rwanda buteganyijwe kuzazamuka ku rugero rurenga gato 10% mu 2020, ariko bikaba byitezwe ko bushobora kuzagabanya umuvuduko nkuko byagenze ku bihugu byo mu karere bisanzwe byiringiye cyane isoko ryo mu Bushinwa.
",https://m.igihe.com/ubukungu/ubucuruzi/article/abacuruzi-bo-mu-rwanda-mu-nzira-yo-gushaka-ahandi-batumiza-ibicuruzwa-kubera,Business
"Hatangijwe imurika ry’ibyakorewe muri Oman, rifungura amarembo y’ubucuruzi hagati y’u Rwanda na Oman (Amafoto)","Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yatangaje ko Oman igiye guteza imbere ubufatanye mu by’ubukungu n’ishoramari hagati y’icyo gihugu n’u Rwanda, ihereye ku imurikagurisha ry’ibikorerwa muri icyo gihugu ryatangijwe i Kigali kuri uyu wa Gatandatu.
Imurikagurisha ry’ibikorerwa muri Oman (Omani Products Exhibition: OPEX) ry’iminsi ine ryatangijwe kuri uyu wa Gatandatu tariki 29 Gashyantare 2020 riri kubera muri Kigali Convention Centre, rizanye abamurika barenga 80 bahagarariye ibigo n’inganda bikomeye muri Oman.
Ibimurikwa birimo ibicuruzwa by’inganda zitunganya ibiribwa n’ibikomoka mu Nyanja, ibikoresho by’ubwubatsi n’ibyo mu nzu, ibijyanye n’uburezi, ubukerarugendo, amavuta n’imibavu, ubukorikori n’ubugeni. Hari kandi ibijyanye na serivisi z’ubuzima, ibikoreshwa mu gukwirakwiza amazi n’amashanyarazi nk’amatiyo n’insinga, ibyerekeye ikoranabuhanga, gupfunyika ibicuruzwa bitandukanye n’ibindi.
Umuyobozi muri Minisiteri y’Ubucuruzi n’Inganda muri Oman, Eng. Ahmed Bin Hassan Al Dheeb yavuze ko umubano wa Oman n’u Rwanda mu bya dipolomasi umeze neza bakaba bifuza kuzamura n’ushingiye ku bucuruzi n’ishoramari ari nayo ntego y’iryo murikagurisha.
Ati “Intego ni ukuzamura ubucuruzi hagati y’u Rwanda na Oman, umubano mu bya Politiki umeze neza, amateka yerekana ko ukomeye cyane, ariko imikoranire mu by’ubukungu ntabwo ikomeye nkawo, turashaka gukomeza uwo mubano tugira amamurikagurisha nk’iri kugira ngo abanyarwanda bamenye ibikorerwa muri Oman cyangwa bagure ibicuruzwa. Hari n’abanya-Oman bazifuza kuzana ibicuruzwa byabo mu Rwanda.”
Ni imurikabikorwa rya mbere Oman ikoreye mu Rwanda, rikaba irya kane muri Afurika naho muri rusange ni irya 10 mu yo bakorera hanze ya Oman.
Eng. Ahmed Bin Hassan yavuze ko ku ruhande rw’u Rwanda bafunguye amarembo y’ubufatanye mu by’ubucuruzi n’ishoramari.
Ati “Nibwo bwa mbere mu Rwanda ariko turizera ko dufunguye amarembo mu bijyanye n’ubucuruzi hagati y’ibihugu byombi.”
Minisitiri w’Ubucuruzi n’Inganda w’u Rwanda, Soraya Hakuziyaremye yavuze ko u Rwanda ruzashyigikira iyo mikoranire, asaba abanyarwanda kubyaza umusaruro ayo mahirwe.
Ati “Ndasaba abazitabira imurikagurisha kubyaza umusaruro aya mahirwe no kunoza imikoranire mu by’ubucuruzi ku rwego rwo hejuru rushoboka.”
Abaje kumurika babwiye IGIHE ko biteguye kuganira n’abanyarwanda ku mikoranire itandukanye irimo kuba bajya kurangurayo ibicuruzwa cyangwa guhagararira inganda n’ibigo byabo mu Rwanda.
Umuyobozi wa sosiyete yitwa Aljoory Boukbar ikora imibavu y’umwimerere mu bimera biboneka muri Oman cyane cyane igiti cyitwa frankincence, Muna Al Shukairi yavuze ko baje mu Rwanda kumurika ibyo bakora ariko banashaka gukorana n’abanyarwanda bakaba bahafungura iduka ricuruza iyo mibavu.
Ati “Ducururiza muri Oman ariko turi gushaka n’andi masoko hanze nko kuba twaribona mu Rwanda no mu bindi bihugu hirya no hino ku Isi.”
Nyuma y’amasaha make imurikagurisha rifunguwe, Umuyobozi w’uruganda rukora insinga z’amashanyarazi muri Oman (National Cable Factory LLC) Ali Mohd Masahli yabwiye IGIHE hari abari bamaze kumwereka ko bakeneye kumenya ibyo uruganda ahagarariye rukora kuburyo bizeye ko iminsi ine izarangira babonye abafatanyabikorwa.
OPEX ni gahunda yo guteza imbere ibikorerwa muri Oman binyuze mu mamurikabikorwa atandukanye. Yatangiye mu 2012 itangirijwe i Riyadh muri Arabie Saoudite ikaba yaratumye ibikorerwa muri Oman ubu byoherezwa mu bihugu birenga 140.
Imurikabikorwa ryatangijwe kuri uyu wa 29 Gashyantare 2020 rizajya ritangira kuva saa tanu z’amanywa kugeza saa moya z’umugoroba buri munsi kugeza ku itariki 3 Werurwe 2020 rizasoreswaho.
Amafoto: Uwihanganye Hardi
",https://m.igihe.com/ubukungu/ubucuruzi/article/hatangijwe-imurika-ry-ibyakorewe-muri-oman-rifungura-amarembo-y-ubucuruzi,Business
Cogebanque yegereje abakunzi b’amagare serivisi zo kwizigamira (Amafoto),"U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
U Rwanda rufite intego yo kuzamura ubukungu bwarwo bukava ku rwego rw’ibihugu bikennye rukagera mu biyingayinga ibikize mu 2035 no kugera mu bikize mu cyerekezo cya 2050. Imwe mu nzira izarufasha kubigeraho ni uguteza imbere umuco wo kwizigama mu Banyarwanda.
Intego igihugu cyihaye izagerwaho bigizwemo uruhare n’inzego zitandukanye n’ibigo bitanga serivisi z’imari kuko umutekano w’amafaranga uba wizewe.
Mu kwegera no gusobanurira Abanyarwanda ibyiza byo kwizigamira, Banki Nyarwanda y’Ubucuruzi ya Cogebanque imaze imyaka umunani itera inkunga umukino w’amagare uri mu ikunzwe mu Rwanda yifashishije isiganwa rya 2020 mu kubagezaho ubwo butumwa.
Cogebanque ifasha abakunzi b’amagare muri buri gace gasorezwamo isiganwa gufunguza konti, kubitsa, kohereza no kubikuza amafaranga yabo kandi mu mutekano usesuye.
Mu Gace ka Kane ka Tour du Rwanda 2020 ka Rusizi-Rubavu kegukanywe n’Umunya-Erythrée Natnael Tesfatsion, Cogebanque yasangije ab’i Rubavu uko bakwizigamira.
Kabera Epimaque ukora akazi k’ubukanishi n’ubushoferi yishimiye ko yafunguje konti muri Cogebanque akabona amahirwe yo kwinjira muri tombola.
Yagize ati “Batuganirije kuri serivisi za Cogebanque, numva ari nziza nyinjiramo. Nafunguje konti ndabitsa mbona amahirwe yo kwinjira mu cyuma gitanga amafaranga, ntsindira ibihumbi 17 Frw.’’
“Kwizigamira ni ukwiteganyiriza, kuko ubitsa ukabikuza kandi isaha n’isaha ukamenya aho ubariza amafaranga yawe. Ahantu amafaranga aba abitse haba hatekanye ndetse ushobora no kubona inguzanyo ukiteza imbere.’’
Uyu mugabo w’imyaka 30 utuye mu Murenge wa Gisenyi mu Karere ka Rubavu yashishikarije abadakorana na banki gukanguka bakagana ‘Cogebanque ikabibafashamo’.
Cogebanque Plc imaze imyaka 20 itanga serivisi za banki mu Rwanda aho yahinduye ubuzima bw’abayigana binyuze mu kubafasha kubona no gukoresha serivisi zitandukanye z’imari.
Ni umuterankunga w’imena wa Tour du Rwanda 2020 ndetse ihemba umukinnyi uzamuka cyane kurusha abandi muri buri gace. Ni igihembo cyerekana ubwiza bw’u Rwanda nk’igihugu cy’imisozi igihumbi n’iyi banki nk’itanga serivisi mpuzamahanga.
Cogebanque ifite konti zitandukanye zo kwizigamira! Zirimo Konti Teganya igufasha kuzigama buri kwezi, wabitsaho igihe icyo aricyo cyose ndetse n’amafaranga uko yaba angana kose; Konti Nteganyiriza Minuze igufasha kuzigamira amashuri y’abana; Konti Iyubakire igufasha kwizigamira inzu; Konti Shobora igufasha kugera ku mushinga wawe n’ubwizigame bw’igihe kirekire (Term deposit).
Konti za Cogebanque zemerewe abakiliya bose, zihuriye ku kubafasha kuzigama amafaranga mu buryo bworoshye kandi butekanye, nta mufuragiro w’ukwezi zicibwa ndetse zirungukirwa mu buryo bushimishije.
Teganya ni konti ishamikiye ku y’umukiliya, ishobora kubitswaho amafaranga ayo ariyo yose. Uyikoresha abitsaho igihe cyose kandi agakomeza kungukirwa bitewe n’amafaranga ayiriho. Amafaranga yazigamywe atangira kubyara inyungu iyo angana na 50.001 Frw.
Mu gufasha abategura ahazaza h’abana babo mu masomo, Cogebanque yanashyizeho Konti Nteganyiriza Minuze ifasha abazigamira amashuri y’abana.
Abayikoresha buri kwezi bazigama amafaranga ndetse bashobora kongera umubare w’ubwizigame igihe babishakiye, bibaha amahirwe yo kubona inyungu ihanitse.
Amafoto: Niyonzima Moïse
",https://m.igihe.com/ubukungu/article/cogebanque-yegereje-abakunzi-b-amagare-serivisi-zo-kwizigamira-amafoto,Business
Ibicuruzwa by’umwimerere: Isezerano ku bazitabira Expo y’ibyakorewe muri Oman rigiye kubera i Kigali,"Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Kuri uyu wa Gatandatu muri Kigali Convention Centre nibwo imurikagurisha ry’abanya-Oman ritangira, ahitezwe kumurikirwa ibikoresho bitandukanye bikunzwe n’abatari bake ku isi kubera ubwiza n’umwihariko wo kuramba bizwiho.
Iri murikagurisha riri butangire kuri uyu wa 29 rikazasozwa ku wa 3 Werurwe 2020, rizitabirwa n’abacuruzi n’abashoramari basaga 80 baturutse muri Oman, aho biteguye kumurika ibikoresho by’ubwubatsi nk’amatiyo ya pulasitiki n’ay’ibyuma, insinga z’amashanyarazi n’iza fibre optique, sima n’ibindi byinshi.
Hazaba hari kandi n’ibikoreshwa mu buhinzi nk’amafumbire; ibikoresho byo mu rugo nk’ameza n’utubati; imitako y’ubukorikori; ibikomoka kuri peterori; ubuvuzi n’imiti y’ubwoko butandukanye; ibiribwa nk’amafi, amavuta, ikawa; ibikoresho bikozwe mu byuma, ubutare; imibavu n’ibindi bihuriye ku mwimerere w’ibikomoka muri Oman.
Hazaba hari kandi ibikoresho by’ikoranabuhanga, serivisi za leta, uburezi, n’itangazamakuru biri mu mwihariko uzanywe n’iri murikagurisha.
Iri murikabigurisha ryiswe OPEX ryateguwe n’ikigo cyo muri Oman gishinzwe ishoramari no guteza imbere ibyoherezwa mu mahanga (Ithraa) n’urwego rushinzwe ubucuruzi n’inganda, Madayn.
Abategura iri murikagurisha bavuga ko ari uburyo bwiza bwo guhaha ku biciro byiza ndetse no ku bacuruzi bifuza kurangura ibicuruza bifite umwihariko kandi bihendutse.
Umuyobozi wa Komite itegura iri murikagurisha, Ayman bin Abdullah Al Hasani yavuze ko ibikoresho n’ibicuruzwa byakorewe muri Oman byujuje ubuziranenge mpuzamahanga ari naho bahera bavuga ko ibicuruzwa byabo bizishimirwa mu Rwanda.
Ati “Nta gushidikanya dufite ku bwitabire bw’Abanyarwanda muri iri murikagurisha kuko ibyakorewe iwacu byizewe ku rwego mpuzamahanga, ibyo bikaba byarigaragaje mu mamurikagurisha yabereye muri Qatar, Arabie Saoudite no muri Leta Zunze Ubumwe z’Abarabu.”
Umuyobozi wa Ithraa, Maymuna al Adawi yavuze ko kuba ubukungu bw’u Rwanda bukomeje kuzamuka ubutitsa, bikwiriye kubera urugero ibindi bihugu bya Afurika.
Yavuze ko uko gutera imbere k’ubukungu bw’u Rwanda no kuba butajegajega ari byo bituma abashoramari mpuzamahanga bifuza kuza kuhashora imari.
Yagize ati “Mu gihe ibihugu bitandukanye byari bizwiho kohereza ibicuruzwa hanze biri kujegajega mu bukungu, u Rwanda rwo rukomeje kongera umusaruro rukura mu byoherezwa hanze.”
Oman imaze kuba igihugu cyigaruriye imitima y’abashoramari benshi bo hirya no hino ku isi kubera umutungo kamere wa peterori gifite n’iterambere ry’inganda by’umwihariko izikora ibyuma ryashinze imizi muri kiriya guhugu.
Iki gihugu gituranye na Leta Zunze Ubumwe z’Abarabu, hafi na Dubai, kikaba kigizwe n’imisozi, ubutayu n’imirambi hafi y’inyanja. Abaturage bacyo basaga miliyoni 4.5, biganjemo abayisilamu.
Nibura umuturage umwe wa Oman abarirwa ko yinjiza amadolari asaga ibihumbi 15 buri mwaka, ni ukuvuga asaga miliyoni 14 Frw.
Inkuru bijyanye: Ibyo wakwitega mu imurikagurisha ry’ibicuruzwa byo muri Oman rigiye gutangira i Kigali
",https://m.igihe.com/ubukungu/ubucuruzi/article/ibicuruzwa-by-umwimerere-isezerano-ku-bazitabira-expo-y-ibyakorewe-muri-oman,Business
