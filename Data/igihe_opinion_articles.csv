Title,Body,Url,Category
Abahanzi barimo King James na Knowless basendereje ibyishimo abanya-Kigali muri Tour du Rwanda (Amafoto),"Abahanzi bakomeye mu Rwanda barimo Butera Knowless, King James, Bruce Melodie, Bulldog n’abandi bashimishije abanya-Kigali mu gitaramo cya Tour du Rwanda.
Abahanzi bakomeye mu Rwanda barimo Butera Knowless, King James, Bruce Melodie, Bulldog n’abandi bashimishije abanya-Kigali mu gitaramo cya Tour du Rwanda.
Iki gitaramo cyabaye kuri uyu wa 29 Gashyantare 2020, gihuriramo abahanzi batandukanye bakomeye mu Rwanda barimo ababarizwa muri Kina Music nka Butera Knowless, Igor Mabano, Nel Ngabo, P, Bulldogg, Bruce Melodie, Davis D na King James.
Ni nyuma y’agace ka karindwi kasorejwe i Nyamirambo aho Umunya-Colombia Restrepo Jhonatan wa Androni Giocattoli - Sidermec yegukanye aka gace, yandika amateka mashya yo kuba umukinnyi wa kabiri wegukanye uduce tune twikurikiranya mu irushanwa rimwe.
Mu gitaramo cyakurikiyeho, ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’.
Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap.
Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Byakoroha’ asoreza kuri ‘Ya Motema’ yahuriyemo na P wahoze muri Dream Boyz.
Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’, ‘Like you’ yahuriyemo na Seyn na Kevin Kade asoreza kuri ‘Dede’.
Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Ni ukuri’, ‘Go Back’, ‘Dear Mashuka’ yafashijwe ku rubyiniro na Rob Drabkin, ‘Gake’ asoreza kuri ‘Iyo Utegereza’.
Yahise aha umwanya Platini wahoze muri Dream Boyz usigaye yitwa P, uyu muhanzi aririmba indirimbo ze zirimo ‘Fata amano’ yakoranye na Safi Madiba ndetse na ‘Romeo & Juliet’ ya Dream Boyz yahozemo.
Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Katerina’, ‘Kalibu nyumbani’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo.
Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ na ‘Mpe Enkoni’. Uyu muhanzi ari mu bishimiwe bikomeye muri iki gitaramo.
Butera Knowless yaje akorera mu ngata uyu muhanzi mu ndirimbo yise ‘Yuda’, ‘Nkoraho’, ‘Sweet Mutima’, ‘Blessed’, ‘Day to day’.
Uyu muhanzikazi yishimiwe kuva atangiye kugeza asoje kuririmba. Abakunzi be bari bahimbawe ku buryo baririmbanaga nawe kuri buri ndirimbo yose yaririmbaga.
King James niwe washyize akadomo kuri iki gitaramo ahereye ku ndirimbo yise ‘Icyangombwa’ akajya anyuzamo akaganiriza abafana ababwira ati ‘muriteguye kubyina?’ bose bakiriza icyarimwe bamwereka ko banyotewe no gutaramana nawe.
Yakomereje kuri ‘Ayo arya ni ayanjye’, ‘Ibare’, ‘Buhoro buhoro’, ‘Umuriro watse’, ‘Ganyobwe’ asoreza kuri ‘Ndagutegereje’.
Uyu muhanzi ari muri bake babashije guhagurutsa buri wese wari uri muri iki gitaramo ndetse yeretswe urukundo mu buryo bukomeye.
Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
Amafoto: Umurerwa Delphin

Video: Uwacu Lizerie

",https://m.igihe.com/imyidagaduro/muzika/article/abahanzi-barimo-king-james-na-knowless-basendereje-ibyishimo-abanya-kigali-muri,Opinion
 Filime zisaga 230 ziri guhatanira kwitabira iserukiramuco rya Mashariki African Film Festival ,"Iserukiramuco rya filimi nyafurika, Mashariki African Film Festival rigiye kuba ku nshuro ya gatandatu aho abakora filime bo mu bihugu bitandukanye byo muri Afurika no hanze yaho bazitabira.
Iserukiramuco rya filimi nyafurika, Mashariki African Film Festival rigiye kuba ku nshuro ya gatandatu aho abakora filime bo mu bihugu bitandukanye byo muri Afurika no hanze yaho bazitabira.
Iri serukiramuco ry’uyu mwaka rifite insanganyamatsiko igira iti “Kagire inkuru (tell the tale)”. Iyi nsanganyamatsiko yatekerejwe mu rwego rwo gushishikariza kubara inkuru zigisha kandi zubaka umuryango uzira umuze.
Mashariki African Film Festival ni iserukiramuco ngarukamwaka rigamije kumenyekanisha filime zikorerwa muri Afurika ndetse n’izo mu Rwanda no kuzikundisha abanyafurika n’isi yose muri rusange. Uyu mwaka iri serukiramuco rizaba guhera tariki 21 kugeza kuri 27 Werurwe 2020.
Kugeza ubu filime zigera mu 218 zamaze kwiyandikisha zisaba kuzitabira iri serukiramuco, nyuma ya tariki 25 Gashyantare 2020 nibwo hazamenyakana filime zabashije kwemererwa kuzitabira Mashariki African Film Festival.
Filime zizerekanwa muri iri serukiramuco ni izakozwe n’abanyafurika kandi zivuga inkuru zerekeranye na Afurika, zikaba zarakozwe nibura guhera muri 2018-2019. Uretse kwerekana filime, hazaba hari gahunda yo gutanga amasomo ajyanye na sinema, guhemba filime n’abakora filime mu byiciro bitandukanye.
Filime zizerekanwa ndetse nyuma yo kwerekanwa hazajya haba umwanya w’ibibazo n’ibisubizo mu gihe uwakoze iyo filime ahari.
‘Girls in Cinema’ ni kimwe mu bizaba bigize Mashariki African Film Festival muri uyu mwaka, iyi ikaba ari gahunda yo gushishikariza umubare munini w’abakobwa kwitabira kujya muri sinema. Hateganyijwe gahunda zo kwigisha abakobwa gukora filime bifashishije telefoni zigezweho (smartphones), nka kimwe mu bikoresha bihendutse ugereranyije n’ibindi bikoresho nkenerwa mu gukora filime.
Mashariki African Film Festival igamije guteza imbere sinema ya Afurika n’inkuru z’Abanyafurika ubwabo ari nazo zerekanwa cyane kurusha izo mu bindi bihugu. Izakorewe hanze ya Afurika zerekanwa muri iri serukiramuco ni izikubiyemo inkuru zivuga kuri Afurika gusa.
",https://m.igihe.com/imyidagaduro/article/mashariki-african-film-festival-igiye-kuba-ku-nshuro-ya-gatandatu-ifitiye,Opinion
Trezzo Mahoro akomeje kwandika izina muri filime iri mu zigezweho kuri Netflix,"Nyuma ya Ncuti Gatwa wubatse izina muri filime yitwa ‘Sex Education’, yaciye ibintu kuri Netflix, undi munyarwanda witwa Trezzo Mahoro nawe ari mu bagezweho ku Isi yose muri filime iri guca kuri uru rubuga.
Nyuma ya Ncuti Gatwa wubatse izina muri filime yitwa ‘Sex Education’, yaciye ibintu kuri Netflix, undi munyarwanda witwa Trezzo Mahoro nawe ari mu bagezweho ku Isi yose muri filime iri guca kuri uru rubuga.
Trezzo Mahoro yavukiye mu Rwanda gusa aba muri Vancouver, muri Canada. Yatangiye kwiyumvamo ibyo gukina filime ari mu mwaka wa nyuma w’amashuri yisumbuye.
Yamamaye muri filime zitandukanye zirimo ""The Magicians"" yakinnyemo yitwa Ralphie, “The X-Files” yakinnyemo yitwa Crewman ya Fox, ""iZombie"" yakinnyemo yitwa Darius, ubu agezweho muri filime Nyamerika yitwa ‘To All the Boys: P.S. I Still Love You’ ica kuri Netflix akinamo yitwa Lucas.
Iyi filime ni igice gishya kuko yabanjirijwe n’ikindi cyitwaga ‘To All the Boys I’ve Loved Before’ yagiye hanze muri 2018.
Yanditse ikomowe ku gitabo cy’umwanditsi w’Umunyamerika witwa Jenny Han, yayobowe na Michael Fimognari yandikwa na Sofia Alvarez na J. Mills Goodloe.
Ivuga ku nkuru y’umukobwa wagiye akunda abahungu bagiye bahura mu bihe bitandukanye, akajya abandikira amabaruwa noneho rimwe murumuna we aza kuyafata ayoherereza ba bahungu batanu baba barakundanye na we.
Umwe muri bo akaza kumubwira ngo bakundane ariko ari ukubeshya bagira ngo batere ishyari umukobwa baba basanzwe bakundana uba wamwanze, agace ka mbere karangira aba bombi baratangiye gukundana bya nyabyo.
Mu gace ka kabiri barakomeza bagakundana ariko hakaza undi muhungu bari baroherereje ibaruwa akanamusubiza nyuma bakaza guhurira ahantu bakagerageza gukundana ariko umukobwa akaza gusanga bitakunda.
Trezzo Mahoro[Lucas] aba ari umwe mu nshuti z’uyu mukobwa ubusanzwe witwa Lana Condor uba akinamo yitwa Lara Jean, aba ari mu bo yigeze gukunda ndetse akanamwandikira ariko Lucas akamwanga kuko aba ari umutinganyi.
Trezzo Mahoro afite imyaka 23. Icyo ahuriyeho na Ncuti Gatwa nawe uherutse kwamamara cyane muri Sex Education ndetse ukurikirwa n’abasaga miliyoni ebyiri kuri Instagram, n’uko muri izi filime zatumye bamenyekana cyane bose bazikinamo ari abakundana bahuje ibitsina [abatinganyi].
Reba agace gato ka ‘To All the Boys: P.S. I Still Love You’, filime iri ku bica bigacika kuri Netflix yakinnyemo umunyarwanda
",https://m.igihe.com/imyidagaduro/sinema/article/trezzo-mahoro-akomeje-kwandika-izina-muri-filime-iri-mu-zigezweho-kuri-netflix,Opinion
"Buravan, Michaël Sengazi na Hervé Kimenyi bazifashishwa mu kwezi ko kwizihiza imyaka 50 OIF imaze","Buri mwaka tariki 20 Werurwe, Umuryango Mpuzamahanga w’Ibihugu bikoresha Igifaransa (OIF) uyobowe na Louise Mushikiwabo, ibihugu biwugize byizihiza umunsi mpuzamahanga wawuhariwe.
Buri mwaka tariki 20 Werurwe, Umuryango Mpuzamahanga w’Ibihugu bikoresha Igifaransa (OIF) uyobowe na Louise Mushikiwabo, ibihugu biwugize byizihiza umunsi mpuzamahanga wawuhariwe.
Ni igikorwa cyatangiye mu 1988, nk’uburyo abari muri uyu Muryango wa OIF uhurije hamwe abaturage bavuga Igifaransa basaga miliyoni 300 ku Isi, bakwishimira ururimi rw’Igifaransa rukoreshwa na byinshi muri byo.
Kuri iyi nshuro muri uyu mwaka wa 2020, birihariye cyane cyane kuri Ambasade y’u Bufaransa mu Rwanda. Ku rwego mpuzamahanga ho hazaba hizihizwa imyaka 50 uyu muryango wa OIF umaze utangijwe.
Iki gikorwa kizabera mu Rwanda ku bufatanye n’Ibigo bya Leta bitandukanye birimo Minisiteri y’Ububanyi n’Amahanga ndetse n’iy’uburezi, abadipolomate bahagarariye ibihugu bigize uyu muryango n’abandi bayobora OIF.
Muri Werurwe hateganyijwe ibikorwa bitandukanye mu Mujyi wa Kigali by’umwihariko hazabanza icyo gutangiza ku mugaragaro uku kwezi nk’uko kwizihiza isabukuru y’imyaka 50 uyu muryango umaze.
Chargé d’Affaires muri Ambasade y’u Bufaransa i Kigali, Jérémie Blin na Juliette Bigo uyobora Ikigo Ndangamuco cy’Abafaransa mu Rwanda bazagirana ikiganiro n’itangazamakuru ku wa 04 Werurwe 2020 saa tanu za mu gitondo kuri Onomo Hotel.
Ibindi bikorwa biteganyijwe harimo igitaramo cy’umuhanzi Yvan Buravan wegukanye Prix découverte RFI mu 2018 kizabera muri Serena Hotel ku wa 20 Werurwe 2020, guhera saa mbili z’umugoroba aho kwinjira bizaba ari ubuntu.
Ikigo Ndangamuco cy’Abafaransa mu Rwanda cyateguwe n’igikorwa cy’amarushanwa kizahuza abanyempano mu kuvuga imivugo by’umwihariko yo mu rurimi rw’Igifaransa. Kizabera ku nzu y’imyidagaduro ya Kimisagara ku wa 14 Werurwe 2020 hagamijwe kuzamura impano nshya. Uzaba uwa mbere umuvugo we uzatunganywa werekanwe mu gitaramo cya Buravan.
Hateganyijwe amarushanwa ya bandes dessinées [inkuru zishushanyije] yateguwe ku bufatanye na éditions Bakamé, abahize abandi bazatangazwa ku wa 21 Werurwe 2020 ibikorwa byabo bigaragazwe mu gihe cy’icyumweru mu isomero rusange ry’Umujyi wa Kigali mu gihe cy’icyumweru.
Uku kwezi kuzasozwa na Wallonie-Bruxelles, Michaël Sengazi watwaye Prix RFI Talents du rire 2019 na Hervé Kimenyi bazataramira abazitabira umugoroba wiswe Francofourires , mu gitaramo cy’urwenya kizabera muri Kigali Cultural Village ku wa 28 Werurwe.
Uyu muryango washingiwe i Niamey muri Niger tariki 20 Werurwe 1970, utangizwa n’ibihugu 21 byiganjemo ibyahoze bikolonijwe n’u Bufaransa.
Kuri ubu ugizwe n’ibihugu 84 birimo ibinyamuryango byuzuye 54, ibihugu bine byiyunze n’ibihugu 26 by’indorerezi.
Louise Mushikiwabo niwe muyobozi wawo, yatangiye kuwuyobora muri Mutarama 2019.
",https://m.igihe.com/imyidagaduro/article/buravan-michael-sengazi-na-herve-kimenyi-bazifashishwa-mu-kwezi-ko-kwizihiza,Opinion
Paris: Abantu 30 bafashwe bashinjwa guteza imvururu hafi y’aho Fally Ipupa yakoreye igitaramo,"Ku mugoroba wo kuri uyu wa Gatanu tariki 28 Gashyantare 2020 Fally Ipupa yakoreye igitaramo gikomeye mu Mujyi wa Paris mu Bufaransa, abagera kuri 30 batawe muri yombi kubera guteza imvururu hafi y’aho iki gitaramo cyari kubera bagambiriye kubuza abantu kukitabira.
Ku mugoroba wo kuri uyu wa Gatanu tariki 28 Gashyantare 2020 Fally Ipupa yakoreye igitaramo gikomeye mu Mujyi wa Paris mu Bufaransa, abagera kuri 30 batawe muri yombi kubera guteza imvururu hafi y’aho iki gitaramo cyari kubera bagambiriye kubuza abantu kukitabira.
Mbere y’iki gitaramo, ahagana saa kumi n’ebyiri z’umugoroba hafi y’aho bategera ’Gare de Lyon’, i Paris, hagaragaye inkongi yatewe n’abigaragambya bagamije kubuza abantu kwitabira igitaramo cya Fally Ipupa, cyaberaga hafi aho.
Aba biganjemo abarwanya ubuyobozi bwa Repubulika Iharanira Demokarasi ya Congo, batwitse ibishyirwamo imyanda ndetse n’utumoto duto twari aho.
Icyakora bakomwe mu nkokora na Polisi y’u Bufaransa n’abazimya umuriro bahise bawucyaha.
Umunyamakuru wa BBC wari uri aho byabereye yagize ati” Hari umwotsi mwinshi cyane, abantu biruka batwika ibintu. Byagaragaraga ko barakaye. Urujya n’uruza rwari rwakumiriwe mu byerekezo byose. Byari akaga”.
“Abigaragambya bajugunyaga buri kimwe bashoboye kuri polisi ndetse n’abazimya inkongi bageragezaga gukora akazi kabo. Batwikaga buri kimwe bashoboye kandi bakakirwanisha.”
Igitaramo cya Fally Ipupa cyabereye ahitwa Accor Hotels Arena.
Polisi yabashije gukumira ko aba bigaragambyaga irabatatanya ndetse ntibabangamira igitaramo cya Fally Ipupa, kuko byarangiye kibaye cyitabirwa n’abarenga 20 000.
Abigaragambyaga bari bagamije gukumira abantu kwitabira igitaramo cya Fally Ipupa ushinjwa kuba inshuti ya hafi ya Perezida Felix Tshisekedi umaze umwaka ayobora Repubulika Iharanira Demokarasi ya Congo.
Polisi yavuze ko yataye muri yombi abantu 30 mu gihe abarenga 54 bo baciwe amande bashinjwa kugira uruhare muri iyi myigaragambyo.
Nyuma y’igitaramo cyagenze neza, Fally Ipupa abinyujije ku mbuga nkoranyambaga yashimiye buri umwe wakitabiriye ndetse anihanganisha abatabashije kwinjira kubera ko amatike yari yarashize cyera.
Yagize ati” Ndashimira abantu 20000 bitabiriye igitaramo cyanjye kitazibagirana cyo ku wa 28 Gashyantare 2020, urukundo rwanyu rwatumye twongera kwandika amateka mashya. Ndihanganisha abatabashije kwinjira imbere, tuzasubira. Ndabakunda cyane.”
Nubwo habanje akaduruvayo, Fally Ipupa yishimiye uko igitaramo cyagenze
 👑🦅 Merci aux 20.000 personnes qui hier soir ont rendu cette soirée du 28.02.2020 inoubliable.Votre détermination,votre courage mais surtout votre amour ont permis de réécrire une nouvelle histoire .🙏🏾 Mes regrets les plus sincères à tous ceux et celles qui n’ont pas pu accéder à l’intérieur de la salle, ce n’est que partie remise je vous aime ❤️... Thank you to all the 20,000 people who made last night an unforgettable evening! Your determination, your courage but above all your love made it possible to rewrite history 🙏🏾. My most sincere regrets to all those of you that were unable to access the arena! We Will do it again !! I love you guys so much❤️ #swetlife #onelove #fallyaccordhotelsarena2020
A post shared by  Fally Ipupa (@fallyipupa01) on Feb 29, 2020 at 2:04am PST
Hafi y’ahagombaga kubera igitaramo imyigaragambyo yari ikomeye 
Ils empêchent les #pompiers d’éteindre les #incendie #GareDeLyon #casseur @Qofficiel pic.twitter.com/BIF4toqWFK
— joel belafa (@jbelafa) February 28, 2020
",https://m.igihe.com/imyidagaduro/article/paris-abantu-30-bafashwe-bashinjwa-guteza-imvururu-hafi-y-aho-fally-ipupa,Opinion
U Budage: Filime ‘Notre-Dame du Nil’ yegukanye igihembo mu iserukiramuco rikomeye “Berlinale 2020” ,"Ku mugoroba wo kuri uyu wa Gatanu tariki 28 Gashyantare 2020 Filime ‘Notre-Dame du Nil’ yegukanye igihembo cya Filime nziza “Best Film” mu iserukiramuco rikomeye ryitwa “Berlinale 2020” [ Berlin International Film Festival] ryabaga ku nshuro ya 70.
Ku mugoroba wo kuri uyu wa Gatanu tariki 28 Gashyantare 2020 Filime ‘Notre-Dame du Nil’ yegukanye igihembo cya Filime nziza “Best Film” mu iserukiramuco rikomeye ryitwa “Berlinale 2020” [ Berlin International Film Festival] ryabaga ku nshuro ya 70.
Berlinale [Berlin International Film Festival] ni iserukiramuco mpuzamahanga rya Filime rikomeye mu gihugu cy’u Budage no ku mugabane w’u Burayi yabaga ku nshuro ya 70.
Berlinale muri uyu mwaka yatangiye tariki Tariki 20 Gashyantare izageza ku itariki ya 1 Werurwe 2020. Aha Filime ‘Notre-Dame du Nil’ yakomotse ku gitabo cya Mukasonga Scholastique ikaba yegukanye igihembo cya filimi nziza “Best Film “.
Iyi filime yashibutse ku gitabo cyanditswe na Mukasonga, Umunyarwandakazi uba mu Bufaransa cyasohotse mu 2012, kigahabwa ibihembo mpuzamahanga bibiri ari byo Prix Renaudot na Prix Ahmadou Kourouma.
Muri iki gitabo Mukasonga agaragaza itotezwa ryakorerwaga abakobwa b’abanyeshuri bakomokaga mu bwoko bw’Abatutsi mbere ya Jenoside yakorewe Abatutsi mu 1994.
Umwanditsi avuga ibyabereye mu Kigo cy’amashuri yisumbuye cyitwaga Notre Dame du Nil cyari icy’abakobwa gusa.
Nyuma y’imyaka umunani iki gitabo gisohotse, ikigo gikora filime cyitwa Les Films du Tambour kiyobowe na Marie Legrand na Rani Massalha, bari kumwe n’umuhanga mu gutunganya filime Atiq Rahimi, baje mu Rwanda gukora filime ishingiye kuri iki gitabo.
Iyi filime yakiniwe mu Karere ka Musanze no muri Rutsiro ku Ishuri rya Murunda, igaragarano abakobwa b’Abanyarwandakazi bagera kuri 20 barimo Amanda Mugabekazi, Malaika Uwamahoro, Albina Sydney Kirenga, Rubango Belinda na Clariella Bizimana.
",https://m.igihe.com/imyidagaduro/article/u-budage-filime-notre-dame-du-nil-yegukanye-igihembo-mu-iserukiramuco-rikomeye,Opinion
Adrien Misigaro na Gentil Misigaro bageze mu Rwanda aho bagiye gukorera ibitaramo bikomeye (Video),"Abahanzi bamaze kubaka izina mu buryo bukomeye mu muziki wo kuramya no guhimbaza Imana, Adrien Misigaro na Gentil Misigaro baje mu Rwanda aho bitabiriye ibitaramo bazahuriramo na Israel Mbonyi.
Abahanzi bamaze kubaka izina mu buryo bukomeye mu muziki wo kuramya no guhimbaza Imana, Adrien Misigaro na Gentil Misigaro baje mu Rwanda aho bitabiriye ibitaramo bazahuriramo na Israel Mbonyi.
Aba bahanzi bageze ku kibuga cy’indege cya Kanombe ku mugoroba wo kuri uyu wa Gatanu tariki 28 Gashyantare bari kumwe n’irindi tsinda ry’abaririmbyi bazafatanya nabo.
Adrien Misigaro yabwiye itangazamakuru ko yababajwe cyane no gufungwa kwa Fireman nubwo ntacyo yari kubikoraho kuko gahunda zagombaga gukomeza mu gihe umuntu yaguye mu makosa.
Ati “Nk’umukozi w’Imana ndamusengera nta kindi kintu nabivugaho, gahunda za leta zigomba gukomeza kuko umuntu iyo ari mu makosa aba agomba gufungwa yaba arengana akarenganurwa. Hari gahunda tuzakorana, hari n’indirimbo ze twakoze.”
Gentil Misigaro we yavuze ko yari akumbuye mu Rwanda ndetse anagaragaza ko ari ahantu ahoza ku mutima cyane ko yanaje yambaye imyambaro yahakorewe.
Mu mwaka wa 2019 nibwo Adrien Misigaro yagiye gusura urubyiruko ruri kugororerwa i Iwawa, iki gihe uyu muhanzi yavuyeyo atangije Ubukangurambaga yise “Melody of New Hope” bugamije gukangurira urubyiruko rutandukanye kwirinda no kwitandukanya n’ibiyobyabwenge.
Asubiye muri Leta Zunze Ubumwe za Amerika, aho asanzwe atuye, uyu muhanzi uri mu bagezweho muri Diaspora mu bakora indirimbo zo kuramya no guhimbaza Imana yasobanuriye ubuyobozi bw’itorero asengeramo ibyo avuyemo mu Rwanda.
Nyuma yo kwishimira iki gikorwa yatangije, ubuyobozi bw’Itorero asanzwe asengeramo muri Amerika bwiyemeje kumutera ingabo mu bitugu bukamushyigikira ndetse kugeza ubu uhereye ku muyobozi w’iri torero n’abandi bakozi b’Imana bafatanya umurimo bazamuherekeza mu bitaramo ateganya gukorera mu Rwanda muri Werurwe 2020.
Ibi bitaramo byiswe “Each one reach one” byateguwe mu rwego rwo gukangurira buri wese mu banyarwanda kuba bafasha byibuza umuntu umwe wabaswe n’ibiyobyabwenge kubivamo bityo bigafasha kwihutisha ubukangurambaga bwa “Melody of New Hope”.
Mu gihe azamara mu Rwanda, Adrien Misigaro n’ikipe bazaba bari kumwe bazasura ibigo bitandukanye bifasha ababaswe n’ibiyobyabwenge.
Igitaramo cy’i Kigali kizaba tariki 8 Werurwe 2020 muri Intare Arena mu gihe tariki 15 Werurwe 2020 bazakomereza muri Kaminuza y’u Rwanda, Ishami rya Huye muri Auditorium.
",https://m.igihe.com/imyidagaduro/article/adrien-misigaro-na-gentil-misigaro-bageze-mu-rwanda-aho-bagiye-gukorera,Opinion
Joeboy yashimishije abitabiriye igitaramo cya Kigali Jazz Junction (Amafoto) ,"Amaso y’abakunzi b’umuziki by’umwihariko wa Jazz ahora ashyugumbwa kureba igitaramo ngarukakwezi cya Kigali Jazz Junction kimaze kubaka izina kandi kikaba kiri mu byitabirwa cyane.
Amaso y’abakunzi b’umuziki by’umwihariko wa Jazz ahora ashyugumbwa kureba igitaramo ngarukakwezi cya Kigali Jazz Junction kimaze kubaka izina kandi kikaba kiri mu byitabirwa cyane.
Kuri uyu wa Gatanu tariki 28 Gashyantare 2020, nabwo abakunzi b’umuziki bari babukereye bambariye kureba abahanzi bakomeye barimo Davis D ugezweho mu ndirimbo yitwa ‘Dede’ na Niyo Bosco uri mu bahanzi bari kuzamuka neza mu ndirimbo zitanga ubutumwa ku buzima bwa buri munsi.
Umunya-Nigeria Joseph Akinfenwa Donus umaze kwamamara nka Joeboy nawe yari ari mu bafitiwe amatsiko cyane ko afite ibihangano bigezweho mu Rwanda no muri Afurika muri rusange.
Abakobwa b’ibizengerezi bakibyiruka bari biganje muri iki gitaramo bakamejeje, isegonda ku rindi babyinana imbaduko idasanzwe ndetse byarimba bagasanga abahanzi ku rubyiniro bakabafasha kubyina indirimbo zabo.
Niyo Bosco niwe wabimburiye abandi aririmba indirimbo zitandukanye z’abandi bahanzi ndetse anasusurutsa abantu mu zindi ze zirimo ‘Ibanga’ na ‘Ubigenza Ute’ zazamuye amarangamutima ya buri wese wamurebaga.
Uyu muhanzi ubusanzwe witwa Niyokwizerwa Bosco, afite ubumuga bwo kutabona ariko atangaza benshi kubera uburyo akirigita imirya ya guitar.
Davis D nawe yaje amukorera mu ngata mu ndirimbo ze nka ‘Dede’, ‘Biryogo’, ‘Sexy’, ‘Soso’ n’izindi zitandukanye. Ubusanzwe yitwa Icyishaka David ni umwe mu bahanzi baririmba Afrobeat bafite uburyo butandukanye n’abandi baririmbamo bigashimisha benshi.
Uyu musore yageze kuri ‘Dede’ ikunzwe mu bice byose by’igihugu abantu bose n’uwari wicaye bahagurukira icyari mwe bacinya akadiho karahava cyane ko iyi iri mu ndirimbo zikunzwe cyane.
Yaririmbye mu buryo bwa Semi Live ariko kuva ku ndirimbo ye ya mbere kugeza ku yo yasorejeho abantu hafi ya bose wabonaga akanyamuneza ari kose bishimiye ibihangano bye kandi bacinya akadiho nta nkomyi.
Joeboy niwe wari utegerejwe! Abantu babwiwe ko agiye gusesekara ku rubyiniro bose nk’abitsamuye basakuriza icyarimwe berekana ko bamwishimiye ku nshuro ye ya mbere aje mu Rwanda.
Yaririmbye indirimbo ze zitandukanye guhera ku ya mbere kugeza ku ya nyuma abantu ubona akanyamuneza ari kose bafatanya nawe kuririmba. Yaririmbye mu buryo bwa Playback.
Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy yaje mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria waherukaga gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
Amafoto: Uwihanganye Hardy
",https://m.igihe.com/imyidagaduro/article/joeboy-yashimishije-abitabiriye-igitaramo-cya-kigali-jazz-junction-amafoto,Opinion
Miss World yahaye ikaze Miss Nishimwe Naomie uzitabira iri rushanwa uyu mwaka,"Ku wa 22 Gashyantare 2020 Nishimwe Naomie yatsindiye ikamba rya Miss Rwanda, uyu mukobwa wahise anabona itike yo kwitabira irushanwa rya Miss World 2020 yamaze guhabwa ikaze n’abaritegura.
Ku wa 22 Gashyantare 2020 Nishimwe Naomie yatsindiye ikamba rya Miss Rwanda, uyu mukobwa wahise anabona itike yo kwitabira irushanwa rya Miss World 2020 yamaze guhabwa ikaze n’abaritegura.
Babinyujije ku rukuta rwabo rwa Twitter, Ubuyobozi bwa Miss World bwagize buti” Mudufashe duhe ikaze Nishimwe Naomie mu muryango wa Miss World.”
Miss Nishimwe watsindiye ikamba rya Miss Rwanda 2020 yahise ahabwa itike yo guhagararira u Rwanda mu irushanwa rya Miss World rizaba riba ku nshuro ya 70.
Uyu mukobwa afite umushinga wo kurwanya Kwiheba mu rubyiruko, cyane ko yasanze ari ikibazo gikomeye kandi akenshi abantu badaha agaciro.
Miss Nishimwe muri Miss World azaba abaye umunyarwandakazi wa gatanu witabiriye iri rushanwa u Rwanda ruzaba rwujuje imyaka itanu rwitabira.
Mutesi Jolly niwe mukobwa wa mbere witabiriye Miss World mu 2016, kuva icyo gihe u Rwanda ntirugisiba mu irushanwa.
Nimwiza Meghan niwe Munyarwandakazi uherutse muri iri rushanwa ryabereye mu mujyi wa Londres mu Bwongereza mu mpera za 2019.
Nta mukobwa n’umwe wari wahagararira u Rwanda ngo acyure ikamba iryo ariryo ryose nubwo bagerageza kwitwara neza.
",https://m.igihe.com/imyidagaduro/article/miss-world-bahaye-ikaze-miss-nishimwe-naomie-uzitabira-iri-rushanwa-uyu-mwaka,Opinion
Musanze: The Ben yasusurukije abitabiriye Tour du Rwanda mu gitaramo gikomeye (Video),"Mugisha Benjamin umaze kwamamara nka The Ben, yataramiye Abanyamusanze nyuma y’agace ka Tour du Rwanda kavuye Rubavu kerekeza muri aka karere kuri uyu wa Kane.
Mugisha Benjamin umaze kwamamara nka The Ben, yataramiye Abanyamusanze nyuma y’agace ka Tour du Rwanda kavuye Rubavu kerekeza muri aka karere kuri uyu wa Kane.
Uyu muhanzi yifashishijwe n’uruganda rwenga ibinyobwa bisembuye n’ibidasembuye rwa Skol Brewery Ltd. Mu gitaramo yakoreye i Musanze, yanyuze abakunzi be bari bamaze imyaka 10 batamuca iryera abataramira.
Abanyamusanze bitabiriye iki gitaramo banyuzwe n’uburyohe bw’umuziki w’uyu muhanzi, usanzwe ukundwa cyane n’abiganjemo abakobwa kubera ibihangano bibashima ku ndiba z’imitima.
Yaririmbye ibihangano bye bitandukanye byakunzwe, ageze ku yitwa ‘Imfubyi’ afatanya na Bulldogg bayikoranye, nabyo binyura benshi mu buryo bukomeye.
Yaririmbye izindi zirimo ‘Soma Skol’, ‘Zoubeda’ yakoranye na Kamichi, ‘Thank You’ yakoranye na Tom Close, ‘Habibi’ n’izindi zitandukanye.
The Ben ari kwifashishwa na Skol mu bitaramo bitandukanye, icya mbere yagikoreye Kimironko ku wa 23 Gashyantare, i Musanze ku wa 27 Gashyantare ndetse ategerejwe mu kindi kizabera i Kigali ku wa 29 Gashyantare 2020.
Reba igitaramo cy’i Musanze uko cyari cyifashe
",https://m.igihe.com/imyidagaduro/article/musanze-the-ben-yasusurukije-abitabiriye-tour-du-rwanda-mu-gitaramo-gikomeye,Opinion
Uwase wahagarariye u Rwanda muri Miss Supranational 2018 yitabiriye irindi rushanwa rikomeye,"Uwase Clémentine [Tina] watorewe guhagararira u Rwanda muri Miss Supranational 2018 asimbuye Munyaneza Djazira, yitabiriye irindi rushanwa rya Miss Elite 2020 mu cyiciro cya nyuma.
Uwase Clémentine [Tina] watorewe guhagararira u Rwanda muri Miss Supranational 2018 asimbuye Munyaneza Djazira, yitabiriye irindi rushanwa rya Miss Elite 2020 mu cyiciro cya nyuma.
Uyu mukobwa ahatanye na bagenzi 16 baturutse mu bindi bihugu bitandukanye bitabira iri rushanwa riri kubera muri Pologne ari naho Uwase yiga muri kaminuza ya Wyższa Szkoła Bankowa yigisha ibyerekeye ubukungu.
Uwase yabwiye IGIHE ko umukobwa uzahiga abandi azahabwa amajwi hakurikijwe uko yitwaye imbere y’akanama nkemurampaka, intambuko, ubwiza n’ukuntu ashyigikiwe ku mbuga nkoranyambaga z’irushanwa.
Azahembwa amafaranga ataratangajwe umubare ndetse afotorwe bya kinyamwuga mu gihe cy’icyumweru ari mu butembere ku mucanga wa Miami muri Leta Zunze Ubumwe za Amerika.
Aba bakobwa bageze mu cyiciro cya nyuma bari 20, batatu barasezererwa kubera kutubahiriza igihe n’imyitozo.
Uwase yavuze ko yiha amahirwe n’ubwo abona bitoroshye. Yagize ati “Birakomeye ariko amahirwe ndayiha, n’ubwo ntakubwira umubare njanishije kuko irushanwa aba ari irushanwa.”
Umunsi ny’irizina wo gutora Miss Elite 2020, ni kuri uyu wa Gatandatu tariki 29 Gashyantare 2020. Hazatorwa Miss Elite n’ibisonga bye bibiri.
Uwase ubusanzwe ni umunyamideli ndetse yegukanye ibihembo bitandukanye birimo icya Top Model Africa cyabereye muri Zimbabwe mu 2016 anitabira World Next Top Model 2017 ryabereye mu Mujyi wa Beirut muri Liban, aza mu bakobwa bageze mu cyiciro cya nyuma.
Yitabiriye amarushanwa y’ubwiza nka Miss Supranational 2018 naho ntiyahirwa kuko atigeze aza mu myanya y’imbere.
",https://m.igihe.com/imyidagaduro/imideli/article/uwase-wahagarariye-u-rwanda-muri-miss-supranational-2018-yitabiriye-irindi,Opinion
Senderi yahawe igihembo n’akarere ka Kirehe,"Umuhanzi Nzaramba Eric benshi bamaze kumenya nka Senderi International Hit yahawe igihembo n’akarere akomokamo ka Kirehe mu Ntara y’Iburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ryigihugu.
Umuhanzi Nzaramba Eric benshi bamaze kumenya nka Senderi International Hit yahawe igihembo n’akarere akomokamo ka Kirehe mu Ntara y’Iburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ryigihugu.
Yabwiye IGIHE ko yahawe iki gihembo kuri uyu wa Kane tariki 27 Gashyantare 2020 muri aka karere akomokamo.
Ati “Naraye mpawe igihembo cy’indashyikirwa n’akarere ka Kirehe nk’umuhanzi uhavuka ugerageza gushimisha abaturage baho n’utundi turere muri gahunda z’iterambere ry’igihugu, mu kurinda ibyagezweho no kubyongera biciye mu bihangano by’uburere mboneragihugu.”
Yavuze ko indirimbo zatumye ahabwa iki gihembo zirimo iyitwa ‘Ibidakwiriye nzabivuga’, ‘Nta mpamvu n’imwe’, ‘Iyo twicaranye’, ‘Abanyarwanda twaribohoye’, ‘Tuzarinda igihugu’ na ‘Twambariye gutsinda’.
Uyu muhanzi yahawe iki gihembo ku munsi wo gusoza ibyitwa ‘Open Day’ bikorwa n’abatuye muri aka karere, uyu akaba ari munsi abantu n’ibigo byigenga bakorera mu karere bose bahurira mu imurikabikorwa bakerekana ibyo bamaze kugeza ku baturage hanarebwa gahunda z’ibihe biri imbere.
Senderi aherutse gushyira hanze indirimbo zirimo iyo yise ‘Imitako ya Migongo’ na ‘Ikirashi’ yakoranye na Intore Tuyisenge .
Uyu muhanzi yatangiye kuririmba mbere gato ya 1994. Umuziki we wiganjemo indirimbo zivuga kuri politiki y’iterambere ry’igihugu, isuku, kwirinda ibyorezo nka Sida na Malariya, ubukungu, urukundo, umutekano n’ibindi.
Senderi kandi akunda no kwibanda ku ndirimbo zihumuriza abarokotse Jenoside yakorewe Abatutsi mu 1994 n’izamagana abahembera amacakubiri.
Reba indirimbo Senderi aheruka gushyira hanze yise ‘Ikirashi’
",https://m.igihe.com/imyidagaduro/article/senderi-yahawe-igihembo-n-akarere-ka-kirehe,Opinion
Musanze: Bizihiwe n’umuziki w’abahanzi bakomeye mu gitaramo cya Tour du Rwanda (Amafoto),"Byari ku nshuro ya kabiri muri uyu mwaka habaye igitaramo cya Tour du Rwanda iri kugana ku musozo, aho abahanzi batandukanye bakomeye bataramiye abanya-Musanze bigatinda.
Byari ku nshuro ya kabiri muri uyu mwaka habaye igitaramo cya Tour du Rwanda iri kugana ku musozo, aho abahanzi batandukanye bakomeye bataramiye abanya-Musanze bigatinda.
Ni mu gitaramo cyabaye nyuma y’agace k’iri rushanwa rimaze kuba ubukombe mu magare ribera mu Rwanda, kabaye kuri uyu wa Kane tariki 27 Gashyantare 2020 aho Umunya-Colombia Restrepo Jhonatan yegukanye aka gace ka Gatanu ka Tour du Rwanda 2020 ka Rubavu-Musanze, akoresheje 2h 08’19”.
Mujyi wa Musanze hari hashyushye bose biteguye kwirebera aba banyonzi, banabukereye kwirebera abahanzi batandukanye bakomeye bagombaga kubataramira kakahava muri stade Ubworoherane yo muri aka karere.
Guhera saa kumi,abantu banyuranagamo basiganwa buri wese ashaka umwanya w’imbere ngo aze kwirebera umuhanzi yihebeye nta nkomyi.
Iki gitaramo cyabaye nyuma y’ikindi cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel kuwa Gatatu tariki 27 Gashyantare 2020. Cyari cyitabiriwe n’umubare munini w’abakunzi b’umuziki biganjemo cyane urubyiruko.
Abatandukanye bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg, Davis D na Bruce Melodie ndetse na Rob Drabkin na S-Wrap bari baturutse muri Amerika nibo basusurukije abari bitabiriye.
Saa kumi n’ebyiri zishyira saa moya ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’.
Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap.
Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’ asoreza kuri ‘Dede’.
Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Why’ iri mu zo yahereyeho, ‘Nzahinduka’, ‘Byakoroha asoreza kuri ‘Ya Motema’ yahuriyemo na P wahoze muri Dream Boyz.
Bakiri ku rubyiniro P yahise asangwayo na Polisi y’u Rwanda, bakora ubukangurambaga iherutse gutangiza n’abafatanyabikorwa bayo bw’ibyumweru 52 bugamije kurwanya no gukumira impanuka buzwi nka “Gerayo Amahoro”.
Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Urakunzwe’ yahereyeho, ‘Back’, ‘Dear Mashuka’ yafashijwe ku rubyiniro na Rob Drabkin, ‘Iyo Utegereza’ asoreza kuri ‘Gake’ yahuriyemo na Nel Ngabo banaririmbanye muri iki gitaramo.
Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ yahuriyemo na Deejay Lenzo banajyanye ku rubyiniro muri iki gitaramo.
Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Ikinya’, ‘Fresh’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo.
Butera Knowless yaje akorera mu ngata uyu muhanzi mu ndirimbo yise ‘Baramushaka’, ‘Nkoraho’, ‘Sweet Mutima’, ‘Urugero’, ‘Blessed’, ‘Ko nashize’ asoreza ku yo yise ‘Ujya unkumbura’.
King James niwe washyize akadomo kuri iki gitaramo gusa atenguhwa n’umuriro kuko yatangiye kuririmba ahereye ku ndirimbo yise ‘Rasta’ yajya kuririmba izindi zirimo ‘Ganyobwe’ umuriro ukagenda ucika..
Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
Biteganyijwe igitaramo nk’iki kizabera mu Mujyi wa Kigali kuri uyu wa Gatandatu tariki ya 29 Gashyantare 2020 muri Car Free Zone ku bufatanye n’Umujyi wa Kigali muri gahunda y’ibitaramo bisoza ukwezi usanzwe ukora.
Amafoto: Niyonzima Moïse
",https://m.igihe.com/imyidagaduro/article/musanze-bizihiwe-n-umuziki-w-abahanzi-bakomeye-mu-gitaramo-cya-tour-du-rwanda,Opinion
Umunyarwenya Kenny BlaQ witabiriye Seka Live yageze i Kigali,"Ku mugoroba wo kuri uyu wa 27 Gashyantare 2020, umunyarwenya wo muri Nigeria Kenny BlaQ yageze i Kigali aho yitabiriye igitaramo cya Seka Live isoza uku kwezi.
Ku mugoroba wo kuri uyu wa 27 Gashyantare 2020, umunyarwenya wo muri Nigeria Kenny BlaQ yageze i Kigali aho yitabiriye igitaramo cya Seka Live isoza uku kwezi.
Guhera mu ntangiriro z’umwaka wa 2020 Arthur Nation isanzwe itegura ibirori bya Seka Live batangaje ko bigeye kujya biba buri kwezi. Muri uku kwzi hatahiwe icyatumiwemo Ndumiso Lindi wo muri Afurika y’Epfo n’umunya Nigeria Kenny BlaQ.
Akigera ku kibuga cy’indege i Kanombe, BlaQ a yakiriwe na Nkusi Arthur kimwe n’ikipe ya Arthur Nation.
Iki gitaramo cy’urwenya kizaba ku wa 29 Gashyantare. Ndumiso Lindi nawe uzataramira muri iki gitaramo byitezwe ko we agomba kugera i Kigali mu masaha make ari imbere kuri uyu wa Gatanu.
Aba banyarwenya baturutse hanze bazafatanya n’abakizamuka mu Rwanda barimo; Nimu Roger,Mercy, Patrick, Milly na Captain Father.
Kwinjira muri iki gitaramo kizabera muri Kigali Marriott Hotel bizaba ari 10 000 Frw mu myanya isanzwe na 20 000 Frw mu myanya y’icyubahiro.
Muri iki gitaramo itsinda ry’abacuranzi rya Neptune z Band ndetse na Nep Djs nibo bazaba basusurutsa abakunzi b’umuziki.
",https://m.igihe.com/imyidagaduro/article/umunyarwenya-kenny-blaq-witabiriye-seka-live-yageze-i-kigali,Opinion
Tonzi yashyize hanze indirimbo nshya yise “Hejuru ya byose”,"Uwitonze Clementine benshi bazi ku izina rya Tonzi wamamaye cyane mu muziki wo kuramya no guhimbaza Imana, yashyize hanze indirimbo ye nshya yise “Hejuru ya byose”.
Uwitonze Clementine benshi bazi ku izina rya Tonzi wamamaye cyane mu muziki wo kuramya no guhimbaza Imana, yashyize hanze indirimbo ye nshya yise “Hejuru ya byose”.
Iyi ndirimbo nshya ya Tonzi yumvikanamo ubutumwa bwibutsa abantu ko hejuru y’ibiba byose ku Isi haba hari Imana iba iri hejuru.
Igitero cya mbere cy’iyi ndirimbo Tonzi agira ati“Hejuru y’ibyo twibaza tudafitiye ibisubizo, aho ubwenge ubuhangange n’imbaraga birangirira, ibyo twibwira ko twashoboye turasanga twarabishobojwe n’Imana umugenga wa byose uri hejuru y’ibituvuna, hejuru y’ibihe bihinduka”.
Iyi ndirimbo mu buryo bw’amajwi yakozwe inatunganywa na Camarade mu gihe amashusho yayo yo yafashwe akanatunganywa na Eliel Sando.
Tonzi ni umuhanzikazi ukunze guhamya ko yakuranye impano yo kuririmba aho yatangiye kuririmba akiri umwana muto cyane bagomba kuhagarika ku meza kugira ngo abantu bamubone. Impano yaje kwaguka ajya mu makorali atandukanye, mu mwaka wa 2004 atangira umuziki ku giti cye.
Ni umwe mu bahanzi b’igitsinagore baririmba indirimbo zihimbaza Imana umaze kwagura umwuga we mu buryo bukomeye.
",https://m.igihe.com/imyidagaduro/article/tonzi-yashyize-hanze-indirimbo-nshya-hejuru-ya-byose,Opinion
Uko Mr Eazi yabereye ikiraro Joeboy ugiye gutaramira mu Rwanda,"Umuhanzi wo muri Nigeria Joseph Akinfenwa Donus umaze kwamamara nka Joeboy agiye gutaramira muri Kigali Jazz Junction izaba ku wa 28 Gashyantare uyu mwaka, yavuze uko Mr Eazi yamubereye ikiraro kimwinjiza mu muziki yari asanzwe akora nko kwishimisha.
Umuhanzi wo muri Nigeria Joseph Akinfenwa Donus umaze kwamamara nka Joeboy agiye gutaramira muri Kigali Jazz Junction izaba ku wa 28 Gashyantare uyu mwaka, yavuze uko Mr Eazi yamubereye ikiraro kimwinjiza mu muziki yari asanzwe akora nko kwishimisha.
Uyu musore yabitangaje mu kiganiro n’itangazamakuru gitegura igitaramo cya Kigali Jazz Junction kizaba kuri uyu wa Gatanu tariki 28 Gashyantare 2020, aho azahuriramo na Davis D ndetse na Niyo Bosco uri mu bahanzi bagezweho muri iki gihe.
Joeboy yabajijwe uko yahuye n’umuhanzi Oluwatosin Ajibade [Mr Eazi] usanzwe afite inzu ifasha abahanzi ya emPawa Africa, ari nayo yazamuye Joeboy ugezweho muri iki gihe.
Mu gusubiza Joeboy yavuze ko yahuye na Mr Eazi mu buryo butangaje, ati “Nigaga muri kaminuza ya Lagos [UNILAG], nakoraga umuziki wo kwishimisha. Igihe kimwe nashyize amashusho ndi kuririmba ku rubuga rwa Instagram arayibona tuza kumenyana kubera impano yari yambonanye atangira kumfasha atyo.”
Yavuze ko afata Mr Eazi nk’umuntu washyize itafari ku muziki we ndetse by’umwihariko akishimira kuba aba muri iyi nzu ye ifasha abahanzi.
Iki gitaramo ategerejwemo giteganyijwe ku wa 28 Gashyantare 2020. Joeboy yatowe n’abakurikira urubuga rwa Twitter rw’abakunzi ba Kigali Jazz Junction ku majwi 66.2% ahigitse Innos B wo muri RDC wakoranye indirimbo na Diamond Platnumz ndetse n’Umunya-Kenya Stella Mwangi.
Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B.
Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Nadege Gaju ushinzwe iyamamazabikorwa muri Volkswagen yavuze ko muri iki gitaramo buri muntu uzakitabira akoresheje Move Ride azagabanyirizwa 10% y’amafaranga y’urugendo.
Kugira ngo ubashe gukora ingendo mu modoka zitandukanye za Volkswagen zirimo Polo, Passat na Teramont bigusaba kubanza gushyira muri telefoni yawe yaba ikoresha Android cyangwa iOS, ‘application’ ya ‘Move’.
Usabwa kubanza gufungura konti ukoresheje e-mail cyangwa nimero yawe ya telefoni (Sign up), ubundi gahita winjiramo (Log in).
Mbere y’iki gitaramo uyu muhanzi arahura n’abantu banasangire mu mugoba bise ""Meet and Greet"" kuri uyu wa Kane tariki 27 Gashyantare 2020 kuri Marriott Hotel ahaba hacurangira itsinda rya Nep Djs kwinjira bikaza kuba ari ubuntu kuri buri wese ubyifuza.
Ni umugoroba wahura n’uyu muhanzi mukifotozanya mukanasangira mbere yuko igitaramo nyiri izina kiba.
",https://m.igihe.com/imyidagaduro/article/uko-mr-eazi-yabereye-ikiraro-joeboy-ugiye-gutaramira-mu-rwanda,Opinion
Itorero New Life Bible Church ryateguye igiterane cyizitabirwa n’abashumba bakomeye muri Afurika,"Buri mwaka itorero New Life Bible Church ritegura igiterane gikomeye kandi kiri ku rwego mpuzamahanga cyiswe Refresh Africa Conference.
Buri mwaka itorero New Life Bible Church ritegura igiterane gikomeye kandi kiri ku rwego mpuzamahanga cyiswe Refresh Africa Conference.
Ni igiterane kiba gikubiyemo inyigisho zo guhemburwa k’umugabane wa Afurika ndetse no kuramya Imana kugira ngo habeho ubutumwa bw’impemburo.
Muri 2020, iki giterane giteganyijwe kubera kuri New Life Bible church guhera tariki ya 8 kugeza ku itariki ya 15 Gashyantare 2020.
Mu kiganiro yagiranye n’itangazamakuru kuri uyu wa Kabiri, Rev Dr Charles Mugisha Umuyobozi Mukuru wa Africa New Life Ministries na New Life Bible Church yavuze ko igiterane cy’uyu mwaka gifite umwihariko w’uko abantu bazahabwa inyigisho z’impemburo hagamijwe kugira umutwaro wo guhembura Afurika.
Yavuze ko hazabaho ibihe byihariye byo kuramya Imana byimbitse hifashishijwe abaramyi biteguye kandi bagiye kujya mu mwiherero ari nako barushaho gusenga kugira ngo hazabeho guhembuka byuzuye binyuze mu kuramya Imana.
Uyu mushumba kandi yavuze ko hatumiwe abakozi b’Imana batandukanye barimo Pasiteri Lincoln Serwaga ukorera ivugabutumwa mu Bwongereza uyu akaba ari mu bashumba bakomeye ndetse bajyanye ivugabutumwa ku byanyafurika bari muri diaspora.
Hari kandi abandi bavugabutumwa barimo Pasiteri James Kato,Pasiteri Chris Rue,Pasiteri Jide Laore,Pasiteri Ryan Holladay,ndetse na Pasiteri Charles Mugisha ari na we uzakira aba bakozi b’Imana.
Refresh Africa Conference ni igiterane kimaze imyaka itanu kiba, nkuko bitangazwa n’ubuyobozi bukaba buvuga ko cyahembuye imitimba ya benshi muri iyo myaka yose yewe ngo hari n’ubuhamya butandukanye bugaragaza ko hari n’abakize indwara.
",https://m.igihe.com/imyidagaduro/article/itorero-new-life-bible-church-ryateguye-igiterane-refresh-africa-conference,Opinion
Abahanzi bakomeye basusurukije abanya-Rubavu mu gitaramo cya Tour du Rwanda (Amafoto),"Abahanzi bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg na Bruce Melodie bashimishije abanya-Rubavu mu gitaramo cya Tour du Rwanda.
Abahanzi bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg na Bruce Melodie bashimishije abanya-Rubavu mu gitaramo cya Tour du Rwanda.
Ni igitaramo cyabaye kuri uyu wa Gatatu tariki 26 Gashyantare 2020, nyuma yisiganwa rya Tour du Rwanda 2020 ryavaga mu karere ka Rusizi-Rubavu aho Natnael Tesfatsion ukomoka muri Erythrée yegukanye ka agace akoresheje amasaha atanu, iminota 34 n’amasegonda 46, agahita anafata umwanya wa mbere ku rutonde rusange.
Iki gitaramo cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel. Cyari cyitabiriwe n’umubare munini w’abakunzi b’umuziki biganjemo cyane cyane urubyiruko.
Cyahuriyemo abahanzi batandukanye bakomeye aho ku rubyiniro habanjeho abanyamerika Rob Drabkin washimishije benshi mu ndirimbo yaririmbwaga kera n’abana ivuga ngo ‘Mbe Kanyamanza keza’ yanzika n’izindi ze yicurangira guitar, ibintu byanejeje abatari bake.
Yakurikiwe n’umuraperi S-Wrap nawe wishimiwe cyane, uyu azwi cyane mu Rwanda kubera Remix y’indirimbo ya Igor Mabano bahuriyemo y’iyitwa ‘Back’.
Aba bakurikiwe na Nel Ngabo washimishije abari bitabiriye mu ndirimbo ze zitandukanye zirimo ‘Byakoroha’, ‘Why’, ‘Nzahinduka’ ageze ku yitwa ‘Ya motema’ ahamagara Platini wahoze muri Dream Boyz ubu wiyise P, aba ari nayo asorezaho.
Davis D uri mu bahanzi bakunzwe nawe yashimishije abari bitabiriye iki gitaramo mu ndirimbo ze zitandukanye zirimo ‘Biryogo’, ‘Soso’, ‘Like You’ yahuriyemo na Seyn na Kevin Kade, ‘Sexy’ asoreza kuri Dede yahagurukije benshi.
Uyu muhanzi akimara gusoza kuyiririmba yahise ava ku rubyiniro ariko abantu bakavugira mu matamatama ko bibaye byiza yayisubiramo, cyane ko iri mu zigezweho mu Rwanda cyane mu rubyiruko ari narwo rwinshi rwari rwitabiriye.
Yakurikiwe na Igor Mabano waririmbye indirimbo ze zitandukanye zirimo ‘Back’, ‘Iyo Utegereza’, ‘Dear Mashuka’ yafashijwemo na Rob Drabkin n’izindi.
Bulldogg niwe wakurikiye uyu muhanzi, yishimirwa bikomeye mu bihangano bye bitandukanye. Yaririmbye indirimbo ze zirimo ‘Cinema’, ‘Nk’umusaza’, ‘Kaza Roho’ na ‘Mpe Enkoni’.
Bruce Melodie wakurikiye uyu muraperi yinjiriye ku rubyiniro mu ndirimo yise ‘Ndumiwe’ ahita yanzika n’izindi zirimo ‘Fresh’ igezweho muri iki gihe, ‘Ikinya’, ‘Katerina’ asoreza kuri ‘Kungola’ yahagurukije abantu hafi ya bose bari bitabiriye.
Bruce Melodie yakurikiwe na Butera Knowless waje ku rubyiniro imvura isa n’ishaka kugwa ariko nawe yishimirwa mu bihangano bitandukanye ahamya ibigwi nk’umwe mu bategarugori bafite izina rikomeye kandi bamaze igihe kinini mu muziki.
Yaririmbye indirimbo zitandukanye zirimo ‘Baramushaka’, ‘Yuda’, ‘Sweet Mutima’, ‘Nkoraho’ asoreza kuri ‘Day to Day’. Buri ndirimbo yose yaririmbye yafashwaga n’abana, ndetse gututumba kw’imvura kwabaye nk’ukuvaho n’ibijojoba byayo birashira maze abantu babyina birekuye.
King James niwe wasoje iki gitaramo yishimirwa by’ikirenga kurusha abandi bose bari bamubanjirije.
Uyu musore umaze igihe kinini ari umwe mu bafite igikundiro, yaririmbye indirimbo ze zitandukanye ahereye ku yitwa ‘Rasta’, ‘Agatimatima’, ‘Abo Bose’, ‘Ayo arya ni ayanjye’ yagezeho agahamagara ku rubyiniro Bulldogg bayihuriyemo akaza akamufasha.
King James yashyize ubushyuhe mu bari bitabiriye iki gitaramo ubwo yanzikaga n’indirimbo zibyinitse zirimo ‘Kuko turi kumwe’, ‘Umuriro watse’, ‘Ganyobwe’ ndetse na ‘Ndagutegereje cyane’ yasorejeho.
Muri iki gitaramo hari umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
By’umwihariko hatangiwemo ubutumwa bujyanye no kwirinda indwara ya Coronavirus imaze iminsi ihitana abantu mu bice bitandukanye by’Isi by’umwihariko mu Bushinwa cyane ko ari naho yatangiriye.
Biteganyijwe igitaramo nk’iki kiza kubera no mu karere ka Musanze mu Majyaruguru kuri uyu we Kane tariki 27 Gashyantare 2020 ndetse no mu Mujyi wa Kigali kuri uyu wa Gatandatu tariki ya 29 Gashyantare 2020 muri Kigali Car Free Zone.
",https://m.igihe.com/imyidagaduro/article/abahanzi-bakomeye-basusurukije-abanya-rubavu-mu-gitaramo-cya-tour-du-rwanda,Opinion
Abagura mbere amatike y’igitaramo cyo gushimira Cécile Kayirebwa bagabanyirijwe,"Abashinzwe gutegura igitaramo ‘Ikirenga mu bahanzi 2020’ cyo gushimira umuhanzi wabaye indashyikirwa mu kwimakaza umuco nyarwanda abinyujije mu ndirimbo, bagabanyirije ibiciro abari kugura amatike mbere y’igitaramo.
Abashinzwe gutegura igitaramo ‘Ikirenga mu bahanzi 2020’ cyo gushimira umuhanzi wabaye indashyikirwa mu kwimakaza umuco nyarwanda abinyujije mu ndirimbo, bagabanyirije ibiciro abari kugura amatike mbere y’igitaramo.
Uyu mwaka, Cécile Kayirebwa azashimirwa mu gitaramo “Ikirenga mu bahanzi“ giteganyijwe tariki ya 8 Werurwe 2020, mu birori bizabera muri Kigali Conference and Exhibition Village (KCEV) hahoze hitwa Camp Kigali.
Kugeza ubu amatike ari kugura 20000 frw,10000 frw na 5000 frw ku batabashije kuyagura bifashishije Airtel.
Kugeza ubu amatike ari gucururizwa ahantu hatandukanye harimo ahakorera Serivise za Airtel muri Kigali nka Remera ku cyicaro gikuru , Nyabugogo na Nyamirambo.
Aya matike kandi agurirwa muri Camellia ku Gisimenti, UTC, CHIC na KBC, Simba Supermarket, no muri T2000 ahakorera Monaco, I Nyarutarama kuri Tenis Club, Simba yo mu Mujyi na Blues Coffee ndetse no muri gare yo mu Mujyi.
Ku bantu bari kugura amatike bakoresheje Airtel Money, itike igura ibihumbi 20 000Frw yashyizwe kuri 18000Frw mu gihe iya 10 000Frw iri kugura 9000Frw. Naho iya 5000Frw ikagura ibihumbi 4000Frw.
Uzagura tike kumunsi w’igitaramo Kwinjira mu myanya y’icyubahiro ni ukwishyura tike ya 25000 Frw (VVIP), mu gihe ahasanzwe azaba ari 15000 Frw (VIP) ndetse na 10000 Frw ahasigaye hose.
Ni ku nshuro ya mbere hagiye gutangwa ishimwe ku muhanzi watoranyijwe nk’Ikirenga mu Bahanzi abikesha mu kwimakaza no guteza imbere ‘umuco nyarwanda abinyujije mu buhanzi.
Iki gitaramo kizitabirwa n’abahanzi barimo Muyango, Mariya Yohani, Mani Martin, Sentore Jules, Karasira Clarisse, Itorero Ibihame by’Imana, Mushabizi n’Ababeramuco.
",https://m.igihe.com/imyidagaduro/article/abagura-mbere-amatike-y-igitaramo-ikirenga-mu-bahanzi-cyo-gushimira-cecile,Opinion
Joeboy watumiwe muri Kigali Jazz Junction yageze mu Rwanda,"Umuhanzi wo muri Nigeria Joseph Akinfenwa Donus umaze kwamamara nka Joeboy yageze mu Mujyi wa Kigali aho ategerejwe mu gitaramo cya Kigali Jazz Junction gisoza Gashyantare 2020.
Umuhanzi wo muri Nigeria Joseph Akinfenwa Donus umaze kwamamara nka Joeboy yageze mu Mujyi wa Kigali aho ategerejwe mu gitaramo cya Kigali Jazz Junction gisoza Gashyantare 2020.
Mu ijoro ryo kuri uyu wa Gatatu tariki 26 Gashyantare 2020 nibwo Joe Boy yageze ku Kibuga Mpuzamahanga cy’Indege cya Kigali i Kanombe.
Igitaramo cya Kigali Jazz Junction giteganyijwe ku wa Gatanu tariki 28 Gashyantare 2020. Cyatumiwemo Joeboy uzafatanya na Davis D ugezweho muri iyi minsi kubera indirimbo ye “Dede” na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga.
Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?” na ""Ibanga"" aherutse gushyira hanze.
Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B.
Uyu musore w’imyaka 22, yavukiye mu Mujyi wa Lagos muri Nigeria ku wa 21 Gicurasi 1997, akaba ari umwanditsi n’umuririmbyi. Abarizwa mu nzu ifasha abahanzi ya Gorilla Sauce Ent. Banku Music.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy yageze mu Rwanda abisikana n’Umuraperi Jidenna Theodore Mobisson [Jidenna] na we wo muri Nigeria uheruka kuhataramira tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
Amafoto: Umurerwa Delphin
",https://m.igihe.com/imyidagaduro/article/joeboy-watumiwe-muri-kigali-jazz-junction-yageze-mu-rwanda,Opinion
James na Daniella n’abo bazafatanya bahishuye aho bageze imyiteguro y’igitaramo “Mpa Amavuta Live Concert”,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella bateguye igitaramo gikomeye kizabera muri Kigali Arena.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella bateguye igitaramo gikomeye kizabera muri Kigali Arena.
Kuri uyu wa Gatatu tariki 26 Gashyantare 2020 ahazabera iki gitaramo habereye ikiganiro n’abanyamakuru bari kumwe na bamwe mu bahanzi bazabafasha barimo; Kavutse Olivier, Maya Fabrice, Papi Clever, Ben Serugo na Nkomezi Prosper.
Aba bahanzi bose bijeje abanyamakuru kuzakorera abakunzi babo igitaramo cy’amateka.
James asubiza umunyamakuru wari umubajije niba atari igitaramo cy’abashakanye gusa yagize ati ”Kuba abakundana ari bo bazacyitabira ni agace gato, ni igitaramo cyo kuramya no guhimbaza Imana, nutarubatse agomba kuzaza kwiga kuko kizanamurikirwamo album ibyo byose bireba n’abatubatse.”
James yavuze ko iki gitaramo kizatangira saa cyenda z’amanywa aho imiryango izaba ifunguye saa munani z’amanywa, saa munani n’igice kugeza saa cyenda bazaba bari gusenga, saa cyenda umuhanzi wa mbere azaba ageze ku rubyiniro kuko igitaramo kizarangira saa moya z’umugoroba.
Maya Fabrice mu kiganiro n’abanyamakuru yashimiye Imana ko igitaramo cya mbere cya James na Daniella kigiye kubera muri Kigali Arena.
Ari James na Daniella cyangwa abahanzi bazafatanya bavuze ko imyiteguro y’iki gitaramo bayigeze ku musozo ku buryo biteguye kuzashimisha abazitabira iki gitaramo.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana, bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
",https://m.igihe.com/imyidagaduro/article/james-na-daniella-n-abo-bazafatanya-bahishuye-aho-bageze-imyiteguro-y-igitaramo,Opinion
Abazitabira igitaramo cya Kigali Jazz Junction bakoresheje Move bagabanyirijwe ibiciro by’ingendo ,"Abazitabira igitaramo cya Kigali Jazz Junction cyatumiwemo umuhanzi wo muri Nigeria Joseph Akinfenwa Donus umaze kwamamara nka Joeboy bakoresheje imodoka z’uruganda rwa Volkswagen, zikora mu buryo bwa Move bamaze kugabanyirizwa ibiciro by’ingendo.
Abazitabira igitaramo cya Kigali Jazz Junction cyatumiwemo umuhanzi wo muri Nigeria Joseph Akinfenwa Donus umaze kwamamara nka Joeboy bakoresheje imodoka z’uruganda rwa Volkswagen, zikora mu buryo bwa Move bamaze kugabanyirizwa ibiciro by’ingendo.
Igitaramo cya Kigali Jazz Junction iteganyijwe ku wa Gatanu tariki 28 Gashyantare 2020 izaririmbamo umunya Nigeria Joeboy, Davis D na Niyo Bosco.
Abategura iki gitaramo bamaze gutangaza ko buri muntu uzakitabira akoresheje Move Ride azagabanyirizwa 10% y’amafaranga y’urugendo.
Uburyo bwa ‘Move’ bufasha abakeneye gutega imodoka zarwo mu Mujyi wa Kigali, bakishyura bitewe n’intera bagenze.
Kugira ngo ubashe gukora ingendo mu modoka zitandukanye za Volkswagen zirimo Polo, Passat na Teramont bigusaba kubanza gushyira muri telefoni yawe yaba ikoresha Android cyangwa iOS, ‘application’ ya ‘Move’.
Usabwa kubanza gufungura konti ukoresheje e-mail cyangwa nimero yawe ya telefoni (Sign up), ubundi gahita winjiramo (Log in).
Iyo birangiye uhabwa umwanya wuzuzamo aho uherereye n’aho wifuza kujya, ubundi bakakwereka ubwoko bw’imodoka zihari n’ikiguzi cy’urugendo bigendana bitewe n’ubwoko bw’imodoka ukeneye n’intera ushaka kugenda, wowe ukihitiramo iyo ushaka.
Urugendo rwishyurwa ku munota cyangwa ibilometero, kandi mu kwishyura hifashishwa amafaranga yoherezwa kuri telefoni igendanwa cyangwa ikarita ya banki. Ku munsi abasaga 120 bakoresha ‘Move Ride’ mu ngendo zabo zitandukanye.
Muri iki gitaramo cya Jazz Junction hazataramira Davis D ugezweho muri iyi minsi kubera indirimbo ye “Dede” ndetse na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga.
Kuri ubu Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?”
Joeboy yatangiye kuririmba ubwo yari afite imyaka 16. Ku myaka 17 yakoze indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran, yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria.
Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy agiye kuza mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria uheruka gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
",https://m.igihe.com/imyidagaduro/article/abazitabira-igitaramo-cya-kigali-jazz-junction-bakoresheje-move-bagabanyirijwe,Opinion
Yvan Buravan yasabye RIB gukurikirana umutekamutwe wamwiyitiriye uri kwiba abantu,"Burabyo Yvan wamenyekanye cyane mu muziki w’u Rwanda nka Yvan Buravan kuri ubu uri kubarizwa ku mugabane w’u Burayi yasabye Ubugenzacyaha bw’u Rwanda gukurikirana umutekamutwe wamwiyitiriye akaba ari kwiba abantu.
Burabyo Yvan wamenyekanye cyane mu muziki w’u Rwanda nka Yvan Buravan kuri ubu uri kubarizwa ku mugabane w’u Burayi yasabye Ubugenzacyaha bw’u Rwanda gukurikirana umutekamutwe wamwiyitiriye akaba ari kwiba abantu.
Uyu mutekamutwe utaramenyekana ari kwifashisha imbuga nkoranyambaga yiyita Yvan Buravan ubundi akabwira abakunzi b’uyu muhanzi ko hari umushinga w’indirimbo ari gukorana na Diamond bityo akeneye ubufasha bwabo.
Uyu mutekamutwe abinyujije kuri Facebook yagize ati”Yvan Buravan ndabasuhuje kandi mbashimiye mbikuye ku mutima urukundo mukomeje kunyereka. Ariko ndamenyesha abafana banjye bw’umwihariko abakunzi banjye ko mfitanye umushinga na Diamond none nkaba mbasaba inkunga”.
Uwo mutekamutwe yanashyizeho nimero za telefone, asaba abamukurikira kumwoherereza ubufasha.
Uyu muhanzi akimara kubona ubu butumwa yahise abimenyesha Ubugenzacyaha bw’u Rwanda abasaba ko umuntu uri gukoresha iyi nimero yakurikiranwa cyane ko yamwiyitiriye kandi akomeje kwiba abantu ibyabo.
Yagize ati ""Niba ari MTN cyangwa RIB ndabasaba kunkiza iyi nimero n’uyikoresha kuko si njyewe, nagiye numva inkuru nyinshi mbi z’abibeshye ko ari njyewe uyikoresha.""
Yvan Buravan ari ku mugabane w’Uburayi nyuma yuko tariki 14 Gashyantare 2020 yataramiye muri Suède, nyuma y’igitaramo akaba yarakomeje gahunda ze bwite mbere yuko agaruka mu Rwanda.
Yvan Buravan yasabye RIB gukurikirana umutekamutwe wamwiyitiriye
IF IT'S @MTNRwanda or @RIB_Rw help me out with that number and its owner please! It is not me, and I have heard alot of bad stories, that happen to people that think it is the real ""Yvan Buravan"" pic.twitter.com/dgSzfyyigP
— Yvan Buravan (@buravan250) February 25, 2020
",https://m.igihe.com/imyidagaduro/article/yvan-buravan-yasabye-rib-gukurikirana-umutekamutwe-wamwiyitiriye-uri-kwiba,Opinion
TMC yerekeje muri Leta Zunze Ubumwe za Amerika,"Mujyanama Claude uzwi nka TMC wo mu itsinda rya Dream Boys ku mugoroba wo kuri uyu wa Kabiri tariki 25 Gashyantare 2020 yerekeje muri Leta Zunze Ubumwe za Amerika bibyutsa amarangamutima y’abatekereza ko agiye ubutazagaruka akaba atumye itsinda rigiye gusenyuka.
Mujyanama Claude uzwi nka TMC wo mu itsinda rya Dream Boys ku mugoroba wo kuri uyu wa Kabiri tariki 25 Gashyantare 2020 yerekeje muri Leta Zunze Ubumwe za Amerika bibyutsa amarangamutima y’abatekereza ko agiye ubutazagaruka akaba atumye itsinda rigiye gusenyuka.
Kuva mu minsi ishize umwuka wagiye uba mubi mu itsinda rya Dream Boys, abakurikiranira hafi iby’umuziki bagahamya ko iri tsinda riri mu marembera.
Uyu mwuka wazamutse ubwo TMC yari amaze kumurika igitabo cy’ubushakashatsi yari yarakoze arangiza icyiciro cya gatatu cya Kaminuza. Iki gihe mu kiganiro na IGIHE yavuze ko yifuza gukomeza amasomo ye ariko byaba byiza akiga hanze y’u Rwanda.
Nyuma y’aya magambo abantu banyuranye batangiye kubona ko abagize Dream Boys badahuje intego ndetse bitizwa umurindi nuko nyuma buri wese muri iri tsinda yatangiye kwikorana umuziki ku giti cye.
Platini yahinduye izina yitwa P uyu akaba yarasohoye indirimbo zinyuranye wenyine atari kumwe na TMC mu gihe n’undi nawe hari izo yakoze wenyine.
Muri iyi minsi Platini ari kugaragara wenyine mu kazi ka Tour du Rwanda aho ari gukorana na CANAL+ benshi bari batangiye kwibaza igihatse ibi byose.
 Kugeza ubu TMC yamaze kwerekeza muri Leta Zunze Ubumwe za Amerika, hakaba hari n’amakuru ahamya ko uyu muhanzi atazagaruka mu Rwanda ukundi ahubwo agiye gushaka uko yakomerezayo amasomo ye.
Icyakora ubwo yahagurukaga i Kanombe TMC yagiranye ikiganiro kigufi na IGIHE ashimangira ko agiye muri Amerika ariko atagiye burundu.
Uyu muhanzi yagize ati” Ngiye muri Amerika muri gahunda zanjye, mugenzi wanjye Platini arabizi yewe ntanikibazo na kimwe gihari.”
Yakomeje agira ati” Gahunda zanjye nizirangira nzagaruka kandi si cyera, wenda bizanafata icyumweru kimwe.”
Gusa nubwo TMC avuga ko atagiye guhera muri Amerika ku mbuga nkoranyambaga benshi siko babifata bitewe nuko umwuka wari uhagaze mu itsinda.
Dream Boys ni itsinda ry’umuziki rigizwe n’abasore babiri aribo Mujyanama Claude uzwi nka TMC ndetse na Nemeye Platini wamenyekanye nka Platini.
Aba basore bamaze imyaka irenga icumi bakorana umuziki bakunzwe mu ndirimbo zinyuranye cyane ko bafite album zirenga esheshatu zose zamaze gusohoka ndetse bamurikiye abakunzi babo.
Ibitekerezo bya benshi birahamya ko TMC agiye ubutazagaruka
 Nicyo bivuzee!!!KGl back soon👌✌
A post shared by  TMC (@tmcdreamboyz) on Feb 25, 2020 at 9:27am PST
",https://m.igihe.com/imyidagaduro/article/tmc-yavuze-ku-rugendo-rwe-muri-leta-zunze-ubumwe-za-amerika,Opinion
Niyo Bosco yashimiye Adrien Misigaro wamufashije gukora indirimbo “Ibanga”,"Niyo Bosco wasohoye indirimbo nshya yise “Ibanga” yashimiye bikomeye Misigaro Adrien wamufashije mu ikorwa ry’iyi ndirimbo.
Niyo Bosco wasohoye indirimbo nshya yise “Ibanga” yashimiye bikomeye Misigaro Adrien wamufashije mu ikorwa ry’iyi ndirimbo.
Uyu muhanzi ukomeje kwigarurira imitima ya benshi mu kiganiro na IGIHE yagize ati” Ndashimira Adrien Misigaro, ku bufasha yampaye mu ikorwa ry’iyi ndirimbo yaramfashije ndamushimira cyane.”
Uyu muhanzi ntabwo nyigeze atangaza ubwoko bw’impano Misigaro yamuhaye.
Niyo Bosco yongeye gusaba Abanyarwanda kumukundira impano afite mu muziki aho kumugirira impuhwe kubera ikibazo afite cyo kuba afite ubumuga bwo kutabona.
Ati” Ndabasaba ko bakumva ibihangano byanjye bagakunda impano yanjye ntibankundire ibindi cyangwa ngo bumve ko bankunze kubera impuhwe z’ikibazo mfite.”
Adrien Misigaro washimiwe cyane na Niyo Bosco ni umuhanzi w’indirimbo zo kuramya no guhimbaza Imana utuye muri Leta Zunze Ubumwe za Amerika.
Indirimbo “Ibanga” ya Niyo Bosco ikubiyemo ubutumwa bukangurira abantu kugira ibanga, agaragazamo ingaruka zikunze kuba ku bantu batarigira.
Mu nyikirizo y’iyi ndirimbo uyu muhanzi agira ati”Ibanga ni igihamya cyemeza ko uri umwizerwa, kugira ibanga nibyo bishimangira ubupfura bwawe. Uko waba uri kose utagira ibanga amagambo uvugwa niyo menshi kurusha ayo avuga! Jya uvuga uziga […].”
Niyokwizerwa Bosco wamenyekanye nka Niyo Bosco ni umusore w’imyaka 20 y’amavuko ukora umuziki ariko afite ubumuga bwo kutabona.
Iyi ndirimbo ye nshya mu buryo w’amajwi yakorewe muri Uno Record ikorwa na Producer witwa Santana mu gihe amashusho yayo yafashwe akanatunganywa na Bagenzi Bernard uri mu bagezweho muri iyi minsi.
Ikiganiro na Niyo Bosco washimiye bikomeye Adrien Misigaro wamufashije mu ndirimbo ""Ibanga""
Indirimbo ""Ibanga"" Niyo Bosco aherutse gushyira hanze
",https://m.igihe.com/imyidagaduro/article/niyo-bosco-yashimiye-adrien-misigaro-wamufashije-gukora-indirimbo-ibanga,Opinion
Miss Nishimwe Naomie yasubije abamwibasiye kubera amanota yagize mu kizamini cya Leta,"Nyuma y’uko amanota y’ibizamini bisoza amashuri yisumbuye agiye hanze, ku mbuga nkoranyambaga benshi bibasiye Nyampinga w’u Rwanda mu 2020 Nishimwe Naomie bamunenga kugira amanota make.
Nyuma y’uko amanota y’ibizamini bisoza amashuri yisumbuye agiye hanze, ku mbuga nkoranyambaga benshi bibasiye Nyampinga w’u Rwanda mu 2020 Nishimwe Naomie bamunenga kugira amanota make.
Uyu mukobwa yatorewe kuba Nyampinga w’u Rwanda mu mpera z’icyumweru gishize yambikwa ikamba mu birori byabereye mu Intare Conference Arena, asimbura Nimwiza Meghan.
Impamvu yo kwibasira uyu mukobwa ni uko ubusanzwe byari bimaze kumenyerwa ko benshi muri ba Nyampinga b’u Rwanda batsindaga ibizamini bya leta ku manota yo hejuru, ariko we yagize 13 mu Mibare, Ubukungu n’Ubumenyi bw’Isi.
Mu kiganiro Amahumbezi kuri Radiyo Rwanda, Nishimwe Naomie yabajijwe icyo avuga ku bantu bamunenze ko yagize amanota make mu kizamini cya leta.
Ati “Ntabwo ushobora kubuza abantu kuvuga, hari n’igihe wakora ibyiza n’ubundi bakavuga. Njye rero ubu ndi kureba ibikorwa byanjye nta kindi nitayeho […] biriya ni ahahise hanjye ubu ndi kubaho by’aka kanya, ndi kureba ubuzima ndi kubaho aka kanya.”
Abajijwe uko yakiriye amanota yagize, Nishimwe yavuze ko nawe atashimishijwe n’uko yitwaye mu bizamini bya leta gusa ko yabikoze nyuma y’igihe ahuye n’uburwayi bukomeye ku buryo ashimira Imana kuba akiriho.
 Ati “Uko mwabibonye nanjye niko nabibonye, sinishimiye amanota nagize, si impamvu ngiye gutanga ariko ubuyobozi bw’ikigo cyanjye burabizi. Umwaka nakozemo ikizamini ni umwaka narwayemo cyane nubwo ariko na none ntabigira impamvu. Byibuza ndashima Imana ko nkiriho.”
Nishimwe Naomie yigaga muri Glory Secondary School, yarangije mu mwaka wa 2019 mu ishami rya MEG.
Uyu mukobwa wegukanye ikamba rya Miss Rwanda mu 2020 muri uyu mwaka wa 2020 yari yiyamamarije mu Mujyi wa Kigali agaragaza umushinga wo kurwanya ukwigunga mu banyarwanda.
Ubuzima bwa Miss Nishimwe Naomie ku ishuri aho yigaga 
",https://m.igihe.com/imyidagaduro/article/miss-nishimwe-naomie-yasubije-abamwibasiye-kubera-amanota-yagize-mu-kizami-cya,Opinion
Senderi Hit na Intore Tuyisenge basohoye indirimbo bakoze mu rurimi rw’Ikirashi ,"Abahanzi babiri bavuka mu Karere ka Kirehe aribo Senderi Hit na Intore Tuyisenge basohoye indirimbo iririmbwe mu rurimi shami ruzwi nk’Ikirashi mu rwego rwo kumenyekanisha uru rurimi banarurinda kuzimira.
Abahanzi babiri bavuka mu Karere ka Kirehe aribo Senderi Hit na Intore Tuyisenge basohoye indirimbo iririmbwe mu rurimi shami ruzwi nk’Ikirashi mu rwego rwo kumenyekanisha uru rurimi banarurinda kuzimira.
Iyi ndirimbo bayisohoye kuri uyu wa Gatanu tariki 21Gashyantare 2020 ubwo hizihizwaga umunsi mpuzamahanga w’ururimi kavukire. Uyu munsi ukaba warizihirijwe mu Karere ka Kirehe ahahawe umwanya ururimi shami rw’ikinyarwanda rukoreshwa na bamwe mu baturage bo mu Karere ka Kirehe ruzwi nk’Ikirashi.
Abaturage bakoresha uru rurimi bahawe umwanya baganira banabyina imbyino zitandukanye ziririmbwe muri uru rurimi rw’ururashi. Abaturage bahimbawe cyane nyuma yo kumva ko abahanzi babiri bakomoka muri aka Karere babakoreye indirimbo bise Ikirashi aho bafatanyije nabo mu kuyibyina.
Senderi yavuze ko iyi ndirimbo bayikoze bagira ngo bashimire leta ku iterambere imaze kugeza ku baturage bavuga ikirashi.
Yagize ati “Mbere 1994 abaturage bavuga Ikirashi bari babayeho nabi bamwe barwaye imvunja ibirenge bikitambika none ubu batujwe mu midugudu bahabwa agaciro ntabwo bakibayeho nka mbere.”
Yongeyeho ati “Ikindi twayikoze kubera uyu munsi mpuzamahanga w’ururimi kavukire kugira ngo abantu bareke kwibagirwa indimi zacu gakondo.”
Yavuze ko gufata amafaranga yabo bakayasohoramo indirimbo ari ukugira ngo bakomeze guteza imbere uru rurimi kugira ngo rwoye kuzima ahubwo abantu bakomeze baruvuge.
Intore Tuyisenge we yavuze ko bakimara kumenya ko uyu munsi mpuzamahanga uzizihirizwa mu Karere ka Kirehe barebye umusanzu batanga bagasanga bakwiye gukora indirimbo ishishikariza abantu gukomeza kwibuka ururimi rw’Ikirashi.
Ati “Iyo ururimi rutabungabunzwe rurazimira, njye na Senderi twahisemo rero gukora iyi ndirimbo kugira ngo turusigasire. Iyo tuvuze Ikirashi bimfasha kwibuka abakurambere bacu muri aka Karere tuvukamo kuko nirwo bavugaga nubwo twe tutagize amahirwe yo kurumenya neza.”
Tuyisenge yavuze ko bagiye kongera imbaraga mu kurusakaza kugira ngo rumenyekane cyane. Yavuze ko kuri ubu inyinshi mu ndirimbo ze azajya agerageza agashyiramo amagambo make y’ururimi rw’Ikirashi.
Abakuze bakoresha ururimi rw’Ikirashi bafite agahinda baterwa nuko abato batagishaka kurumenya ngo kuko ku ishuri batarukoresha bakibaza uburyo nibasaza ruzakendera bikabababaza.
IGIHE yaganiriye na bamwe mu barukoresha batubwira amagambo amwe namwe n’ibisobanuro byayo mu Kinyarwanda.
Gusuhuzanya mu Kirashi iyo ari mu gitondo bakoresha ‘Murayire ge, haba hacyeye bagakoresha ‘Aganda’ cyangwa ‘Musibire ge’ kubwira umuntu uti “Amakuru ki uvuga Agandi shi, Mwiriwe mute bavuga Mwasiba kurungi. Iyo ushaka kubwira umuntu uti uvuye he bakoresha Waruga hi, muryoherwe ni Munuriwe.
Ibice by’umubiri nk’izuru ryitwa Enyindo, ukutwi ni ugutwi, irisho ni ijisho, urutoki rw’insina ni Engemu, amasaka yitwa umugusha, amashaza akitwa ubushaza, ibishyimbo byitwa ibiharage, ibitoki ni ibitiki ihene ni Embuzi, inka ni Ente.
",https://m.igihe.com/imyidagaduro/article/senderi-hit-na-intore-tuyisenge-basohoye-indirimbo-bakoze-mu-rurimi-rw-ikirashi,Opinion
Young Grace yavuze impamvu yabatirishije umwana we muri Kiliziya Gatolika kandi asengera mu rindi dini,"Abayizera Marie Grace wamenyekanye nka Young Grace muri Hip Hop y’u Rwanda, mu minsi ishize yabatirishije umwana we mu Kiliziya Gatolika bitera urujijo abasanzwe bakurikira uyu muraperikazi uzwiho kuba asengera mu itorero ryitwa “River of Joy and Hope Ministries”.
Abayizera Marie Grace wamenyekanye nka Young Grace muri Hip Hop y’u Rwanda, mu minsi ishize yabatirishije umwana we mu Kiliziya Gatolika bitera urujijo abasanzwe bakurikira uyu muraperikazi uzwiho kuba asengera mu itorero ryitwa “River of Joy and Hope Ministries”.
Ku Cyumweru tariki 23 Gashyantare 2020 nibwo Young Grace yabatirishije umwana we Amata Anca Ae’eedah Ai ‘Diamante’ muri Kiliziya Gatolika mu Karere ka Rubavu.
Uku kubatirisha uyu mwana muri Kiliziya Gatolika kwa Young Grace kwateye urujijo abasanzwe bakurikirana uyu muhanzikazi cyane ko asanzwe ari umukirisitu usengera mu itorero riyoborwa n’umushumba Sultan Eric.
Ibi bigaragazwa n’uko mu Ukwakira 2019 uyu muhanzikazi yari yagiye guhesha umugisha umwana we mu itorero asengeramo.
Mu kiganiro na Young Grace yabwiye IGIHE ko we yahisemo kubatirisha umwana we muri Kiliziya Gatolika kuko nawe ariho yaherewe amasakaramentu.
Ati ""Namubatirishije muri Kiliziya Gatolika kuko mu rugo bose ni abakirisitu bo muri kiliziya kandi nanjye ndi umugatolika, muri “River of Joy and Hope Ministries” nsengerayo kuko ahantu hose bavuga Imana bemera Yezu nahasengera ariko ndi umugatolika wemewe.”
Mu Ukwakira 2012 Young Grace yari yinjiye muri Islam, ahita ahabwa izina rya Housna. Icyo gihe yatangaje ko yinjiye muri Islam nyuma y’inyigisho yahawe na bamwe mu nshuti ze bo muri iri dini akumva ziramunyuze akemera guhinduka.
Guhera mu 2016 uyu muraperikazi yaje kuva muri Islam ajya muri “River of Joy and Hope Ministries”.
",https://m.igihe.com/imyidagaduro/article/impamvu-young-grace-yabatirishije-umwana-muri-kiliziya-gatolika-asengera-river,Opinion
Miss Akacu Lynca yambitswe impeta n’umusore bamaze igihe bakundana ,"Miss Akacu Lynca wabaye igisonga cya kabiri muri Miss Rwanda mu 2015 yambitswe impeta n’umusore uzwi nka Guy Alain bamaze igihe mu rukundo wamusabye ko yazamubera umugore undi nawe aremera.
Miss Akacu Lynca wabaye igisonga cya kabiri muri Miss Rwanda mu 2015 yambitswe impeta n’umusore uzwi nka Guy Alain bamaze igihe mu rukundo wamusabye ko yazamubera umugore undi nawe aremera.
Mu mpera z’icyumweru cyashize nibwo umusore witwa Guy Alain uririmba indirimbo zo kuramya no guhimbaza Imana yafashe icyemezo cyo kwambika impeta Miss Akacu Lynca amusaba ko yazamubera umugore.
Abinyujije kuri Instagram ye Guy Alain yagize ati ”Byabaye, nateye ivi musaba ko twakomezanya urugendo arabyemera! Niba muzi Lynca muzi uburyo ndi umusore w’umunyamugisha, niba munzi muzi ukuntu ndi umunyamugisha kugira Lynca, niba mutuzi twese, muzi uburyo ndi umunyamugisha kubana na Lynca muri ubu buzima. Ndagukunda Lynca.”
Guy Alain ni umwe mu bagize itsinda rya muzika riririmba indirimbo zo kuramya no guhimbaza “Alive and Freed”, amaze imyaka hafi ine bimenyekanye ko akundana na Miss Akacu Lynca.
Miss Akacu Lynca ufite imyaka 23, yabaye igisonga cya kabiri cya Miss Rwanda akurikiye Uwase Vanessa Raïssa wabaye igisonga cya mbere. Bombi bari bagaragiye Kundwa Doriane watowe nka Nyampinga w’u Rwanda mu 2015.
",https://m.igihe.com/imyidagaduro/article/miss-akacu-lynca-yambitswe-impeta-n-umusore-bamaze-igihe-bakundana,Opinion
USA: Harvey Weinstein wamamaye mu gutunganya filimi yahamijwe ibyaha byo gufata ku ngufu,"Urukiko rukuru rwo muri Leta ya New York muri Leta Zunze Ubumwe za Amerika, rwahamije Harvey Weinstein wamamaye mu gutunganya filimi muri Hollywood ibyaha byo gufata ku ngufu abagore n’abakobwa yakinishaga filimi.
Urukiko rukuru rwo muri Leta ya New York muri Leta Zunze Ubumwe za Amerika, rwahamije Harvey Weinstein wamamaye mu gutunganya filimi muri Hollywood ibyaha byo gufata ku ngufu abagore n’abakobwa yakinishaga filimi.
Urukiko rukuru rwo muri Leta ya New York rwamuhamije icyaha cyo mu rwego rwa mbere cyo guhatira imibonano yo mu kanwa, Miriam Harey wari umwungirije mu bijyanye no gutunganya filimi mu 2006.
Ni icyaha gihanishwa igihano kuva ku myaka itanu kugeza kuri 25 y’igifungo. Hari ikindi cyaha yahamijwe cy’umugore yafatiye muri Hotel y’i New York mu 2013 gihanishwa igihano kitari munsi y’imyaka ine.
Icyakora Weinstein w’imyaka 67 y’amavuko yahanaguweho ibindi byaha bitatu birimo bibiri bikomeye byo mu rwego rwa mbere byashoboraga gutuma afungwa burundu. Nyuma y’urubanza uwo mugabo yasubijwe mu buroko gufungwa by’agateganyo mu gihe ategereje isomwa ry’urubanza ku Itariki 11 Werurwe 2020.
Aracyakurikiranyweho ibyaha by’abagore babiri bo muri leta ya Los Angeles yafashe ku ngufu mu 2013. Abagore barenga 80 barimo ibyamamare mu gukina filimi n’abana bamusabaga ubufasha ngo abagire ibyamamare bashinja uyu mugabo kubakorera ihohoterwa rishingiye ku gitsina.
Gukurikiranwa k’uyu mugabo byatijwe umurindi n’ubukangurambaga bwiswe MeToo bukangurira abagore kujyana mu butabera abagabo bakomeye bitwaza icyo bari cyo bagahohotera abagore.
Weinstein yamenyakanye cyane muri filimi yiswe Pulp Fiction yo mu 1994 ivuga ku byaha by’ubujura, iyitwa The English Patient yo mu 1996 na Shakespeare in Love 1998 zombi zivuga ku rukundo.
Haleyi, wakoraga kuri imwe mu mateleviziyo Weinstein yavuze ko yamuhohoteye ubwo yamutumiraga mu nzu ye iri Manhattan. Yatanze ubuhamya avuga ko yamujyanye ku buriri akamwikubaho. Ni mu gihe Mann yavuze ko yamusuzuguraga cyane mu mubano wabo utarimo imibonano mpuzabitsina kugeza ubwo amufashe ku ngufu mu 2013.
Michelle Simpson Tuegel uhagarariye abahohotewe, mu rukiko yavuze ko yizeye ko n’abandi bagore barakomeza kuzana abakora ihohotera rishingiye ku gitsina mu nkiko.
Ati ""Imbaraga umuntu yaba afite zose turi mu bihe bishya. igihe cya #MeToo kije gutamaza abakoresha imbaraga bafite mu guhohotera abagore.""
Miriam Haley ubu ufite imyaka 42 y’amavuko avuga ko yahohotewe na Harvey ytwaje kumufasha kuguma mu kazi ke ko kumwungiriza. Yamufashe ku ngufu ku itariki 10 Nyakanga 2006.
",https://m.igihe.com/imyidagaduro/sinema/article/usa-harvey-weinstein-wamamaye-mu-gutunganya-filimi-yahamijwe-ibyaha-byo-gufata,Opinion
"Riderman, Social Mula na Marina basusurukije abitabiriye igitaramo bakoreye mu Bubiligi (Amafoto)","Abanyarwanda n’inshuti zabo batuye, biga cyangwa bakorera mu Bubiligi no mu nkengero zabwo, tariki ya 22 Gashyantare basusurukijwe n’abahanzi bakunzwe mu Rwanda barimo Marina, Social Mula na Riderman.
Abanyarwanda n’inshuti zabo batuye, biga cyangwa bakorera mu Bubiligi no mu nkengero zabwo, tariki ya 22 Gashyantare basusurukijwe n’abahanzi bakunzwe mu Rwanda barimo Marina, Social Mula na Riderman.
Aba bahanzi bacurangirwaga na DJ Princess Flor wavanze indirimbo mu buhanga asanzwe azwiho, afatanyije na Dj Toxxyk wari waturutse i Kigali.
Social Mula niwe wabanje ku rubyiniro, akurikirwa na Marina hasoza Riderman basusurukije abantu bakabakaba igihumbi bari bitabiriye iki gitaramo biganjemo urubyiruko rwari rwaturutse mu gihugu cy’Ububiligi n’ibindi bituranye.
Iki gitaramo cyatewe inkunga na RwandAir, inafite ibiro i Bruxelles mu Bubiligi aho ikorera ingendo eshatu mu cyumweru, Kigali-Bruxelles, Bruxelles-Kigali, kuwa Kabiri, kuwa Kane no kuwa Gatandatu.
RwandAir yakoresheje tombola y’itike y’indege yo gutembera mu bice 29 iyi kompanyi ikoreramo ingendo, yegukanywe na Teta Armella.
Gutera inkunga iki gitaramo kwa RwandAir, ni imwe mu nzira yo kwereka Abanyarwanda batuye i Burayi ibyiza by’iterambere ry’u Rwanda by’umwihariko iyi sosiyete ikora ubwikorezi bwo mu kirere.
Iki gitaramo cyateguwe na Team Production imenyereye gutegura ibitaramo no guha umwanya abahanzi b’Abanyarwanda n’abandi banyafurika baturuka hirya no hino, ngo bagaragaze injyana y’iwabo, itewe inkunga na RwandAir.
Iki gitaramo cyabereye ahitwa Birmingham Place, 112 Rue de Birmingham Straat, 1070 Anderlecht ku wa 22 Gashyantare 2020, cyatangiye guhera saa mbiri z’umugoroba kigeza mu gitondo.
Amafoto: Jessica Rutayisire
",https://m.igihe.com/imyidagaduro/article/riderman-social-mula-na-marina-basusurukije-abitabiriye-igitaramo-bakoreye-mu,Opinion
U Butaliyani: Umuntu wa karindwi yishwe na Coronavirus,"Ubuyobozi bw’u Butaliyani bwatangaje ko abantu barindwi aribo bamaze guhitanwa n’icyorezo cya Cronavirus, gikomeje guhitana benshi mu Bushinwa ariko cyageze no mu Burayi.
Ubuyobozi bw’u Butaliyani bwatangaje ko abantu barindwi aribo bamaze guhitanwa n’icyorezo cya Cronavirus, gikomeje guhitana benshi mu Bushinwa ariko cyageze no mu Burayi.
Ubuyobozi bw’u Butaliyani bwatangaje kuri uyu wa Mbere ko bwahagaritse amashuri, za kaminuza, inzu ndangamurage n’ibindi bikorwa bihuriza abantu hamwe nk’imikino y’umupira w’amaguru n’ibikorwa ndangamuco.
Ibiro ntaramakuru by’u Butaliyani, Ansa byatangaje ko umuntu wa karindwi yazize iyi ndwara, ikomeje kwibasira u Butaliyani bw’amajyaruguru.
Byatangajwe ko umuntu witabye Imana ari umugabo w’imyaka 80, wajyanwe mu bitaro mu cyumweru gishize mu mujyi wa Lodi, kubera indwara y’umutima nk’uko Reuters yabitangaje. Abaganga bavuga ko ashobora kuba yarandujwe Coronavirus n’undi murwayi.
Umubare w’abarimo guhitanwa n’iyi ndwara ukomeje kwiyongera, mu gihe umuntu wa mbere wahitanwe na Cornavirus mu Butaliyani yapfuye ku wa Gatanu.
Abayobozi bavuga ko mu Bushinwa abantu bamaze kwandura ari 77 269 naho abanduye hanze yabwo ni 2 271. Abamaze guhitanbwa nayo ni 2 596, barimo 33 bamaze kugwa mu mahanga.
Kugeza ubu abantu bamaze gukira ni 24 854.
",https://m.igihe.com/imyidagaduro/article/u-butaliyani-umuntu-wa-karindwi-yishwe-na-coronavirus,Opinion
Itorero ry’igihugu Urukerereza ryakiriye abanyempano 100 bashya,"Nyuma yo kuzenguruka igihugu hashakishwa abanyempano bashya bo kwinjira mu itorero ry’Igihugu Urukerereza bikarangira habonetse 151, kuri iki Cyumweru tariki 23 Gashyantare 2020 i Kabuga aho bari gukorera umwiherero, hatoranyirijwe 100 bamaze kwinjizwa muri iri torero.
Nyuma yo kuzenguruka igihugu hashakishwa abanyempano bashya bo kwinjira mu itorero ry’Igihugu Urukerereza bikarangira habonetse 151, kuri iki Cyumweru tariki 23 Gashyantare 2020 i Kabuga aho bari gukorera umwiherero, hatoranyirijwe 100 bamaze kwinjizwa muri iri torero.
Ijonjora ry’abanyempano ijana bazajya mu mwiherero w’Itorero Urukerereza ryabaye kuri iki Cyumweru i Kabuga aho bari bamaze iminsi mu mwiherero.
Bitunguranye umusaza w’imyaka 51 witwa Ntahontuye Jean Marie wo mu Murenge wa Cyumba mu karere ka Gicumbi ucuranga umuduri, yagaragaye mu bahataniraga kwinjira mu itorero ry’igihugu Urukerereza ndetse birangira anatsinze.
Mu itorero ry’Igihugu Urukerereza bashakaga abanyempano mu byiciro bitanu aribyo abakaraza, intore, abaririmbyi, abacurangisha ibikoresho gakondo n’imbyino z’abakobwa.
Aba banyempano 100 binjiye mu itorero ry’igihugu Urukerereza bari mu mwiherero w’iminsi itanu ugamije kubafasha gusobanukirwa icyerekezo cy’Itorero binjiyemo n’icy’Igihugu muri rusange, ukazasozwa ku wa Gatatu tariki 26 Gashyantare 2020.
Kuri uyu wa Mbere tariki 24 Gashyantare 2020 bari kumwe na Mutangana Steven uyobora ishami ry’Umuco muri Minisiteri y’Urubyiruko n’Umuco, basuye Urwibutso rwa Jenoside yakorewe Abatutsi ku Gisozi, banasura Ingoro y’amateka y’urugamba rwo guhagarika Jenoside yakorewe Abatutsi mu 1994.
",https://m.igihe.com/imyidagaduro/article/itorero-ry-igihugu-urukerereza-ryabonye-abanyempano-bashya-barimo-umusaza-w,Opinion
Ibidasanzwe byaranze Miss Nishimwe Naomie ubwo yigaga mu mashuri yisumbuye,"Nishimwe Naomie yambitswe ikamba rya Miss Rwanda 2020, izina ry’uyu mukobwa ryabaye ikimenyabose ritera ibyishimo abo mu muryango we inshuti n’abamumenyeye mu irushanwa, ku ishuri aho uyu mukobwa yize ho biba ibindi.
Nishimwe Naomie yambitswe ikamba rya Miss Rwanda 2020, izina ry’uyu mukobwa ryabaye ikimenyabose ritera ibyishimo abo mu muryango we inshuti n’abamumenyeye mu irushanwa, ku ishuri aho uyu mukobwa yize ho biba ibindi.
Nyuma yuko hamenyekanye Nyampinga w’u Rwanda 2020, twifuje kumenya uyu mukobwa guhera mu bwana maze biba ngombwa ko tujya ku ishuri aho yarangirije amashuri yisumbuye tugirana ikiganiro n’ubuyobozi bw’ikigo ndetse n’abanyeshuri babanye nawe.
Sibomana Alphonse, umuyobozi w’ishuri rya Glory Secondary School aho Nishimwe Naomie yize kuva mu wa kabiri w’amashuri yisumbuye kugeza arangije muri MEG (Maths-Economics-Geography) mu mwaka wa 2019, yabwiye IGIHE ko batatunguwe nuko uyu mukobwa yegukanye ikamba rya Miss Rwanda cyane ko ari umukobwa mwiza, uzi ubwenge kandi w’intangarugero mu myitwarire.
Yavuze ko Nishimwe ari umukobwa uzi kuvugira mu ruhame, bikaba imwe mu ndangagaciro zigishwa abanyeshuri babo kugira ngo bazagire icyo bigezaho mu buzima.
Yagize ati”Twe tugira Ministeri zitandukanye, harimo iy’umuco na siporo kenshi rero bakunda kugira amarushanwa y’abanyempano atuma abana bitinyuka bakagaragaza impano zabo, ishinzwe gutegura abanyeshuri kuzavamo abayobozi beza b’ejo hazaza iyi ikaba urebye ifasha abanyeshuri gutinyuka kuvugira mu ruhame, n’izindi. ”
Uyu muyobozi yavuze ko ubumenyi Nishimwe Naomie yakuye muri iri shuri aribwo bwamufashije no mu rugendo rwe rwo kuba Nyampinga w’u Rwanda.
Sibomana yabwiye IGIHE ko uyu mukobwa ubusanzwe imico ye yari nta makemwa ku ishuri cyane ko nta kosa yari yagafatiwemo iryo ariryo ryose ryari gutuma yatumwa nk’umubyeyi cyangwa akirukanwa.
Ati “Naomie yize hano kuva mu wa kabiri w’amashuri yisumbuye kugeza arangije, yari umukobwa uzwiho gusetsa cyane, nta makosa yakunze kumuranga mu buzima bwe bwo ku ishuri.”
Yavuze ko uyu mukobwa yari afite imyitwarire myiza ku buryo abarezi n’abanyeshuri bagenzi be babimukundiraga ndetse byatumye banamuba hafi mu rugendo rwe rwo kwiyamamariza kuba Nyampinga w’u Rwanda.
Mu bijyanye n’amasomo, umuyobozi w’iri shuri yavuze ko uyu mukobwa yatsindaga neza, ati” Dufite amanota tugenderaho twimura abanyeshuri, Naomie ntiyigeze asibira n’umunsi wa rimwe, urumva ko yatsindaga.”
Umuyobozi w’ikigo Nishimwe Naomie yizeho yavuze ko bakimenya ko uyu mwana ari muri Miss Rwanda bakanguriye abanyeshuri kumushyigikira yaba mu buryo bwo kumutora ndetse n’ubundi bwose bushoboka.
Isheja Ricky Junior uhagarariye abandi banyeshuri muri Glory Secondary School yabwiye IGIHE ko uyu mukobwa yari umuntu usetsa kandi uzi kubana n’abantu ku buryo ari umwe mu bari bishimiwe cyane mu kigo.
Ati “Nishimwe Naomie yari umukobwa ukunda gusetsa cyane, nimwiza cyane twamufataga nk’uwa mbere mu burang. Nibyadutunguye kuba yabaye Miss Rwanda.”
Umukundwa Keilla bucura bwo kwa Nishimwe Naomie na we wiga muri iki kigo mukuru we yanyuzemo, yabwiye IGIHE ko bishimiye cyane iyi ntsinzi.
Umukundwa wiga mu wa kane HEG (History-Economics -Geography) yavuze ko yaba mu rugo ndetse no ku ishuri bishimiye gutsinda kwa mukuru we wegukanye ikamba rya Miss Rwanda 2020.
Ku ishuri yigagaho Nishimwe Naomie azwi nk’umukobwa w’uburanga ariko usetsa cyane ku buryo abanyeshuri hafi ya bose bari bamuzi.
Nishimwe Naomie si we wa mbere wegukanye ikamba rya Miss Rwanda avuye muri iki kigo cya Glory Secondary School cyane ko mu 2015 havuye na Kundwa Doriane.
Usibye aba bakobwa begukanye ikamba rya Nyampinga w’u Rwanda ariko iki kigo kibitse andi Makamba nk’irya Lynca Akacu wabaye igisonga cya kabiri cya Nyampinga w’u Rwanda mu mwaka wa 2015.
Aha hize kandi Marie d’Amour Uwase Rangira wabaye igisonga cya gatatu cya Miss Rwanda 2016, Ndahiro Liliane wabaye Miss Congeneniality 2018 na Gaju Anitha witabiriye Miss Rwanda 2019.
",https://m.igihe.com/imyidagaduro/article/ibidasanzwe-byaranze-miss-nishimwe-naomie-ubwo-yigaga-mu-mashuri-yisumbuye,Opinion
Miss Uwimana w’i Burundi yatunguwe n’ibirori bya Miss Rwanda abigereranya na Miss Universe,"Miss University Africa Burundi, Uwimana Dative, witabiriye irushanwa rya Nyampinga w’u Rwanda 2020, yanyuzwe n’ibirori yabonye avuga ko agereranyije ntaho bitaniye n’ibyo ajya abona bya Miss Universe.
Miss University Africa Burundi, Uwimana Dative, witabiriye irushanwa rya Nyampinga w’u Rwanda 2020, yanyuzwe n’ibirori yabonye avuga ko agereranyije ntaho bitaniye n’ibyo ajya abona bya Miss Universe.
Ku wa Gatandatu tariki 22 Gashyantare 2020 nibwo habaye ibirori byo gutora Nyampinga w’u Rwanda 2020 ikamba ryambitswe Nishimwe Naomie imbere y’abafana benshi.
Ibi birori byari byitabiriwe n’abakobwa bafite amakamba y’ubwiza mu bihugu bitandukanye bifuje kwitabira Miss Rwanda ndetse banayikurikiranye imbonankubone.
Uwimana Dative Miss University Africa 2019 wari waturutse i Burundi mu kiganiro na IGIHE yagize ati ”Ibirori byari bimeze neza, urwego abategura irushanwa bagezeho ni ibintu byiza cyane, ni ikintu cyantangaje wagira ngo ni Miss Universe.”
Uyu mukobwa icyakora nubwo yashimye urwego rw’imitegurire n’uburyo iri rushanwa ryagenze yavuze ko ikintu cyazitonderwa ubutaha ari ikijyanye n’umwanya kuko byakererewe.
I Burundi aho uyu mukobwa aturuka baheruka gutora Nyampinga mu 2017 guhera 2018 kugeza ubu ntawo barongera gutora umukobwa uhiga abanda uburanga ku rwego rw’Igihugu.
Ibi birori byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Usibye Uwimana hari na Nyampinga wa Tanzania, Sylivia Sebastian, watowe mu 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
Ikiganiro na Uwimana Dative wari waturutse i Burundi
",https://m.igihe.com/imyidagaduro/article/wagira-ngo-yari-miss-universe-miss-uwimana-dative-waturutse-i-burundi-avuga,Opinion
Tour du Rwanda 2020: Skol yifashishije The Ben mu gusangira ibyishimo n’abakunzi b’amagare (Amafoto),"Ibirori by’iminsi umunani by’Isiganwa Mpuzamahanga rizenguruka urwa Gasabo ku magare, Tour du Rwanda 2020, byatangiriye mu mihanda ya Kigali, Rwamagana na Kimironko.
Ibirori by’iminsi umunani by’Isiganwa Mpuzamahanga rizenguruka urwa Gasabo ku magare, Tour du Rwanda 2020, byatangiriye mu mihanda ya Kigali, Rwamagana na Kimironko.
Tour du Rwanda iri kuba ku nshuro ya 12 yatangiye kuri uyu wa 23 Gashyantare 2020, mu gace kegukanywe na Yevgeniy Fedorov ukinira Vino- Astana Motors yo muri Kazakhstan.
Uyu mukinnyi w’imyaka 20 yakoresheje amasaha abiri, iminota 44 n’amasegonda 59 ku ntera y’ibilometero 114.4. Ni we wa mbere wo muri Kazakhstan wegukanye agace muri Tour du Rwanda.
Usibye kuryoherwa n’igare, abitabiriye itangizwa rya Tour du Rwanda banataramanye n’abahanzi bahoza ku mutima.
Uruganda rwenga ibinyobwa bisembuye n’ibidasembuye rwa SKOL Brewery Limited Rwanda ruzaherekeza Tour du Rwanda, rwazirikanye abakunzi b’umuziki butegura igitaramo cyaririmbwemo na The Ben.
Mugisha Benjamin wamamaye mu muziki nka The Ben yataramiye ku Kimironko aho isiganwa ryasorejwe kuri iki Cyumweru. Yifashishije indirimbo ze zikunzwe cyane yashimishije abakunzi b’umuziki Nyarwanda n’abihebeye ibihangano bye by’umwihariko.
The Ben afatanyije n’ibihumbi by’abafana baririmbanye “Ndaje”, “Naremeye”, “Vazi (Vas-y)’’, “Fine girl” n’izindi bagaragaza ibyishimo.
Uyu muhanzi yanaririmbye indirimbo yahimbiye Skol, ishimagiza ibinyobwa by’uru ruganda.
The Ben azongera gutaramira abakunzi b’umukino w’amagare i Musanze ku wa 27 Gashyantare 2020, asoze ibitaramo bye ataramana n’abanyamujyi b’i Nyamirambo ku wa 29 Gashyantare 2020.
Skol ni umuterankunga wa Tour du Rwanda ndetse mu 2018 yasinye amasezerano yo gukomeza kuyitera ingabo mu bitugu mu myaka itatu. Niyo ihemba umukinnyi watwaye agace k’isiganwa ndetse aho gasorezwa hatangirwa ibinyobwa ku biciro bigabanyije ndetse abanyamahirwe bagatsindira ibihembo bitandukanye.
Kuva muri Nyakanga 2018, Skol ifasha ingimbi zo mu makipe yo mu Rwanda kwitoreza mu Bubiligi. Muri Tour du Rwanda 2020 ifitemo ikipe yayo ifatanyije n’Ikigo cya Adrien Niyonshuti kigamije kuzamura impano mu mukino w’amagare (ANCA).
Iyi kipe yitwa Skol Adrien Cycling Academy (SACA) ni nshya, iri ku rwego rwo gukina amarushanwa yo ku mugabane “continental’’, yashinzwe mu rwego rwo guteza imbere impano z’Abanyarwanda bakina umukino w’amagare.
Abakinnyi batanu bayihagarariye barimo Mugisha Moïse (Kapiteni), Habimana Jean Eric, Dukuzumuremyi, Hakizimana Seth na Nsengiyumva Shemu.
Uretse Tour du Rwanda 2020, SACA iteganya kwitabira andi masiganwa arimo Tour de l’Egypte, Tour de Limpopo, Tour du Cameroun, Tour du Sénégal n’ayandi atandukanye.
Mu Ukuboza 2019 nibwo Skol yatangaje ko iri ku rwego rwo kwenga ibinyobwa bifite ingano ya hegitolitiro ibihumbi 500 ku mwaka. Isanzwe ikora ibinyobwa bitandukanye birimo Skol Lager, Skol Malt, Skol 5, Virunga Mist, virunga Gold, Panache Lemon byose biboneka hirya no hino mu gihugu ku giciro cyiza.
AMAFOTO: NIYONZIMA Moses
",https://m.igihe.com/imyidagaduro/article/tour-du-rwanda-2020-skol-yifashishije-the-ben-mu-gusangira-ibyishimo-n-abakunzi,Opinion
"Ikanzu ya Meghan, Shaddyboo, ikamba rishya: Udushya mu birori byo gutoranya Miss Rwanda 2020","Mu ijoro ryo kuwa Gatandatu tariki 22 Gashyantare 2020 nibwo hatanzwe ikamba rya Miss Rwanda 2020 ryegukanywe na Nishimwe Naomie, iri ryabaye ijoro rirerire ku bitabiriye ibi birori ariko nanone ryaranzwe n’ibintu byinshi bitandukanye.
Mu ijoro ryo kuwa Gatandatu tariki 22 Gashyantare 2020 nibwo hatanzwe ikamba rya Miss Rwanda 2020 ryegukanywe na Nishimwe Naomie, iri ryabaye ijoro rirerire ku bitabiriye ibi birori ariko nanone ryaranzwe n’ibintu byinshi bitandukanye.
IGIHE yakusanyije tumwe mu dushya twagaragaye muri uyu muhango wabareye kuri Intare Arena i Rusororo mu karere ka Gasabo.
Ubwitabire bw’abafana muri Miss Rwanda 2020
Ibirori byo gutanga ikamba rya Miss Rwanda 2020 byabereye kuri Intare Arena, nubwo atari hafi cyane yo mu mujyi rwagati ariko ntibyaciye intege abantu babyitabiriye kuko bari buzuye mu cyumba cyatangiwemo ikamba.
Imyanya yose yari irimo abantu kandi abafana mu mpande zose ariko bagaragaza umuriri wo gushyigikira abakobwa batandukanye bari bashyigikiye.
Umunyamabanga wa Leta muri Minisiteri y’Urubyiruko n’umuco, Edouard Bamporiki yatashye adasoje ibirori
Ibirori bya Miss Rwanda 2020 byitabiriwe n’abayobozi batandukanye barimo Umunyamabanga wa Leta muri Minisiteri y’Ububanyi n’amahanga Olivier Nduhungirehe ndetse n’Umunyamabanga wa Leta muri Minisiteri y’Urubyiruko n’Umuco Bamporiki Edouard.
Mu buryo butunguranye saa sita z’ijoro zibura iminota mike Bamporiki Edouard yahagurutse asezera kubo bari bicaranye aritahira. Bamwe mu babonye uyu muyobozi agiye batekereje ko arambiwe n’ibi birori byatinze kurangira cyane ko byashyizweho akadomo saa saba n’igice z’igicuku.
Impaka zikomeye mu bagize akanama nkemurampaka mbere yo gutangaza Nyampinga w’u Rwanda 2020
Nyuma y’uko abakobwa icyenda bari bamaze gusezererwa, abakobwa 10 bari basigaye bakamurikira akanama nkemurampaka imishinga yabo abari bashinzwe kubaha amanota basabwe gufata akanya bakajya guteranya amanota bityo bagatangaza uwahize abanda ari na we wegukana ikamba.
Umwiherero w’abagize akanama nkemurampaka watinze ku rwego rwo hejuru kuko barengeje isaha mu mpaka zikomeye.
Nyuma yo kugaruka bazanye amanota ateranyije nabwo impaka zari zose nubundi ubona batarumvikana ku manota batanze. Nyuma y’izo mpaka hemejwe ko Nishimwe Naomie ari we wegukanye ikamba rya Miss Rwanda 2020.
Ikanzu ya Nimwiza Meghan mu birori bya Miss Rwanda ni kimwe mu bitazava mu mitwe y’abakurikiye iri rushanwa
Nimwiza Meghan wari usanganywe ikamba rya Miss Rwanda 2019 yari yitabiriye ibirori byo kuritanga, uyu mukobwa yaje yambaye ikanzu ndende kandi yagutse yatunguye benshi.
Usibye abatangajwe n’iyi kanzu na nyirayo kuyigenderamo byamutonze cyane ko byamusabaga kugenda ayifashe cyangwa afite itsinda ry’abamukikije bamufasha gutambuka itamuteze.
Kwicara yambaye iyi kanzu ni kimwe mu byagoye cyane uyu mukobwa umaranye umwaka ikamba rya Nyampinga w’u Rwanda 2019.
Kutubahiriza igihe byatumye ibirori biba iminsi ibiri 
Byari byitezwe ko ikamba rya Nyampinga w’u Rwanda 2020 ritangwa tariki 22 Gashyantare 2020, icyakora bitunguranye iri kamba ryatanzwe nyuma y’amasaha hafi abiri ku wundi munsi.
Nta mpamvu n’imwe yateye ubu bukerererwe yigeze itangazwa icyakora imwe mu zagaragariye buri wese witabiriye ibi birori ni ugutinda kwemeza uwegukanye ikamba rya Miss Rwanda 2020 byafashe isaha irenga.
Amasura mashya mu bagize akanama nkemurampaka
Batanu bari bagize akanama nkemurampaka ni Munyaneza James umunyamakuru wa The New Times ubifitemo uburambe, Ntarindwa Diogene Atome umunyarwenya w’icyamamare mu Rwanda, Umubyinnyi w’ikirangirire ku Isi Sherri Silver, Evelyne Umurerwa umaze igihe ari umunyamakuru mu kigo cy’igihugu cy’itangazamakuru ndetse na Mutesi Jolly wegukanye ikamba rya Miss Rwanda 2016.
Muri aba tumaze kuvuga hejuru, Ntarindwa Diogene uzwi nka Atome ndetse na Sherri Silver yari amasura mashya mu kanama nkemurampaka ka Miss Rwanda.
Ibirori byitabiriwe na ba Nyampinga bo mu bindi bihugu
Ibi birori kandi byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Muri bo harimo Dative Uwimana waserukiye u Burundi muri Miss Africa University mu 2019; Nyampinga wa Tanzania, Sylivia Sebastian, watowe mu mwaka wa 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
Ni ubwa mbere abakobwa bo mu bindi bihugu batwaye amakamba bitabira kuri urwo rwego.
Bwa mbere abakobwa bari bambaye amakanzu yadodewe mu Rwanda
Abakobwa bahatanaga mu irushanwa rya Miss Rwanda mu birori byo gutanga ikamba bari bambitswe n’abanyamideri babiri aribo Tanga Design na Ian Boutique.
Eric Birasa uhagarariye Ian Boutique yabwiye IGIHE ko amakanzu abakobwa bose baserukanye ari imyambaro yadodewe mu Rwanda bikaba ari ubwa mbere bibaye mu gihe cy’imyaka itandatu amaze akora iki gikorwa cyo kwambika abakobwa bo muri Miss Rwanda.
Urubyiniro rwari ruteguye neza cyane kimwe n’icyumba cyabereyemo ibi birori
Buri wese winjiraga ahari hagiye kubera ibirori bya Miss Rwanda 2020 yatungurwaga n’uburyo hari hatatse neza cyane, byagaragaraga ko ari ibirori byiteguwe ku rwego rwo hejuru.
Usibye imitako, urubyiniro abakobwa bagombaga gutambukaho kimwe n’ibyuma byasohoraga amajwi byari ibintu biteguye neza kandi bivuga neza.
Shaddyboo yasize inkuru mu birori bya Miss Rwanda
Shaddyboo uzwi cyane ku mbuga nkoranyambaga yasize umugani ahabereye ibirori byo gutanga ikamba rya Miss Rwanda 2020. Uyu mugore wafanaga Nishimwe Naomie yabanje kukanyurizaho abitabiriye ibi birori ubwo akanama nkemurampaka kari kari guteranya amanota.
Ubwo akanama nkemurampaka kari kagiye guteranya amanota, Dj Ira wavangaga imiziki yaryohereje abitabiriye ibirori bya Miss Rwanda nubwo bari bananiwe bose bicaye.
Muri iki gihe Shaddyboo yatunguranye abantu bose bicaye arahaguruka acinya akadiho abantu bose bamuhanze amaso.
Ubwo bari bamaze gutangaza uwatsinze, Shaddyboo yongeye kwigaragaza cyane ko yarenzwe n’ibyishimo akavuza induru mu cyumba cyatorewemo Nyampinga w’u Rwanda 2020.
Ibirori byaranzwe n’imbyino n’umuziki gakondo kimwe n’imbyino za Kinyarwanda
Mu birori byo gutora Nyampinga w’u Rwanda 2020 hari hatumiwe itorero Inganzo Ngari ndetse n’itsinda ry’abacuranzi gakondo basusurukije abitabiriye iki gitaramo.
Usibye Itorero Inganzo Ngari, na ba Nyampinga mu myireko bakoze harimo aho biyerekanye babyina Kinyarwanda cyane ko bari bamaze igihe batozwa.
Nyuma y’imyaka itanu ikamba rya Miss Rwanda ryahinduwe
Ikamba ryambitswe Miss Nishimwe Naomie ryakozwe n’Inzu y’Ingoro Ndangamurage z’u Rwanda nyuma y’imyaka itanu iryari risanzwe rikozwe rikaba ryasimbujwe ku busabe bw’abategura iri rushanwa.
Ubwo Nimwiza Meghan yajyaga gutanga ikamba yari amaranye umwaka wose byamusabye kubanza gukuramo iryo yari asanganywe afata irishya aba ariryo yambika Nishimwe Naomie.
",https://m.igihe.com/imyidagaduro/article/nyampinga-w-u-rwanda-2020-yahinduriwe-ikamba-ibitazibagirana-byaranze-ibirori,Opinion
Abanyarwanda basogongejwe ku muco wo muri Sénégal mu gitaramo kidasanzwe (Amafoto),"Abahanzi babiri bo muri Senegal, Faada Freddy na N’Dongo D basusurukije abitabiriye igitaramo Live & Unplugged cyabereye i Kigali, cyibanda ku kugaragaza umuco wo muri Senegal, mu burengerazuba bwa Afurika.
Abahanzi babiri bo muri Senegal, Faada Freddy na N’Dongo D basusurukije abitabiriye igitaramo Live & Unplugged cyabereye i Kigali, cyibanda ku kugaragaza umuco wo muri Senegal, mu burengerazuba bwa Afurika.
Iki gitaramo cyabaye kuri uyu wa Gatandatu muri Kigali Conference and Exhibition Village hamenyerewe nka Camp Kigali, cyatangiye saa moya z’umugoroba kirangira ahagana saa yine, cyitabirwa cyane cyane n’umubare munini w ’abanyamahanga.
Habanje DJ Juls ashyushya abari aho binyuze mu miziki yavangaga, irimo indirimbo nyarwanda n’inyamahanga, akanyuzamo agashyiramo izo muri Senegal by’umwihariko.
Nyuma ya DJ Juls hajeho itsinda Daara J Family rigizwe n’abagabo babiri, Faada Freddy na N’Dongo D. Ni itsinda rizwiho kurapa, rikomoka muri Senegal.
Iri tsinda ryashimishije abitabiriye iki gitaramo mu ndirimbo nyinshi baririmbye, cyane ko bamaze ku rubyinirino amasaha agera kuri abiri.
Bavuyeho hasubiraho DJ Juls umwanya muto, maze igitaramo gisojwe bakomereza mu kwishimisha.
Amafoto: Dushimimana Ami Pacifique
",https://m.igihe.com/imyidagaduro/muzika/article/abanyarwanda-basogongejwe-ku-muco-wo-muri-senegal-mu-gitaramo-kidasanzwe,Opinion
Incamake y’urugendo rwa Nishimwe Naomie mu irushanwa rya Miss Rwanda rwamuhesheje kwambara ikamba ,"Nishimwe Naomie yambitswe ikamba rya Nyampinga w’u Rwanda 2020 nyuma y’urugendo rukomeye yagiye anahuriramo n’ibizazane ariko byose akabirenga kugeza yegukanye ikamba.
Nishimwe Naomie yambitswe ikamba rya Nyampinga w’u Rwanda 2020 nyuma y’urugendo rukomeye yagiye anahuriramo n’ibizazane ariko byose akabirenga kugeza yegukanye ikamba.
Uyu mukobwa mu kiganiro yahaye abanyamakuru nyuma yo gutorwa, yavuze ko hari igihe cyageze agacika intege ku buryo yumvaga n’irushanwa nyirizina yaryihorera akivanamo.
Nishimwe Naomie wambitswe ikamba rya Miss Rwanda 2020 yaryinjiyemo yiyamamarije mu mujyi wa Kigali.
Akimara gutsindira guhagararira Umujyi wa Kigali, yahise atangira kwibasirwa ku mbuga nkoranyambaga ashinjwa kuba akorana bya hafi na MTN Rwanda bityo hakaba hari abagaragazaga impungenge z’uko iyi sosiyete yeteye inkunga Miss Rwanda 2020 yazagira uruhare mu itsinda rye.
Ari abategura iri rushanwa cyangwa ubuyobozi bwa Miss Rwanda bose bavuze ko uyu mukobwa kwinjira mu irushanwa nta tegeko yishe ndetse arimo mu buryo bwubahirije amategeko.
Bose bahumurije abakurikirana iri rushanwa bababwira ko kuba uyu mukobwa hari uburyo yakoranye na MTN Rwanda ntacyo byamwongereraho.
Nyuma yo guhagararira Umujyi wa Kigali, Nishimwe Naomie mu ijonjora ry’ibanze yaserukanye umushinga wo kurwanya indwara y’agahinda gakabije (Depression).
Uyu mushinga waherekeje Nishimwe Naomie kugeza umuhesheje ikamba rya Nyampinga w’u Rwanda w’umwaka wa 2020 yambitswe mu birori byabaye mu ijoro ryo kuri uyu wa Gatandatu tariki 22 Gashyantare 2020.
Usibye ikamba rya Nyampinga w’u Rwanda Nishimwe Naomie yegukanye ikamba ry’umukobwa uberwa n’amafoto wahembwe na Bella Flowers yamugeneye 1 200 000frw.
Nishimwe Naomie yayoboye abandi bakobwa mu majwi kuva mu ijonjora ry’ibanze kugeza ku munsi wa nyuma w’irushanwa yarushaga abandi bakobwa amajwi yaba kuri Internet no mu buryo bwa SMS.
Ikamba rya Miss Rwanda Nishimwe Naomie yegukanye ryamuhesheje kwegukana ibihembo binyuranye. Nka Nyampinga w’u Rwanda 2020 yagenewe imodoka nshya yo mu bwoko bwa Suzuki Swift 2019 yatanzwe na Suzuki binyuze muri Rwanda Motor ifite agaciro ka miliyoni 18 z’amafaranga y’u Rwanda.
Yemerewe kandi umushahara w’ibihumbi 800 Frw ku kwezi mu gihe cy’umwaka, aya akazatangwa na Africa Improved Foods.
Nyampinga w’u Rwanda yemerewe kwivuza ku buntu ku ivuriro ryitwa Ubuzima Polyclinique no gusohokera muri Camellia agafata icyo ashaka mu gihe kingana n’umwaka azamarana ikamba.
Yemerewe itike y’indege izamujyana i Dubai n’ibindi byose bijyanye n’urugendo azakora mu rwego rw’ikiruhuko, iyi ikazatangwa na kompanyi yitwa Multi Design Group.
Keza Salon yemeyeko izamukorera ibijyanye n’imisatsi ndetse no kwita ku bwiza bwe mu gihe cy’umwaka wose.
Yemerewe gucapirwa inyandiko zose ku buntu ku bintu byose azaba ashaka muri Smart Design, mu gihe True Connect yo yamwemereye internet y’umwaka ku buntu.
Mu gihe agiye mu birori, uyu mukobwa azajya yambikwa na Ian Boutique ku buntu ahabwe n’imyenda ya Siporo y’ubuntu muri Magasin Sport Class.
Umukobwa wegukanye ikamba rya Miss Rwanda buri mwaka ahita anatsindira itike yo guhagararira igihugu muri Miss World.
Ishimwe Naomie wegukanye ikamba rya Miss Rwanda 2020 ni umwana w’imyaka 21 upima metero 1.70 akaba yari yambaye nimero 31 mu irushanwa rya Miss Rwanda 2020.
",https://m.igihe.com/imyidagaduro/article/incamake-z-urugendo-rwa-nishimwe-naomie-mu-irushanwa-rya-miss-rwanda-yasoje,Opinion
Nishimwe Naomie yegukanye ikamba rya Nyampinga w’u Rwanda 2020 (Amafoto na Video),"Ikamba rya Nyampinga w’u Rwanda 2020 ryambitswe Nishimwe Naomie winjiye mu irushanwa ahagarariye Umujyi wa Kigali, Igisonga cya Kabiri cyabaye Umutesi Denise [No43] naho Igisonga cya mbere ni Umwiza Phionah [No47].
Ikamba rya Nyampinga w’u Rwanda 2020 ryambitswe Nishimwe Naomie winjiye mu irushanwa ahagarariye Umujyi wa Kigali, Igisonga cya Kabiri cyabaye Umutesi Denise [No43] naho Igisonga cya mbere ni Umwiza Phionah [No47].
Nishimwe Naomie yegukanye ikamba rya Nyampinga w’u Rwanda w’umwaka wa 2020, asimbura Nimwiza Meghan wari ufite iriheruka yambitswe muri Gashyantare 2019.
Uyu mukobwa w’imyaka 20 yatowe mu birori byabereye mu Intare Conference Arena i Rusororo ku mugoroba wo ku wa 22 ushyira mu rukerera rwo ku wa 23 Gashyantare 2020. Nishimwe yabaye Nyampinga wa munani utowe mu mateka y’u Rwanda.
Urugendo rwo guhitamo Nyampinga w’u Rwanda rwari rumaze iminsi 64 kuva ku ijonjora ry’ibanze ryabereye mu Karere ka Rubavu ku wa 21 Ukuboza 2019.
Nishimwe yagizwe Nyampinga hagendewe ku kimero n’ubwiza, kugira ubumenyi kurusha abandi ndetse n’umuco nk’imwe mu nkingi z’ubuzima bw’igihugu.
Uyu mukobwa yahiriwe cyane kuko yanagizwe Nyampinga uberwa n’amafoto (Miss Photogenic).
Abakobwa 20 [baje kuvamo umwe] b’ikimero bageze mu cyiciro cya nyuma cy’irushanwa batoranyijwe muri 54 batsinze amajonjora yabereye mu ntara zose z’igihugu aho abagera kuri 400 bari biyandikishije.
Mu byashingiweho batoranya Nyampinga harebwe uburanga (amanota 30%), ubuhanga mu kuvuga (amanota 40%) n’uko umukobwa yiyerekanye (amanota 30%) byose bikagira igiteranyo cy’amanota ijana.
UKO IRUSHANWA RYAGENZE UMUNOTA KU WUNDI:
 	Amafoto y’abakobwa bahawe amakamba
01: 30: NISHIMWE NAOMIE w’imyaka 20 wiyamamarije ku itike y’Umujyi wa Kigali ni we wagizwe Nyampinga w’u Rwanda asimbuye Nimwiza Meghan wari ufite irya 2019.
Mu ijambo rye yagize ati “Ndishimye cyane. Ndashimira Abanyarwanda bangiriye icyizere.’’
Nishimwe yasazwe n’ibyishimo nyuma yo gutangazwa ko ariwe wegukanye ikamba rya Nyampinga w’u Rwanda 2020. Ababyeyi n’abavandimwe be bamusanze ku rubyiniro barishimana.
Uyu mukobwa yahise anashyikirizwa urufunguzo rw’imodoka yo mu bwoko bwa Suzuki Swift yagenewe. Iyi modoka nshya (Zero Kilometre) yatanzwe na Suzuki binyuze muri Rwanda Motor.
Nishimwe yize ibijyanye n’Imibare, Ubukungu n’Ubumenyi bw’Isi (MEG). Ubwo yiyamamarizaga i Kigali ku wa 18 Mutarama 2020, Nishimwe yavuze ko nahabwa ikamba azita ku mushinga wo kugabanya agahinda gakabije mu rubyiruko (depression).
Icyo gihe yagize ati ""Urubyiruko rukunze kugira depression rukirukira mu biyobyabwenge rukaniyahura.”
 	Nishimwe yashyikirijwe imodoka nshya
Nishimwe wari ugaragiwe n’inshuti n’abavandimwe be, yahawe urufunguzo rw’imodoka nshya yemererwa nka Nyampinga w’u Rwanda.
 	Nishimwe yahogoje Abanya- Sénégal
Nishimwe Naomie usanzwe ari mu bakurikirwa cyane kuri Instagram ufite abarenga ibihumbi 65 kuri uru rubuga, yigeze no gutangarirwa ubwiza bwe ku mbuga nkoranyambaga Abanya- Sénégal bagaterana amagambo.
Uyu mukobwa asanzwe akurikirwa cyane [afite abantu ibihumbi 66.1 kuri Instagram] ndetse byagaragajwe cyane n’uburyo yahamagawe [ariwe wa nyuma] abantu bari bari mu cyumba cyabereyemo igikorwa cyo kujonjora bakiyamira.
Uretse ibyo, muri Kamena umwaka ushize muri Sénégal ubwiza bw’Abanyarwandakazi bwakuye benshi mu byimbo butuma bamwe bavugishwa, havuka iteranamagambo hibazwa igihugu gifite abakobwa beza hagati y’u Rwanda na Sénégal.
Icyo gihe ifoto ya Nishimwe Naomie yavugishije benshi bari batangariye ubwiza bwe. Ku mbuga zitandukanye muri Sénégal hakwirakwiye ifoto y’uyu mukobwa wari uhagarariye Abanyarwandakazi muri rusange hagereranywa ubwiza bwe n’ubw’abakobwa bo muri icyo gihugu.
Izi mpaka zakwirakwiriye ku mbuga za internet zitandukanye muri Sénégal, zatangiriye mu itsinda [Group] rya Facebook rikunzwe muri iki gihugu ryitwa ‘T’es De Dakar Si’ hibazwaga hagati y’u Rwanda n’iki gihugu ahari abakobwa b’uburanga.
Kuva ubwo havutse ibice bibiri muri iri tsinda, icya mbere cy’abagabo bo muri Sénégal bemeza ko ‘Abanyarwandakazi bafite uburanga burangaza benshi kurusha ubw’abakobwa bo muri iki gihugu’ mu gihe hari n’abakobwa batabyishimiye maze nabo bishyira hamwe bamagana ibyo basaza babo bavuze.
NYAMPINGA W’U RWANDA 2020 N’IBISONGA BYE
 	NYAMPINGA W’U RWANDA 2020 NI Nishimwe Naomie [No31]
 	Igisonga cya Mbere: Umwiza Phionah [No47]
 	Igisonga cya Kabiri: Umutesi Denise [No43]
Ikamba ryambitswe Miss Nishimwe Naomie ryakozwe n’Inzu y’Ingoro Ndangamurage z’u Rwanda nyuma y’imyaka itanu iryari risanzwe rikozwe.
Abanyamakuru Nzeyimana Luckman na Martina Shami Abera ni bo bahamagaye abakobwa bavuyemo Miss Rwanda n’ibisonga bye.
Abakobwa bahawe amakamba:
 	Nyampinga w’Umuco (Miss Heritage): Teta Ndenga Nicole [No35]
 	Nyampinga wabaniye neza abandi (Miss Congeniality): Ingabire Diane [No7]
 	Nyampinga wakunzwe na benshi (Miss Popularity): Irasubiza Alliance [No11]
 	Nyampinga uberwa n’amafoto (Miss Photogenic): Nishimwe Naomie [No31]
01:09: Sherrie Silver uri mu bagize Akanama Nkemurampaka yabwiye abakobwa bahataniye ikamba ko “ari ingenzi kumenya intego bafite mu gihe bazatsinda.’’
Yakomeje ati “Aba bakobwa bagomba kumenya ibyo bagomba gukora mu gihe batsinze. Ati “Mwakoze cyane.’’
 	Akanama Nkemurampaka karagarutse
Nyuma y’iminota 83 abagize Akanama Nkemurampaka biherereye bagarutse mu byicaro byabo. Hagiye gutangazwa Nyampinga w’u Rwanda 2020.
Abakobwa bose uko ari 19 bari mu mwiherero bongeye guhamagarwa imbere y’imbaga iteraniye mu Intare Conference Arena.
Imitima y’abakobwa iradiha, abari mu cyumba kiri kuberamo ibirori na bo bategereje kumenya umukobwa uri bwegukane ikamba, ibisonga bye n’abahabwa andi makamba.
 	Nimwiza Meghan yiteguye gutanga ikamba…
Nyampinga w’u Rwanda wa 2019, Nimwiza Meghan yicaye mu Intare Arena hamwe n’abandi ba nyampinga yasimbuye. Ategereje ko hatangazwa umukobwa agomba kwambika ikamba amaranye umwaka.
Ibi birori kandi byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Muri bo harimo Dative Uwimana waserukiye u Burundi muri Miss Africa University mu 2019; Nyampinga wa Tanzania, Sylivia Sebastian, watowe mu mwaka wa 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
 	Irushanwa ryo gushaka umukobwa urusha abandi ubwiza, ubwenge n’umuco ryambukiranyije umunsi.
00: 04: Dj Ira yagarutse ku rubyiniro atangira kuvangavanga imiziki itandukanye. Abafana bari bari mu mwuka w’injyana gakondo bakomeje banyeganyega mu muziki wa kizungu.
Uyu mukobwa uva inda imwe na Bissosso na we wamamaye mu kuvanga imiziki, yatangiye acuranga indirimbo zirimo “Dede’’ ya Davis D, ""Ni tuebue’’ ya Bushali, B Threy na Slim Drip, ""Baba lao’’ n’izindi ziganjemo izo mu mahanga.
Icyo wamenya ku bihembo abakobwa bazahabwa muri Miss Rwanda 2020
 	Ibihembo bya Miss Rwanda 2020
Umukobwa wabaye Nyampinga w’u Rwanda yagenewe imodoka nshya (Zero Kilometre) yo mu bwoko bwa Suzuki Swift 2019 yatanzwe na Suzuki binyuze muri Rwanda Motor.
Azahabwa umushahara w’ibihumbi 800 Frw ku kwezi mu gihe cy’umwaka, aya akazatangwa na Africa Improved Foods.
Uzatorwa nka Nyampinga w’u Rwanda yemerewe kwivuza ku buntu ku ivuriro ryitwa Ubuzima Polyclinique no gusohokera muri Camellia agafata icyo ashaka mu gihe kingana n’umwaka azamarana ikamba.
Uzegukana ikamba rya Miss Rwanda kandi yemerewe itike y’indege izamujyana i Dubai n’ibindi byose bijyanye n’urugendo azakora mu rwego rw’ikiruhuko, iyi ikazatangwa na kompanyi yitwa Multi Design Group.
Keza Salon yemeye gukorera umukobwa uzegukana ikamba ibijyanye n’imisatsi ndetse no kwita ku bwiza bwe mu gihe cy’umwaka wose.
Uzegukana ikamba kandi azaba yemerewe “Printing” ku buntu ku bintu byose azaba ashaka muri Smart Design, mu gihe True Connect yo yamwemereye internet y’umwaka ku buntu.
Mu gihe agiye mu birori, umukobwa uzegukana ikamba azajya yambikwa na Ian Boutique ku buntu mu gihe azajya anahabwa imyenda ya Siporo y’ubuntu muri Magasin Sport Class.
Afrifame Pictures nayo yemereye Nyampinga w’u Rwanda kumufatira ibijyanye n’amafoto igihe cyose ayakeneye mu mwaka azamarana ikamba rya Miss Rwanda 2020.
Umukobwa wegukanye ikamba rya Miss Rwanda buri mwaka ahita anatsindira itike yo guhagararira igihugu muri Miss World.
 	Ibyo ibisonga bya Miss Rwanda bizahembwa
Igisonga cya mbere azahita agirwa Brand Ambassador wa Kompanyi ya Multi Design Group izamuhemba 1 200 000 Frw, mu gihe igisonga cya kabiri cya Miss Rwanda na we azahembwa 1 200 000 Frw na Songa Logistics LTD, azanahita abera Brand Ambassador umwaka wose.
MTN Rwanda yemeye guhemba Miss Popularity 1 500 000 FRW akagirwa Brand Ambassador wa MTN Yolo, azahabwa iPhone 8Plus ya 64 GB ndetse anahabwe guhamagara no gukoresha internet ku buntu mu gihe cy’umwaka azamarana iri kamba.
Miss Photogenic, umukobwa wifotoza akaberwa n’amafoto, yagenewe igihembo cyo kuba Brand Ambassador wa Bella Flowers, aba bakazamugenera igihembo cya 1 200 000 Frw.
 	Akanama Nkemurampaka kagiye kwiherera mbere yo gutangaza umukobwa wegukanye ikamba
23:32: Nyuma yo kumurika imishinga yabo, abakobwa 10 bahataniye ikamba rya Nyampinga w’u Rwanda basubiye mu rwambariro. Muri buri cyiciro bari guhinduranya amakanzu baserukanye.
Abagize Akanama Nkemurampaka bagiye kwiherera batangaze umukobwa uhiga abandi, uri bwambikwe ikamba rya Nyampinga w’u Rwanda 2020.
Itorero Gakondo ryahise rihamagarwa risusurutsa abitabiriye ibi birori mu ndirimbo zifite umudiho wa Kinyarwanda. Ryaririmbye indirimbo zirimo Kanjogera ya Masamba Intore.
23:27: Irasubiza Alliance [No11] ni we mukobwa wa nyuma wanyuze imbere y’Akanama Nkemurampaka muri ba nyampinga bamuritse imishinga yabo.
Yavuze ko agiriwe icyizere cyo kwambikwa ikamba rya Nyampinga w’u Rwanda azita ku kurwanya inda z’imburagihe mu bana bakiri bato bari munsi y’imyaka 18.
23:25: Umwiza Phionah [No47] afite umushinga wo kurwanya ihohoterwa rishingiye ku gitsina rikorerwa abana bari munsi y’imyaka 18.
23:24: Umutesi Denise [No43] umushinga we ni uguteza imbere uburenganzira bw’abaguzi.
23:22: Umuratwa Anitha [No42] afite umushinga ujyanye no gufasha abana kubyaza impano zabo umusaruro cyane cyane siporo.
23:19: Teta Ndenga Nicole [No35] yavuze ko afite umushinga wo gukangurira abanyarwanda n’urubyiruko guhinga ibiti by’imbuto.
23:17: Nishimwe Naomie [No31] yavuze ku mushinga we wo kurwanya ubwigunge mu rubyiruko.
23:15: Musana Teta Hense [No26] afite umushinga ujyanye no kurwanya kanseri y’ibere mu Rwanda.
23:13: Mutegwantebe Chanice [No27] afite umushinga wo guhuriza hamwe abantu batishoboye basabiriza ku mihanda mu rwego rwo kubafasha kwiteza imbere.
23:10: Ingabire Gaudence [No8] afite umushinga ujyanye no gushishikariza urubyiriko kwitabira ubukerarugendo bw’imbere mu gihugu.
23:08: Akaliza Hope [No 1] ni we mukobwa wa mbere wanyuze imbere y’Akanama Nkemurampaka amurika umushinga we. Yavuze ko yambitswe ikamba yazita ku gukangurira abana b’abakobwa kwitabira kwiga ubukerarugendo.
22:55: Abakobwa 10 bakomeje basezeye bagenzi babo batabonye amahirwe yo kujyana na bo. Bagiye kwitegura bahindura umwambaro bagaruke imbere y’Akanama Nkemurampaka bamurika imishinga yabo.
 	Amazina y’abakobwa 10 bakomeje mu kindi cyiciro
Abakobwa 19 bahamagawe imbere y’Akanama Nkemurampaka, hatangazwa abakobwa 10 bakomeje mu kindi cyiciro.
Muri aba bakobwa harimo Nishimwe Naomie wakomeje kubera yarushije bagenzi be amajwi binyuze ku matora yo kuri internet n’ubutumwa bugufi bwa SMS.
Amazina y’abakomeje ni:
1.	Nishimwe Naomie [No31]
2.	Umutesi Denise [No43]
3.	Ingabire Gaudence [No8]
4.	Umwiza Phionah [No47]
5.	Mutegwantebe Chanice [No27]
6.	Irasubiza Alliance [No11]
7.	Teta Ndenga Nicole [No35]
8.	Musana Teta Hense [No26]
9.	Umuratwa Anitha [No42]
10.	Akaliza Hope [No 1]
22:39: Akanama Nkemurampaka kagiye kwiherera gateranya amanota, nyuma kaza gutangaza abakobwa 10 bakomeza mu cyiciro cya nyuma gitangarizwamo uwegukanye ikamba rya Miss Rwanda 2020.
22:09: Itorero Inganzo Ngari ryahamagawe ku rubyiniro
Ababyinnyi b’Itorero Inganzo Ngari baserutse ahirengeye baherekejwe n’abakobwa bose 19 bahataniye ikamba rya Nyampinga w’u Rwanda.
Aba bakobwa bambaye bya Kinyarwanda bahawe rugari aba aribo biyerekana mu mbyino zitandukanye zigaragza umuco gakondo. Urebesheje ijisho biragaragara ko bitoje neza gutega amaboko no gucinya akadiho.
Nyuma yo kwiyerekana mu ndirimbo imwe bahaye urugari Inganzo Ngari yanzika n’igitaramo, isusurutsa abateraniye mu Intare Arena.
22:00: Uwase Aisha [No51] ni we mukobwa wa nyuma muri 19 banyuze imbere y’abagize Akanama Nkemurampaka. Yavuze ko igihugu cyiyemeje guteza imbere ubukungu bushingiye ku bumenyi hashingiwe ku rugero rwa Singapoure. Yavuze ko urubyiruko rukeneye gukomeza kwiga rwiteza imbere mu bijyanye n’ubumenyi ngiro.
21:57: Umwiza Phionah [No47] yasobanuye akamaro k’amarushanwa y’ubwiza ku mwana w’umukobwa.
21:50: Umutesi Denise [No43] yabajijwe igisobanuro cy’Umwiherero w’abayobozi bakuru b’igihugu.
Yavuze ko Umwiherero ari gahunda imaze kuba inshuro 17, ihuriramo abayobozi mu nzego zitandukanye, za leta, abikorera. Yongeyeho ko wigirwamo ibibazo biri mu gihugu no kubishakira ibisubizo.
21:50: Umuratwa Anitha [No42] yabajijwe ku Nama ya CommonWealth u Rwanda rwitegura kwakira muri Kamena 2020.
Yavuze ko iyo nama igamije guhuza ibihugu bivuga ururimi rw’Icyongereza. Icyo u Rwanda ruzayungukiramo ni ukubona abashyitsi barimo abazakoresha Sosiyete y’Ubwikorezi ya RwandAir.
21:49: Teta Ndenga Nicole [No35] yavuze kuri gahunda yo Kwita Izina asobanura icyo imariye igihugu.
21:43: Nyinawumuntu Rwiririza Delice [No33] yavuze ko guha agaciro ururimi gakondo bifasha igihugu cyane ko iyo bahuje ururimi kubahuza biroroha kandi iterambere ry’igihugu iyo rizamutse byongera agaciro kacyo.
21:41: Nishimwe Naomie [No31] yabajijwe icyo azi kuri gahunda ya Rwanda Day. Yasobanuye ko ari igikorwa gihuza Abanyarwanda cyatangijwe mu 2010 bigizwemo uruhare na Perezida Paul Kagame.
21:38: Mutesi Denyse [No28] yageze imbere y’Akanama Nkemurampaka.
21:35: Mutegwantebe Chanice [No27] yavuze ko umugore yahawe agaciro abasha kwitinyuka ndetse anagira uruhare mu iterambere binyuze mu guhanganira imyanya ku isoko ry’umurimo.
21:34: Musana Teta Hense [No26] yanyuze imbere y’Akanama Nkemurampaka.
21:28: Mukangwije Rosine [No21] yabajijwe ku kijyanye n’ikurwaho rya Visa ku baturage bo mu miryango ya Commonwealth na Francophonie.
Mukangwije yavuze ko bizongera abakerarugendo, bikazamura amadevize igihugu cyinjiza.
21:23: Marebe Benitha [No18] yasobanuye ko gahunda yo kumenyekanisha u Rwanda ya Visit Rwanda yazamuye ubukungu bw’igihugu.
Yasabye Abanyarwanda gushyigikira iyo gahunda mu gukomeza kubaka igihugu n’umurage wacyo.
21:21:Kirezi Rutaremara Brune [No17]. Yabajijwe impanuro bahawe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, n’icyo ayo masomo yabamariye.
Kirezi yavuze ko amasomo bahawe afasha umukobwa kurushaho gusobanukirwa igihugu no kumenya indangagaciro zikwiye kumuranga nk’uzahagararira u Rwanda mu mahanga.
21:18: Kamikazi Rurangirwa Nadege [No15] yageze imbere y’Akanama Nkemurampaka. Yavuze ko Nyampinga afata nk’icyitegererezo ari Miss Mutesi Jolly watangije ibiganiro bihuza urubyiruko ndetse akaba ashyira imbaraga mu kubaka ubushobozi bw’igitsinagore.
21:15: Irasubiza Alliance [No 11]. Yavuze ko impamvu Afurika idatera imbere ari ukubera imiyoborere mibi kuko umugabane ufite imitungo kamere ihagije yafasha umugabane kwiteza imbere.
21:11: Ingabire Rehema [No10] yabajijwe icyo azi ku barinzi b’igihango. Yavuze ko ari ibikorwa by’indashyikirwa biteza imbere ibijyanye n’ubumwe n’ubwiyunge.
21:07: Ingabire Gaudence [No8] yabajijwe ibyiciro by’Intwari no kubitandukanya. Yavuze ko ubutwari bugaragaza umuntu witanga kandi uharanira kugera ku byiza abikoreye abandi. Yasobanuye ko hari ibyiciro bitatu by’intwari birimo Imena, Ingenzi n’Imanzi.
21:02: Ingabire Diane [No7] yavuze ko mu guhangana n’abatera abangavu inda zitateganyijwe yasaba ko hakazwa ibihano ku basambanya abangavu.
20:59: Akaliza Hope [No 1] ni we mukobwa wa mbere wagize imbere y’Akanama Nkemurampaka. Buri wese ari gutombora ikibazo mu biri mu gakangara. Nyuma yo gusuhuza abakagize yabajijwe uko abona izamuka ry’ubukungu bw’u Rwanda.
Ubukungu bw’u Rwanda burazamuka bitewe no kuba igihugu gitekanye bigatuma abashoramari bashora imari mu gihugu.
 	Impinduka mu bagize Akanama Nkemurampaka
Mu bagize Akanama Nkemurampaka bazengurutse intara zose hamwe na Miss Rwanda 2020, Miss Mutesi Jolly ni we wenyine wagaragaye mu kanama nkemurampaka hose.
Usibye Jolly Mutesi ariko kandi Evelyne Umurerwa na we wagaragaye mu kanama nkemurampaka mu majonjora yabaye muri buri ntara yongeye kwinjiramo ku munsi wo gutanga ikamba.
Umunyamakuru ubifitemo uburambe Munyaneza James akaba akorera The New Times wari wagiriwe icyizere muri Pre-Selection yongeye kugarukamo.
Hinjiyemo kandi amaraso mashya nka Ntarindwa Diogène umunyarwenya wamenyekanye cyane nka Atome mu Rwanda.
Umubyinnyi mpuzamahanga w’Umunyarwandakazi Sherrie Silver kuri iyi nshuro yinjiye mu kanama nkemurampaka.
Aba ni bo bagomba gutanga amanota aza gutanga Nyampinga w’u Rwanda. Kugira ngo umukobwa yegukane ikamba haragenderwa ku bintu bitatu aribyo; Uburanga, Ubwenge n’Umuco.
Ntalindwa Diogène wavuze mu izina ry’abagize akanama nkemurampaka ka Miss Rwanda 2020 yavuze ko ubwiza butanga amanota 30, umushinga w’umukobwa ugatanga amanota 40 n’umuco ukabarirwa ku manota 30.
20:47: Abakobwa bahamagawe ku rubyiniro imbere y’Akanama Nkemurampaka. Aba bakobwa bambaye amapantalo y’umukara n’imipira y’umukara ya Miss Rwanda. Hari guseruka babiri babiri, abafana bari kubakiriza amashyi y’urufaya n’induru nyinshi ku buryo byagorana kumenya ushyigikiwe cyane.
Mu byo bari kugaragaza harimo ibyo batojwe mu gihe cy’umwiherero bamazemo ibyumweru bibiri.
Video: Uko abakobwa baserutse muri Miss Rwanda 2020
20:33: Abashyushyarugamba b’ibi birori bageze ku rubyiniro
Abanyamakuru Nzeyimana Luckman na Martina Shami Abera bakora kuri KC2, Ishami rya kabiri rya Televiziyo y’u Rwanda batanze ikaze ku bitabiriye ibirori bya Miss Rwanda.
Batangiye bavuga uko urugendo rwo guhitamo abakobwa rwatangiye kugeza uyu munsi wanone, hasigayemo 19 bahataniye ikamba rya Miss Rwanda 2020.
 	Ba Nyampinga bafite amakamba y’umwaka ushize biteguye kutayanga
Abakobwa begukanye amakamba mu mwaka ushize biteguye kuyashyikiriza bagenzi babo bari buseruke neza.
Uhereye ibumoso hari Mwiseneza Josiane wabaye Miss Popularity 2019, Kabahenda Ricca Michaella wabaye Nyampinga w’Umuco 2019, Muyango Claudine wahawe ikamba rya Nyampinga uberwa n’amafoto 2019, Uwase Sangwa Odille wabaye Igisonga cya Kabiri 2019 na Uwihirwe Yasipi Casimir wabaye Igisonga cya Mbere 2019.
 	 Video: Uko byari byifashe mbere yo gutangira ibirori byo gutanga ikamba rya Nyampinga w’u Rwanda 2020
 	Ibyamamare byitabiriye Miss Rwanda ku bwinshi
Ibyamamare mu ngeri zitandukanye byatangiye kugera mu cyumba kigiye kuberamo irushanwa rya Miss Rwanda 2020.
Ijisho ry’umufotozi wa IGIHE ryabonye bamwe barimo Umunyarwandakazi Sherrie Silver umaze kubaka izina mu mbyino ku Isi yose.
 	Nishimwe Naomie yasoje amatora ari ku isonga
Mu matora yaba ayo kuri nternet no kuri SMS yarangiye saa moya z’umugoroba kuri uyu wa Gatandatu tariki 22 Gashyantare 2020. Yarangiye Nishimwe Naomie ariwe uyoboye abandi mu majwi.
Kuri internet Nishimwe Naomie yabaye uwa mbere n’amajwi 92 756 naho kuri SMS ayoboye abandi n’amajwi 79 756.
 	Umuteguro ni wose, umuziki ukomeje kubyinwa
19:53: Abafana benshi bamaze kwinjira mu Intare Conference Arena. Umuriri uri hejuru cyane, amajwi y’abafana ari kumvikana baririmba amazina y’abakobwa bari inyuma.
Urubyiniro abakobwa bahagararaho basobanura imishinga yabo rwateguwe, rwarimbishijwe n’indabo nziza ziri mu mabara atandukanye.
Muri aka kanya ibirori ntibiratangira, Iradukunda Grace Divine [Dj Ira] ni we uri gususurutsa abaje kureba Miss Rwanda 2020 mu miziki itandukanye irimo iy’Abanyarwanda n’iyo muri Amerika.
 	Imodoka ihabwa Nyampinga w’u Rwanda yagejejwe mu Intare Arena
Imodoka ihabwa Miss Rwanda 2020 yagejejwe mu Intare Arena, mbere yuko ibirori bitangira imodoka yo mu bwoko bwa Suzuki Swift ihembwa Nyampinga w’u Rwanda 2020 yamaze kwinjizwa ahari kubera ibi birori itwikiriwe.
Iyi modoka ifite agaciro ka miliyoni 18 z’amafaranga y’u Rwanda yatanzwe n’Uruganda rwa Africa Improved Foods ari nayo izahemba Nyampinga w’u Rwanda 800 000 Frw buri kwezi mu gihe cy’umwaka azamarana ikamba.
 	Intare Arena niyo Nimwiza Meghan yambikiwemo ikamba amaranye umwaka
Inyubako ya Intare Arena niyo yakiriye ibirori byatangiwemo ikamba rya Nyampinga w’u Rwanda wa 2019, ryegukanywe na Nimwiza Meghan ku mugoroba wo ku wa 26 Mutarama 2019.
 	Rwarutabura wa Rayon Sports ashyigikiye Umutesi Denise
Ngenzahimana Bosco [Rwarutabura]umenyerewe nk’umufana ukomeye wa Rayon Sports ari mu bashyigikiye Umutesi Denise [No43].
Rwarutabura witabiriye Miss Rwanda avuye kwa muganga nyuma yo gukubitwa agakomeretswa ku mugoroba wo ku wa 21 Gashyantare 2020, yabwiye IGIHE ko yemeye kuza gushyigikira mushiki w’inshuti y’umuryango we.
18:30: Abantu batangiye kwinjira mu Intare Conference Arena ahagiye kubera irushanwa rya Nyampinga w’u Rwanda. Hari gucurangwa indirimbo zitandukanye ari nako abafana benshi bazibyina bagaragaza akanyamuneza.
 	Ababyeyi, inshuti n’abavandimwe b’abakobwa bahatana babubekereye
Imihanda myinshi iri kwerekeza i Rusororo ku Intare Arena ahatangarizwa Nyampinga w’u Rwanda 2020.
Abitabiriye ibi birori bashyiriweho imodoka zibakura kuri Stade Amahoro i Remera zibageza i Rusororo.
Mu masaha ya saa Kumi n’imwe, abantu benshi bageze aho irushanwa ribera, baserutse bafite ibyapa biriho amazina y’abakobwa bashyigikiye bifuza ko aribo bakwambikwa ikamba.
Urebye ku maso yabo bifitiye icyizere, bambariye gushyigikira abakobwa babo no kuza kubabona bashinjagirana isheja bambikwa ikamba.
Usibye ibyapa, bambaye imipira iriho amazina n’amafoto y’abo bashyigikiye. Bicaye ahantu hamwe ku buryo umuriri wabo ushobora gusakara ukagera kuri benshi mu bateraniye mu Intare Arena.
Irushanwa rya Miss Rwanda 2020 ryatangiriye mu Karere ka Rubavu ku wa 21 Ukuboza 2019, ahatoranyirijwe abakobwa batandatu bemerewe guhagararira Intara y’Uburengerazuba; ku wa 28 Ukuboza 2019 mu Karere ka Musanze hatoranyijwe abakobwa batandatu bahagarariye Amajyaruguru.
Umwaka wa 2020 watangiye irushanwa rikomereza mu Karere ka Huye aho ku wa 4 Mutarama havuye abakobwa barindwi bahagarariye Amajyepfo. Ijonjora ry’ibanze mu ntara ryasorejwe mu Karere ka Kayonza, ahavuye abakobwa 15 bahagarariye Uburasirazuba mu gihe ku wa 18 Mutarama 2020, abakobwa 20 batoranyirijwe guhagararira Umujyi wa Kigali.
Mu bakobwa 400 bose bageze ahabereye ijonjora ry’ibanze, 54 gusa ni bo bemeje abagize akanama nkemurampaka bemererwa gukomeza mu cyiciro cya nyuma cyasize havuyemo 20 bagiye mu mwiherero w’ibyumweru bibiri wabereye muri La Palisse Hotel i Nyamata.
Abakobwa 20 batangiye umwiherero ku wa 9 Gashyantare 2020, ariko Ingabire Jolie Ange ntiyagize amahirwe yo gukomeza kuko yasezeye mu irushanwa kubera uburwayi.
Irushanwa ry’ubwiza mu Rwanda ryatangiye mu 1993 icyo gihe Nyampinga yabaye Miss Uwera Dalila, ryambitswe Bahati Grace mu 2009, mu 2012 rihabwa Kayibanda Mutesi Aurore, mu 2014 ryambikwa Akiwacu Colombe, Kundwa Doriane arihabwa mu 2015, Mutesi Jolly atorwa mu 2016, Iradukunda Elsa afata irya 2017, irya 2018 ryahawe Iradukunda Liliane mu gihe iriheruka mu 2019 ryatwawe na Nimwiza Meghan.
 	Uburanga bw’abakobwa 19 bahataniye ikamba rya Miss Rwanda 2020
1.Irasubiza Alliance [No 11]
2.Nishimwe Naomie [No31]
3.Mutesi Denyse [No28]
4.Ingabire Gaudence [No8]
5.Ingabire Rehema [No10]
6.Musana Teta Hense [No26]
7.Kirezi Rutaremara Brune [No17]
8.Mukangwije Rosine [No21]
9.Ingabire Diane [No7]
10. Umwiza Phionah [No47]
11.Mutegwantebe Chanice [No27]
12.Kamikazi Rurangirwa Nadege [No15]
13.Akaliza Hope [No1]
14.Umuratwa Anitha [No42]
15.Marebe Benitha [No18]
16.Teta Ndenga Nicole [No35]
17.Uwase Aisha [No51]
18.Nyinawumuntu Rwiririza Delice [No33]
19.Umutesi Denise [No43]
Amafoto: Muhizi Serge na Miss Rwanda 
",https://m.igihe.com/imyidagaduro/Nishimwe-Naomie-yegukanye-ikamba-rya-Nyampinga-w-u-Rwanda-2020-Amafoto-na-Video,Opinion
Alpha Blondy yasezeranye imbere y’Imana n’umunyamakuru ukora kuri radiyo ye ,"Seydou Koné waryubatse nka Alpha Blondy mu muziki wa Côte d’Ivoire yasezeranye mu rusengero n’umunya-Tuniziya Aelysa Darragi usanzwe ari umunyamakuru kuri radiyo ye ‘Bl Alpha Blondy FM’.
Seydou Koné waryubatse nka Alpha Blondy mu muziki wa Côte d’Ivoire yasezeranye mu rusengero n’umunya-Tuniziya Aelysa Darragi usanzwe ari umunyamakuru kuri radiyo ye ‘Bl Alpha Blondy FM’.
Muri Mata 2019 nibwo urukundo rwa Alpha Blondy na Aelysa Darragi rwashinze imizi ubwo bakoraga ubukwe bwa mbere gakondo. Muri Nyakanga 2019 aba babyaranye umwana w’umuhungu.
Ku wa Kane tariki 20 Gashyantare 2020 bakaba barasezeranye imbere y’Imana mu musigiti wa Riviera Golf.
Alpha Blondy yari asanzwe afite umuryango ndetse ibinyamakuru by’iwabo bihamya ko afite abana 11 harimo babiri bakorana mu buzima bwa buri munsi na batatu bihebeye umuziki nka we.
Alpha Blondy yabonye izuba ku wa 01 Mutarama 1953, avukira i Dombokro. Ni umuhanzi wiyeguriye injyana ya Reggae w’umuririmbyi n’umwanditsi w’indirimbo, yubatse izina mu gihe amaze mu muziki.
Indirimbo ze yazubakiye kuri Politiki n’ubuzima busanzwe, aziririmba mu ndimi zitandukanye zirimo; Dioula, Igifaransa n’Icyongereza rimwe na rimwe akanakoresha Icyarabu.
Alpha Brondy yakunzwe mu ndirimbo zitandukanye nka ""Guerre Civile"", ""Jerusalem”, “Brigadier Sabari”, ""Journalistes en danger"" n’izindi. Mu bihe bitandukanye yagiye agera mu Rwanda mu bitaramo n’ibirori yabaga yatumiwemo nka Kigali Up Music Festival n’ibindi.
Amaze gushyira hanze album nka: Jah Glory! (1982), Cocody Rock!!! (1984), Apartheid Is Nazism (1985), Jérusalem (1986), Revolution (1987), The Prophets (1989), S.O.S Guerre Tribale (1991) n’izindi.
",https://m.igihe.com/imyidagaduro/article/alpha-blondy-w-imyaka-67-yasezeranye-imbere-y-imana-n-umunyamakurukazi-ukora,Opinion
Babou agiye gusubukura iby’umuziki nyuma yo kurangiza amashuri yisumbuye (Video),"Shema Arnaud benshi bamenye nka Babou nyuma y’uko arangije amasomo mu mashuri yisumbuye yahishuye ko agiye gusubukura iby’umuziki cyane ko yari yabaye abihagaritse kubera kwiga.
Shema Arnaud benshi bamenye nka Babou nyuma y’uko arangije amasomo mu mashuri yisumbuye yahishuye ko agiye gusubukura iby’umuziki cyane ko yari yabaye abihagaritse kubera kwiga.
Mu myaka yatambutse abagiye bakurikiranira hafi ibya muzika bamenye uwari umwana witwa Babou wamenyekanye cyane mu njyana ya Hip Hop.
Mu 2017 uyu musore yaje kuburirwa irengero mu muziki we gusa we ahamya ko byatewe n’uko yari ahugiye mu masomo.
Uyu musore warangije amasomo ye mu mwaka wa 2019 muri St Andre i Nyamirambo, aho yize imibare, ubugenge n’ubumenyi bw’Isi, akaba umwe mu bategereje amanota yavuye mu kizamini cya Leta yakoze.
Babou yatangiye umuziki afite imyaka umunani urukundo rwawo arukomoye kuri nyirarume Jerome Peterson wabarizwaga muri TFP Crew yari igizwe n’abahanzi batandukanye.
Avuga uko yinjiye mu muziki yagize ati” Nigeze kujya mu gitaramo cyarimo marume, ndeba uburyo baririmbye abantu bakishima dutashye mubwira ko mbishaka ansaba ko ngomba gutsinda neza mu mashuri abanza kugira ngo anyemerere kubijyamo. Mbaye uwa mbere icyo gihe nibwo yanyandikiye indirimbo aranayinkoreshereza.”
Babou avuga ko icyo gihe yafashijwe cyane na nyirarume ndetse n’itsinda ry’abo bakoranaga muri TFP.
Uyu musore yavuze ko ubwo yari agiye mu mwaka wa kane w’amashuri yisumbuye aribwo yahisemo kuba aretse iby’umuziki kugira ngo ahe umwanya amasomo ye.
Nyuma yo gusoza ibyo kwiga amashuri yisumbuye, Babou yabwiye IGIHE ko agiye gusubukura iby’umuziki ndetse mu gihe cya vuba azashyira hanze indirimbo ye nshya.
Kugeza ubu uyu musore aracyakorana bya hafi na nyirarume Peterson n’ubundi wamwinjije mu muziki.
Babou avuga ko umuziki w’u Rwanda kugeza ubu uhagaze neza, wateye imbere ndetse harimo amahirwe menshi yaba mu buryo abahanzi binjiza amafaranga ndetse n’ibikorwa remezo bituma abahanzi bakora neza mu buryo bworoshye.
Uyu muraperi wamenyekanye akiri umwana yashimiye buri wese wamubaye hafi akinjira mu muziki yaba abahanzi, abanyamakuru ndetse n’abakunzi b’umuziki bamuhaye icyizere cyabo, anabasaba kuzongera kumwakirana yombi mu gihe azaba agarutse.
Babou yamenyekanye cyane mu bwana bwe aho yafatwaga nk’umuraperi ukiri muto, aha akaba yari afite indirimbo zinyuranye zirimo iyitwa; Rimwe kabiri, Do it, Njye na Muzika yakoranye na Tuff Gang n’izindi nyinshi yaririmbye zirimo Arambona agaseka yaririmbye.
Babou yavuze ko agiye gusubukura umuziki
Njye na muzika Babou yakoranye na Tuff Gangs
",https://m.igihe.com/imyidagaduro/article/babou-warangije-amashuri-yisumbuye-agiye-gusubukura-iby-umuziki-video,Opinion
"Nyampinga wa Botswana, Sudani y’Epfo na Ghana bitabiriye ibirori bya Miss Rwanda 2020","Oweditse Phirinyane wo muri Botswana, Rebecca Nana Adwoa Kwabi wo muri Ghana uyu wazanye n’igisonga cye cya kabiri Princess Owusua Gyamfi na Mariah Nyayeina wo muri Sudan y’Amajyepfo baraye i Kigali bitabiriye irushanwa rya Miss Rwanda 2020.
Oweditse Phirinyane wo muri Botswana, Rebecca Nana Adwoa Kwabi wo muri Ghana uyu wazanye n’igisonga cye cya kabiri Princess Owusua Gyamfi na Mariah Nyayeina wo muri Sudan y’Amajyepfo baraye i Kigali bitabiriye irushanwa rya Miss Rwanda 2020.
Usibye Oweditse Phirinyane Nyampinga wa Botswana yageze i Kigali ku mugoroba wo ku wa Kane tariki 20 Gashyantare 2020, aba bakobwa bandi bageze i Kigali mu bihe bitandukanye byo kuri uyu wa Gatanu tariki 21 Gashyantare 2020 aho bitabiriye umuhango wo gutanga ikamba muri Miss Rwanda 2020.
Ku mugoroba w’uyu munsi nibwo Mariah Nyayeina, Nyampinga wa Sudani y’Epfo na we yageze mu Rwanda.
Uwanyuma wageze mu Rwanda ni Nyampinga wa Ghana, Rebecca Nana Adwoa Kwabi wabaye uwa gatanu witabiriye Miss Rwanda 2020.
Aba bose bahasanze Oliver Nakakande wo muri Uganda ndetse na Sylivia Sebastian wo muri Tanzania bahageze mbere y’abandi.
Miss Rwanda 2020 niyo ya mbere yitabiriwe n’abakobwa bo mu bindi bihugu.
Irushanwa rya Miss Rwanda 2020 riri kugana ku musozo, abakobwa bahatanira ikamba bari mu mwiherero mbere y’iminsi mike ngo hamenyekane uzegukana ikamba. Ubu basigaye ari 19, nyuma y’uko Ingabire Jolie Ange yasezeye mu irushanwa kubera uburwayi.
Amatike yo kwinjira mu birori bizatangarizwamo Miss Rwanda 2020 yamaze gushyirwa ku isoko, abayashaka bashobora kuyagura bifashishije Mobile Money (*182*8*1*333111#), Ecobank cyangwa bakayasanga kuri Camellia muri KBC, Keza Saloon no kuri Smart Design.
",https://m.igihe.com/imyidagaduro/article/nyampinga-wa-botswana-sudani-y-epfo-na-ghana-bageze-mu-rwanda-bitabiriye-miss,Opinion
Abakobwa bari muri Miss Rwanda bahishuye agahinda batewe na Ingabire wavuyemo kubera uburwayi,"Hagati mu mwiherero wa Miss Rwanda 2020 nibwo umwe mu bakobwa bahataniraga ikamba Ingabire Ange Jolie yasabye ubuyobozi ko yasezera mu irushanwa kuko yari yahuye n’uburwayi bwamusabaga kuba kwa muganga akitabwaho ari mu bitaro.
Hagati mu mwiherero wa Miss Rwanda 2020 nibwo umwe mu bakobwa bahataniraga ikamba Ingabire Ange Jolie yasabye ubuyobozi ko yasezera mu irushanwa kuko yari yahuye n’uburwayi bwamusabaga kuba kwa muganga akitabwaho ari mu bitaro.
Tariki 17 Gashyantare 2020 nibwo ubuyobozi bwa Miss Rwanda bwatangaje ko Ingabire yavuye mu irushanwa kubera uburwayi.
Nyuma y’iminsi avuye mu irushanwa abakobwa bahataniraga ikamba rya Miss Rwanda babwiye IGIHE ko bababajwe n’uyu mugenzi wabo utarabashije gukomeza guhatana kubera impamvu z’uburwayi.
Benshi muri aba bakobwa bahishuye ko ryari ijoro ribi cyane igihe basezeraga kuri Ingabire. Bahamya ko bababajwe nuko ibyamubayeho ari impamvu zatunguranye kandi nta yandi mahitamo bari bafite.
Ikindi aba bakobwa uko ari 19 bahurizaho ni uburyo Ingabire yababaniye neza mu mwiherero ku buryo kuvamo kwe byabaye agahinda gakomeye.
Kirezi Rutaremara Brune umwe mu bahatanira ikamba rya Miss Rwanda 2020 yagize ati ”Jolie Ange sinzi uko namuvuga; aritonda, mu bantu nabonaga bashoboraga gutwara n’ikamba na we yari arimo. Kumva ko avuye mu irushanwa atari iyindi mpamvu ari uburwayi, njye ku giti cyanjye byarambabaje.”
Uyu mukobwa avuga ko bose byabababaje cyane ku buryo iyo baganira muri rusange basanga iyaba hari ikindi cyashobokaga bari kugikora ariko byarenze ubushobozi bwabo.
Teta Ndenga Nicole wiganye na Ingabire mu mashuri yisumbuye we yavuze ko yababajwe bikomeye nuko uyu mukobwa w’inshuti ye yavuye mu irushanwa.
Akaliza Hope yavuze ko Ingabire ari umukobwa wakundaga kubatera imbaraga kenshi kabone n’iyo babaga bari gukora ibintu bigoye akababwira ko we yumva ntacyo bimutwaye.
Aba bakobwa bose bababajwe no kuva mu irushanwa kwa mugenzi wabo bamusabira gukira akamera neza ariko kandi akanihanganira ibyabaye bamwibutsa ko atari ryo herezo ry’ubuzima.
Ingabire Jolie Ange yasezeye mu irushanwa nyuma yuko yari yaryinjiyemo atsindiye guhagararira Intara y’Amajyepfo.
Itike yakuye mu Ntara y’Amajyepfo niyo yamwinjije muri Pre-Selection, aha naho yahanyuranye umucyo bituma yinjira muri 20 berekeje mu mwiherero.
Uyu mukobwa yasezeye muri Miss Rwanda nyuma y’icyumweru yari amaze mu mwiherero uri kubera La Palisse Hotel i Nyamata. Kuri ubu abakobwa basigaye bahatanira ikamba bakaba ari 19.
Umukobwa uzambikwa ikamba rya Nyampinga w’u Rwanda 2020 uzasimbura Nimwiza Meghan ufite irya 2019, azamenyekana mu birori biteganyijwe kubera muri Intare Conference Arena i Rusororo mu ijoro ryo ku wa 22 Gashyantare 2020.
",https://m.igihe.com/imyidagaduro/article/abakobwa-19-basigaye-muri-miss-rwanda-bahishuye-agahinda-batewe-na-ingabire,Opinion
The Ben yasinye amasezerano y’imikoranire na Onomo Hotel yiyemeje kumushyigikira mu muziki we,"Mugisha Benjamin wamamaye mu muziki nka The Ben yasinye amasezerano y’imikoranire na Onomo Hotel yiyemeje kumushyigikira mu muziki we.
Mugisha Benjamin wamamaye mu muziki nka The Ben yasinye amasezerano y’imikoranire na Onomo Hotel yiyemeje kumushyigikira mu muziki we.
Aya masezerano yasinyiwe kuri Onomo Hotel iherereye mu Mujyi wa Kigali, ku gicamunsi cyo kuri uyu wa Gatanu tariki 21 Gashyantare 2020.
Umuyobozi wa Onomo Hotel i Kigali, Emile Nizey, yabwiye itangazamakuru ko bishimiye guha ikaze The Ben mu mikoranire bagiye kugirana.
Yavuze ko amasezerano bagiranye ashingiye mu gushyigikira uyu muhanzi mu bikorwa bye bya muzika yaba mu Rwanda no ku rwego mpuzamahanga cyane cyane mu bihugu 18 iyi hoteli ifitemo amashami.
Yavuze ko bazashyigikira bishoboka umuziki wa The Ben mu rwego rwo guteza imbere uyu musore nk’umuhanzi w’Umunyarwanda bifuza gushyiramo imbaraga kugira ngo arusheho gutera imbere.
Ku ruhande rwa The Ben we avuga ko azaba yamamaza anamenyekanisha ibikorwa bya Onomo Hotel.
The Ben yavuze ko yanyuzwe n’imikoranire yemeranyijeho na Onomo Hotel ndetse anayishimira gahunda nziza bafitanye.
Amasezerano ahuriweho n’impande zombi nta gihe cyashyizweho agomba kurangiriraho, ahubwo naba atagitanga inyungu zihuriweho azashyirwaho iherezo.
The Ben abajijwe niba hari amafaranga yahawe n’umubare wayo, yagize ati ”Amafaranga nibyo arahari ariko twahisemo kuyagira ibanga.”
Ku kijyanye no gukorana na hoteli iri mu Rwanda nyamara ubusanzwe yibera muri Leta Zunze Ubumwe za Amerika, The Ben yavuze ko ntaho bizahurira kuko uburyo azakorana nayo ari ibintu ashobora gukorera ahantu hose azaba ari.
Nizey yifashishije urugero mu gushimangira iyo mikorere yavuze ko ” Wenda hari igihe yajya muri Tanzania, Afurika y’Epfo n’ahandi dufite amashami. Iki gihe aba yizeye ko nta kibazo agira cy’aho kuba n’uburyo bwo kubaho kimwe n’ikipe ye. Tuzamufasha muri buri kimwe dushoboye.”
Mbere yo gusinyana amasezerano na Onomo Hotel, The Ben yijeje abanyamakuru ko abona ubu bufatanye buzamufasha mu iterambere rya muzika ye cyane ko bizanamufasha ku rwego mpuzamahanga bikagabanya ingorane yahuraga nazo.
The Ben yavukiye i Kampala muri Uganda ku wa 9 Mutarama 1988. Ni mwene Jean Mbonimpa na Esther Mbabazi. Ni uwa kabiri mu muryango w’abana batandatu barimo nka Danny Scott (na we wabaye umuhanzi, ananyura mu itsinda rya B Gun), Green P (umuraperi wamamariye muri Tuff Gangz) n’abandi.
Uyu muhanzi Nyarwanda uririmba injyana ya RnB/Pop. Yatangiye impano y’ubuhanzi abihereye mu muryango aho yakuze akundishwa n’ababyeyi be gusenga cyane.
Byatumye ajya muri korali aho yari ari kumwe n’abandi bahanzi bamenyekanye nka Meddy, Lick Lick na Nicolas.
Indirimbo yazamuye izina rye ni ‘‘Amaso ku Maso’’ yasohoye mu 2008. Izindi ndirimbo zizwi ni ‘‘Si beza’’ na ‘‘Mbwira’’ yahuriyemo na Tom Close; ‘‘Uzaba Uza’’ yaririmbanye na Roger, ‘‘Wirira’’, ‘‘Imfubyi’’ yahuriyemo na Bull Dogg, ‘‘Wigenda’’, ‘‘Uri he’’, ‘‘Sinzibagirwa’’, ‘‘Amahirwe ya nyuma’’ na ‘‘Zubeda’’.
Nyuma yaho yaje no gusohora indirimbo nka ‘‘Ese nibyo’’ mbere yo kwerekeza muri Amerika aho yakomereje ubuhanzi bwe.
Ubu akunzwe mu ndirimbo z’urukundo zirimo nka ‘‘Ko Nahindutse’’, ‘‘Urabaruta’’, ""Ndaje’’, ‘‘Habibi’’, ‘‘Ntacyadutanya’’, ‘‘Only You’’, ‘‘I’m In Love’’, ‘‘Can’t get enough’’ yakoranye na Otile Brown wo muri Kenya n’izindi.
Ni umwe mu bahanzi bake b’Abanyarwanda babashije kwagura umuziki wabo ukamenyekana no mu bindi bihugu.
",https://m.igihe.com/imyidagaduro/article/the-ben-yasinye-amasezerano-y-imikoranire-na-onomo-hotel-yiyemeje,Opinion
Miss Rwanda 2020: Ibyo abakobwa bazakumbura mu mwiherero n’umushinga wa buri wese (Video),"Abakobwa 19 bari kurangiza umwiherero wa Miss Rwanda 2020 mu gihe bitegura umunsi wa nyuma w’irushanwa uzatanga Nyampinga w’u Rwanda wa 2020.
Abakobwa 19 bari kurangiza umwiherero wa Miss Rwanda 2020 mu gihe bitegura umunsi wa nyuma w’irushanwa uzatanga Nyampinga w’u Rwanda wa 2020.
Aba bakobwa babaye 19 nyuma y’uko mugenzi wabo Ingabire Jolie Ange atabashije gukomeza cyane ko yasezeye kubera uburwayi bwamutunguye bugatuma atabasha gukomeza irushanwa.
Aba bakobwa uko ari 19 bose twabasuye mu mwiherero tuganira ku bintu binyuranye birimo uko bari babayeho mu mwiherero, ibyo bazawukumburamo n’incamake ku mishinga yabo.
Mu biganiro n’aba bakobwa bose bahuriza ku kuba bazakumbura umwiherero wa Miss Rwanda kuko bari babanye neza, babayeho nk’umuryango.
Akaliza Hope yagize ati “Nzakumbura abakobwa tubana muri rusange, uko twasangiraga, uko twagendanaga mbega ni byinshi.”
Musana Teta Hense nawe uri mu bahatana muri Miss Rwanda 2020 yavuze ko azakumbura bagenzi be, ibiganiro bahabwaga n’ibindi.
Ati “Nzakumbura aba bakobwa twabanye, buri wese afite umwihariko we. Nzakumbura ibiganiro byari byiza. Kubona amahirwe yo kubona abayobozi batuganiriza nzabikumbura.”
Nishimwe Naomie na we yagize ati “Ikintu nzakumbura ni ugusangira nijoro n’abandi bakobwa ubundi tukaza kumva gahunda z’undi munsi turi kuririmba nzabikumbura cyane.”
Imishinga yabo
Ikirezi Rutaremara Brune yavuze ko afite umushinga wo gufasha abanyarwanda bafite ubumuga bwo mu mutwe. Ingabire Rehma we afite umushinga wo guteza imbere imibereho ya mwarimu.
Teta Ndenga Nicole yavuze ko afite umushinga wo gukangurira abanyarwanda n’urubyiruko guhinga ibiti by’imbuto. Akaliza Hope we yavuze ko umushinga we ushingiye ku gukangurira abana b’abakobwa kwitabira kwiga ubukerarugendo.
Mutesi Denise afite umushinga wo kugabanya umubare w’abantu badafite akazi mu gihugu cy’u Rwanda. Umutesi Denise umushinga we ni uguteza imbere uburenganzira bw’abaguzi.
Mutegwantebe Chanice afite umushinga wo guhuriza hamwe abantu batishoboye basabiriza ku mihanda mu rwego rwo kubafasha kwiteza imbere.
Nishimwe Naomie afite umushinga wo kurwanya ubwigunge mu rubyiruko. Musana Teta Hense we umushinga we ni ukurwanya kanseri mu Rwanda.
Umuratwa Anitha umushinga we ni ugufasha abana kubyaza impano zabo umusaruro cyane cyane siporo. Marebe Benitha umushinga afite umushinga wo kubaka ubushobozi bw’urubyiruko rufite ubumuga.
Irasubiza Alliance umushinga we ni ukurwanya inda z’imburagihe mu bana bakiri bato bari munsi y’imyaka 18.
Ingabire Diane afite umushinga wo kurwanya ibiyobyabwenge cyane cyane mu rubyiruko. Uwase Aisha we afite umushinga wo gukangurira abahuye n’ihohoterwa kutariceceka.
Mukangwije Rosine afite umushinga wo gushishikariza urubyiruko kwiteza imbere binyuze mu kwikorera.
Nyinawumuntu Delice we afite umushinga wo gushishikariza abana b’abakobwa kwiga siyansi n’ikoranabuhanga. Ingabire Gaudance afite umushinga wo gushishikariza urubyiriko kwitabira ubukerarugendo bw’imbere mu gihugu mu gihe Umwiza Phionah afite umusinga wo kurwanya ihohoterwa rishingiye ku gitsina rikorerwa abana bari munsi y’imyaka 18.
Kamikazi Rurangirwa Nadege we afite umushinga wo kwita kubana bafite indwara izwi nka “Down Syndrome” no guhugura imiryango yabo uburyo babitaho. Ni indwara ifata umwana ukiri mu nda ya nyina. Ishobora gutuma umwana avuka hari uduce tw’umubiri tumwe na tumwe abuze cyangwa se mu mutwe he hadakora nk’ibisanzwe.
Kugeza ubu irushanwa rya Miss Rwanda 2020 riri kugana ku musozo abakobwa bahatanira ikamba bari mu mwiherero mbere y’amasaha make ngo hamenyekane uzegukana ikamba.
Aba bakobwa bari mu mwiherero bamaze kuvamo umwe cyane ko ubu basigaye ari 19 nyuma y’uko Ingabire Jolie Ange asezeye mu irushanwa kubera uburwayi.
Umukobwa uzambikwa ikamba rya Nyampinga w’u Rwanda 2020 uzasimbura Nimwiza Meghan ufite irya 2019, azamenyekana mu birori biteganyijwe kubera muri Intare Conference Arena i Rusororo mu ijoro ryo ku wa 22 Gashyantare 2020.
Kugeza ubu amatike yo kwinjira mu irushanwa rya Miss Rwanda 2020 yashyizwe ku isoko; abayashaka bashobora kuyagura bifashishije Mobile Money (*182*8*1*333111#), Ecobank cyangwa bakayasanga kuri Camellia KBC, Keza Saloon no kuri Smart Design.
",https://m.igihe.com/imyidagaduro/article/miss-rwanda-2020-ibyo-abakobwa-bazakumbura-mu-mwiherero-n-umushinga-wa-buri,Opinion
Abakobwa batabashije gukomeza muri Miss Rwanda 2020 bakomereje ibikorwa by’urukundo mu Karere ka Gisagara,"Nyuma yo kwiyemeza kwihuriza hamwe bagakora ibikorwa by’urukundo, abakobwa 34 batabashije kurenga ijonjora rya nyuma (Pre-Selection) ry’irushanwa rya Miss Rwanda 2020 bakomeje gushyira mu bikorwa imishinga bari barateguye.
Nyuma yo kwiyemeza kwihuriza hamwe bagakora ibikorwa by’urukundo, abakobwa 34 batabashije kurenga ijonjora rya nyuma (Pre-Selection) ry’irushanwa rya Miss Rwanda 2020 bakomeje gushyira mu bikorwa imishinga bari barateguye.
Abo bakobwa bibumbiye mu itsinda “We for the Nation” kuri uyu wa Kane tariki ya 20 Gashyantare 2020 bakomereje ibyo bikorwa mu Karere ka Gisagara aho baganirije urubyiruko rw’abanyeshuri ku gukumira gusambanya abana ndetse no kurwanya inda z’imburagihe ziterwa abangavu.
Ni nyuma y’uko ku wa 13 Gashyantare 2020 basuye ikigo kirererwamo abana bafite ubumuga cya HVP Gatagara i Gikondo ho mu mujyi wa Kigali; aho baganiriye n’ubuyobozi bwabasobanuriye ibikorwa bihakorerwa buri munsi ndetse banagira umwanya wo kwifatanya n’abana baharererwa yaba mu gusangira ndetse no kwidagadurana.
Gaju Evelyne uhagarariye iryo tsinda yavuze ko bahisemo kuganiriza urubyiruko ku ngingo yo gusambanya abana no gukumira inda ziterwa abangavu kuko ari ikibazo gihangayikishije muri iki gihe.
Ati “Buri mukobwa muri twe yari afite umushinga we; uyu wo gukumira inda zitateganyijwe ni imwe muri iyo mishinga. Gusa ikibazo cy’abana basabanywa ndetse n’icy’abangavu baterwa inda kirahangayikishije ni yo mpamvu twiyemeje gutanga umusanzu mu kuzikumira tuganiriza urubyiruko.”
Kuri ubu itsinda “We for the Nation” rigizwe n’abakobwa 34 ariko abaje kuganiriza urubyiruko mu Karere ka Gisagara ni 10 kuko bagenzi babo bari mu bindi bikorwa birimo kwiga n’ibindi.
Mu Karere ka Gisagara baganirije urubyiruko rw’abanyeshuri biga kuri GS Saint Philippe Neri hamwe n’abiga kuri Saint Eugenie Smet aho bari bahuriye ku kibuga cy’umupira w’amaguru kuko ayo mashuri yombi yari yakinnye.
Igihozo Dianne watanze ikiganiro yagarutse ku ngaruka zo gusambanya abana no gutwara inda imburagihe, asaba urubyiruko kwirinda ibishuko bishobora kubashora mu busambanyi.
Yagize ati “Cyane cyane nkamwe b’abanyeshuri na twe twese akenshi hari igihe badushukishaga amandazi, bombo, amafaranga n’ibindi. Icya mbere ni uko abana b’abakobwa tugomba kumenya ko dufite agaciro tukirinda abadushuka.”
Yabibukije ko umukobwa usambanyijwe agaterwa inda bimugiraho ingaruka mbi zitandukanye bikamwicira ejo hazaza.
Ati “Muri mwe harimo abazaba Abadepite; Abaminisitiri cyangwa mukazayobora mu bundi buryo. Mureke twirinde ibishuko bitwicira ejo hazaza.”
Nyuma y’ibiganiro byatanzwe urubyiruko rwahawe umwanya wo kubaza ibibazo bitandukanye byibanze ku buzima bw’imyororokere.
Umukozi ushinzwe uburinganire n’iterambere ry’umuryango mu Karere ka Gisagara, Sewabo Vincent, ni we wabakiriye ashima ibikorwa byabo abizeza ubufatanye.
Ati “Ni byiza kuko biraza gutuma hari icyo twunguka mu kugabanya imibare y’abana bakomeje gusabanywa mu karere.”
Sewabo yavuze ko mu mezi 11 ashize mu Karere ka Gisagara hagaragaye abangavu bagera kuri 214 bari munsi y’imyaka 17 batewe inda imburagihe.
Urubyiruko rwagiriwe inama yo kudahishira abasore n’abagabo basambanya abangavu kuko babicira ubuzima bityo bakwiye guhanwa by’intangarugero kugira ngo abandi babonereho hatazagira utekereza kongera guhirahira asambanya umwangavu.
Gaju Evelyne uhagarariye “We for the Nation” yavuze ko bishimiye uko igikorwa bateguye mu Karere ka Gisagara cyagenze bityo byabongereye imbaraga zo gukomeza ibyo biyemeje.
Yavuze ko bashinze uwo muryango bagamije gukora ibikorwa by’urukundo nk’uko bari babyiyemeje ubwo bitabiraga irushanwa rya Miss Rwanda 2020 bityo biteguye no kwakira umufatanyabikorwa wese waza kubashyigikira.
",https://m.igihe.com/imyidagaduro/article/abakobwa-batabashije-gukomeza-muri-miss-rwanda-2020-bakomereje-ibikorwa-by,Opinion
Niyo Bosco yasohoye indirimbo nshya yise “Ibanga”,"Niyo Bosco umaze kubaka izina mu mitima ya benshi mu bakunzi b’umuziki w’u Rwanda kuri ubu yasohoye indirimbo ye nshya yise “Ibanga” ikurikira “Ubigenza ute?” uyu musore yaherukaga gushyira hanze.
Niyo Bosco umaze kubaka izina mu mitima ya benshi mu bakunzi b’umuziki w’u Rwanda kuri ubu yasohoye indirimbo ye nshya yise “Ibanga” ikurikira “Ubigenza ute?” uyu musore yaherukaga gushyira hanze.
Indirimbo “Ibanga” ya Niyo Bosco ikubiyemo ubutumwa bukangurira abantu kugira ibanga, agaragazamo ingaruka zikunze kuba ku bantu batarigira.
Mu nyikirizo y’iyi ndirimbo uyu muhanzi agira ati ”Ibanga ni igihamya cyemeza ko uri umwizerwa, kugira ibanga nibyo bishimangira ubupfura bwawe. Uko waba uri kose utagira ibanga amagambo uvugwa niyo menshi kurusha ayo avuga! Jya uvuga uziga […].”
Uyu muhanzi yakanguriye abantu kuvuga baziga, bakavuga ibyo babajijwe cyane ko n’umunyarwanda yaciye umugani ko akarimi kabi gasemera agasaya.
Niyokwizerwa Bosco wamenyekanye nka Niyo Bosco ni umusore w’imyaka 20 y’amavuko ukora umuziki ariko afite ubumuga bwo kutabona.
Mu kiganiro aherutse kugirana na IGIHE, Niyo Bosco yasabye abantu kutumva ko yaba akunzwe kubera impuhwe agirirwa ku bw’ikibazo afite ahubwo bakita ku mpano ye mu muziki.
Uyu wahereye cyera aririmba ariko atarabona ubushobozi, yaje kurabukwa n’umunyamakuru Irene Mulindahabi wamufashije kumenyekanisha impano ye mu 2019.
Nyuma yuko Isi yose ibonye impano iri muri uyu musore, abantu banyuranye biyemeje kumufasha, kuri ubu Niyo Bosco afite ikipe imufasha mu bijyanye na muzika ndetse no mu buzima bwa buri munsi.
Iyi ndirimbo ye nshya mu buryo w’amajwi yakorewe muri Uno Record ikorwa na Producer witwa Santana mu gihe amashusho yayo yafashwe akanatunganywa na Bagenzi Bernard uri mu bagezweho muri iyi minsi.
Reba indirimbo ""Ibanga"" ya Niyo Bosco
",https://m.igihe.com/imyidagaduro/article/niyo-bosco-yasohoye-indirimbo-nshya-yise-ibanga,Opinion
"Ubwoba, kimwe mu bitiza umurindi coronavirus","Muri iyi minsi, isi yose ihangayikishijwe n’icyorezo cya coronavirus kigenda gikwirakwira hose ari nako gihitana benshi. Mu by’ukuri abantu benshi ntibabasha kumva umuvuduko iki cyorezo kigenderaho ndetse n’ingaruka kigira kubatuye isi bose.
Muri iyi minsi, isi yose ihangayikishijwe n’icyorezo cya coronavirus kigenda gikwirakwira hose ari nako gihitana benshi. Mu by’ukuri abantu benshi ntibabasha kumva umuvuduko iki cyorezo kigenderaho ndetse n’ingaruka kigira kubatuye isi bose.
Inkuru zijyanye n’icyo cyorezo ziracicikana hose hifashishijwe uburyo butandukanye, harimo insakazamajwi, insakazamashusho, ibinyamakuru byanditse ndetse n’imbuga nkoranyambaga zitandukanye aho amafoto y’amasanduku arimo abapfuye, imibare yiyongera y’abandura n’abahitanwa n’icyo cyorezo, inkuru zisanisha icyorezo n’ubuhanuzi butandukanye, n’ibindi. Hejuru y’ibyo abantu basoma, hari n’ibyo babasha kwibonera n’amaso yabo.
Umuntu, ni ikiremwa kitifuza kuba cyonyine. Kimwe mu bishimisha umuntu ni ukuba ari hafi y’abandi, atekanye, yumva yizeye abo bari kumwe, yitaweho kandi yita ku bandi ndetse afite agaciro mu bandi. Imwe mu ngaruka zikomeye abantu bahura nazo uyu munsi, ni ukubura ituze ry’umutima bitewe n’ubwoba bw’ibyo batazi bishobora kuba ku buzima bwabo. Ibi bituma abantu bumva bahangayitse cyane.
Ni kenshi iyo abantu baganira ku bibahangayikishije birimo n’ibyorezo bitandukanye nka coronavirus, bagira bati “Ubwoba bwanyishe”. Uyu munsi, turabara umubare w’abari kwicwa n’icyorezo cyugarije isi, ariko ntabwo tubasha kubara umubare w’abari kwicwa n’ubwoba. Ubwoba ni umwicanyi mubi cyane ndetse wica benshi kurusha ibindi byose.
Abahanga bagaragaza ko ubwoba buca intege umubiri, bugatuma utabasha guhangana neza n’ingaruka z’ibiwugarije. Ibyo bivuze ko ubudahangarwa bw’umubiri bugabanuka, bityo umubiri ukaba watsindwa kuburyo bworoshye. Ibyo bivuze kandi ko ubwoba ari kimwe mu bishobora gukwirakwiza icyorezo cya coronavirus nk’uko kudakaraba, kuramukanya, kudasiga intera ihagije hagati y’abantu, gukorora no kwitsamurira mu bandi, bigikwirakwiza.
 Icyorezo kikimara kugaragara mu Rwanda, Nyakubahwa Perezida wa Repuburika y’u Rwanda Paul Kagame yasabye abantu kutagira ubwoba, kuko aribyo bizatuma dutsinda. Ibyo kandi byagaragaye mu mvugo zitandukanye z’abayobozi.
Kwirinda kugira no gukwirakwiza ubwoba ni imwe mu ngamba zadufasha guhangana n’icyorezo cya coronavirus ndetse n’ingaruka zacyo. Ibyo kandi byadufasha gusigasira ubuzima bwacu dore ko ubwoba kimwe n’andi marangamutima akabije byangiza imitekerereze y’abantu n’imikorere y’umubiri.
Abahanga bagaragaza ko iyo amarangamutima ari hejuru, gutekereza biragabanuka cyane, bityo kwitekerezaho, gutekereza ku bacu n’igihugu cyacu bikahazaharira. Ubwoba rero butuma tutabasha no gutekereza ku cyo twakora ngo twivane mu bibazo, aho bamwe bibarenga bikagera aho babona ko ubuzima nta gaciro bufite. Akenshi ibyo bishobora kuganisha kukwiyambura ubuzima, nk’ikimenyetso cyo gutsindwa urugamba rw’ubuzima.
Ubwoba ntibugira ingaruka ku mitekerereze gusa, ahubwo ingaruka zigera no ku mubiri wose. Bigira ingaruka ku mikorere y’umutima w’umuntu ushobora gutera cyane ndetse ukaba wananirwa, bishobora kugira ingaruka zitandukanye by’umwihariko ku basanzwe bafite ikibazo cy’umutima n’izindi ndwara zifite aho zihurira nawo. Umuntu ashobora kandi guhumeka nabi, ibi byatiza umurindi kuremba k’uwanduye-, igifu gishobora gukora nabi, imitsi y’umubiri icika intege, umuntu ashobora kubura ubushake bwo kurya no gukora imibonano mpuzabitsina, n’ibindi.
Ingaruka rero ni nyinshi cyane, ariko kugira ubwoba ni ibintu bisanzwe, ni na kimwe mu biranga ko umuntu ari muzima. Ikibazo si ukugira ubwoba, ikibazo ni icyo tubukoraho, uko twitwara mu gihe tugize ubwoba, cyangwa uko busenya imbaraga n’igisobanuro cy’ubuzima kuri twe. Muri rusange, iyo hatagize igikorwa, ingaruka zikomoka ku bwoba ziba nyinshi cyane, ubwazo zikaba zaganisha ku rupfu.
Mu nkuru ikurikiyeho, tuzaganira kucyo twakora kugira ngo dutsinde ingaruka z’ubwoba buturuka kuri coronavirus, bityo dukomeze dusigasire ubuzima bwacu, ubw’imiryango ndetse n’igihugu cyacu.
Diogene Karangwa

",https://m.igihe.com/twinigure/article/ubwoba-kimwe-mu-bitiza-umurindi-coronavirus,Opinion
Hari ahakwiye za Rond-point mu mihanda y’i Kigali,"Isangano ry’imihanda [Rond-point] ni bumwe mu buryo bwiza ndetse buhiga ubundi bwose mu koroshya no kunoza inyuranamo ry’ibinyabiziga mu mahuriro y’imihanda (Muribuka umubyigano w’imodoka wabaga Remera-Kisimenti n’aho bita mu Kanogo, mbere y’uko hashyirwa za Rond-point).
Isangano ry’imihanda [Rond-point] ni bumwe mu buryo bwiza ndetse buhiga ubundi bwose mu koroshya no kunoza inyuranamo ry’ibinyabiziga mu mahuriro y’imihanda (Muribuka umubyigano w’imodoka wabaga Remera-Kisimenti n’aho bita mu Kanogo, mbere y’uko hashyirwa za Rond-point).
Mu gihe abatwara ibinyabiziga bagorwa cyane no gucunga ibiturutse mu mpande zose mu mahuriro y’imihanda (iburyo, ibumoso, imbere) cyangwa batanguranwa gutambuka mbere banga ko Feu-rouge zibafata (bikaba byaba intandaro y’impanuka), Rond-Point zo zikoze ku buryo imihanda iyinjiramo iba nk’ihese bigatuma urujya n’uruza (circulation) rwerekeza mu cyerekezo kimwe, bityo, utwaye ikinyabiziga agacungana gusa n’ibindi binyabiziga bituruka mu ruhande rumwe rw’ibumoso (kubatwarira ibumoso nko mu Rwanda) cyangwa urw’iburyo (kubatwarira iburyo nko mu Bwongereza).
Uko korohereza abashoferi bituma nta mpanuka nyinshi zibera muri Rond-point kandi bikihutisha urujya n’uruza kuko ibinyabiziga bidasabwa guhagarara.
Nubwo muri Kigali tumenyereye Rond-point z’uruziga, si ngombwa ko rond-point igomba kuba ari uruziga rugororotse, icyangombwa ni uko ibinyabiziga bishobora kuhakatira mu buryo bworoshye.
Nk’uko tubikesha urubuga rw’iIkigo gishinzwe Ubwikorezi i Washington, mu kugena ahajya Rond-point, iby’ingenzi byitabwaho ni umwanya w’aho yakubakwa n’umubyigano w’ibinyabiziga bihaca.
Ibyo Rond-point zirusha ubundi buryo
Mu bushakashatsi bwakorewe muri Amerika n’ikigo gishinzwe imihanda minini gifatanyije n’ikindi gishinzwe ubwishingizi n’umutekano wo ku mihanda minini (Federal Highway Administration- FHWA & Insurance Institute for Highway Safety -HIS), bwagaragaje ko rond-point zifite ubushobozi bwo kugabanya impanuka ho 90% kurusha ubundi buryo bwose burimo na Feu-Rouge.
Rond-point zigabanya:
 90% by’impanuka zihitana ubuzima bw’abantu
 75% byo gukomerekera mu muhanda
 40% by’abanyamaguru bagongwa n’imodoka
 37% by’impanuka zose
Impamvu zituma rond-point zitanga umusaruro kuri urwo rwego ni uko zituma ibinyabiziga bigenda buhoro bigatuma nta mpanuka zikunze kuhabera n’ibaye ikaba yoroheje.
Ituma kandi ibinyabiziga bidasiganwa n’amatara atukura (bikunze kuba muri Feu-Rouge bikanaba intandaro y’impanuka).
Ikindi kandi Rond-Point zikoze ku buryo ibinyabiziga bihana umwanya bitagombye ko hari bimwe bihagarara.
Ibinyabiziga bigenda umujyo umwe. Imihanda yinjira muri rond-point, ikoze ku buryo abakoresha umuhanda baba basa n’aberekeza mu nzira imwe bigatuma utwaye ikinyabiziga yoroherwa kuko aba acungana n’ibinyabiziga biri mu ruhande rumwe gusa.
Hari kandi ukwihutisha ibinyabiziga no kugabanya umubyigano (Traffic Jam). Uretse kubungabunga umutekano wo mu muhanda, Rond-point zifite ubushobozi bwo guhangana n’umubyigano w’imodoka.
Bitandukanye na Feu-Rouge, muri rond-point ntabwo ikinyabiziga gisabwa gutegereza ko itara ry’icyatsi kibisi ryaka, ahubwo ibinyabiziga bigabanya umuvuduko bigakomeza bikagenda.
Inyigo zakozwe muri Amerika zipima uko ibinyabiziga bigenda ahari Feu-Rouge n’ahari Rond-point, zerekanye ko Rond-point zihutisha ibinyabiziga ho 89% kurusha Feu-Rouge ndetse zikagabanya uguhagarara kw’ibinyabiziga ho 56%. (Washington State Department of Transportation, 2020).
Rond-point zirahendutse ugereranyije na Feu-Rouge
Ugereranyije ibigenda kuri Feu-Rouge nk’umuriro w’amashanyarazi, kuzitaho (maintenance), kuzisana (bazigonze) no kudakora icyo zigomba gukora mu gihe umuriro w’amashanyarazi wagiye, Rond-point zo nta kijya kizibuza gukora akazi kazo.
Mu mihanda iri kwagurwa n’indi mishya muri Kigali, hari amahuriro ubona yagakwiye kujyamo Rond-Point, ugereranyije umwanya uhari (space) n’ubucucike bw’ibinyabiziga bihaca.
Igereranya ry’ahashobora kujya Rond-point n’izindi Rond-point (hakoreshejwe Google maps)
Iki ni igitekerezo cy’umwanditsi, mbiseguyeho mu gihe hagira uwo gikomeretsa. Mu gupima hifashishijwe google maps
Nshimiyimana Jean Pierre
Umwanditsi
",https://m.igihe.com/twinigure/ubibona-ute/article/hari-ahakwiye-za-rond-point-mu-mihanda-y-i-kigali,Opinion
Hari ababuze uko biyogoshesha kubera coronavirus,"
",https://m.igihe.com/twinigure/caricature/article/hari-ababuze-uko-biyogoshesha-kubera-coronavirus,Opinion
Kurwanya COVID-19 si iby’Ubuhanuzi: Gukurikiza amabwiriza ya Leta ni cyo gisubizo,"Ku mbuga nkoranyambaga by’umwihariko WhatsApp, mperutse kubona umuntu wanditse asaba imbabazi uwo ariwe wese yifurije kuzagira umwaka mwiza wa 2020. Impamvu yatanze ni ukubera guhagarika umutima byazanye n’icyorezo cyadutse cya COVID-19 kije muri uyu mwaka kikaba gihangayikishije Isi yose.
Ku mbuga nkoranyambaga by’umwihariko WhatsApp, mperutse kubona umuntu wanditse asaba imbabazi uwo ariwe wese yifurije kuzagira umwaka mwiza wa 2020. Impamvu yatanze ni ukubera guhagarika umutima byazanye n’icyorezo cyadutse cya COVID-19 kije muri uyu mwaka kikaba gihangayikishije Isi yose.
Uwabyanditse simuzi, cyakora kuba ahangayitse kubera gutegekwa kuguma mu rugo ku mpamvu zo kwikingira kwa twese birumvikana. Nahumure ibyorezo ntibizanwa n’umwaka.
Hari n’abagurishije utwabo mu 1999 barabeshywe n’abemera iby’umunsi w’imperuka ko nta we uwa 2000 uzasiga. Hari n’abari baraciye igikuba ngo za mudasobwa zizajijwa kubera icyo bise Y2K. Na n’ubu akazi karakomeje!
Abatabyibuka bazabaze iby’Umupadiri w’Umugande witwa Joseph Kibwetere wicishije abantu bagera ku 1000 barimo abarenga 300 biyahuriye hamwe ahitwa Kanungu ku wa 17 Werurwe 2000. Abiyishe n’ubayoboye bari mu cyo bise Muvoma yo kubungabunga Amategeko Cumi y’Imana (Movement for the Restoration of the Ten Commandments of God).
N’uwagendera ku byago n’amagorwa y’abantu, nta Munyarwanda wakangwa no kuguma mu rugo atanatotezwa azi ibyabaye mu mwaka wa 1994. Ibi ni ibizavugwa bihagije mu byumweru bike bitaha.
Reka ngaruke kuri Coronavirus. Iki cyorezo cyatangiye kumenyekana aho cyagaragaye bwa mbere mu Bushinwa, mu mpera z’umwaka 2019 no mu ntangiriro z’uyu. Ni mu Mujyi wa Wuhan batangiye gukingirana abantu mu nzu babuza abandi kugenda, ariko n’abandi bahunga icyo gihugu.
Ku itariki ya 11 Werurwe 2020, Ishami ry’Umuryango w’Abibumbye ryita ku Buzima (OMS/WHO) ryemeje ku mugaragaro ko COVID-19 ari icyorezo cyugarije Isi. Mu gihe Dr Tedros Adhanom Ghebreyesus uyobora OMS abitangaza ko COVID-19 ari icyorezo cy’Isi, abantu bari bamaze kwandura bari 200,000 abo kimaze guhitana ari 8,000.
Icyo gihe u Rwanda rwari rwaratangiye gufata ingamba zo kugikumira no kugihashya mu gihe kihageze, ariko rutaramenya ko hari uwanduye iyo ndwara. Uwayanduye wa mbere mu gihugu yamenyekanye ku wa 14 Werurwe. Nyuma y’iminsi ibiri abari banduye bamenyekanye bari bamaze kuba batanu. Hashize iminsi itatu abanduye bazwi bikubye inshuro zirenga ebyiri baba cumi n’umwe.
Ibimenyetso by’uko ibintu byakomeye atari aho kujenjeka byari byaragaragaye. Uretse abantu kureka amateraniro arimo n’aho abantu basengera no gufungwa kw’amashuri, ku wa 18 Werurwe hafashwe ingamba zirenze kwirinda kuramukanya no gukaraba, akanozasuku k’ibiganza n’intoki n’ibindi.
Itangazo rya Minisiteri y’Ubuzima ryahagaritse “ingendo z’indege ziva cyangwa zijya mu Rwanda, harimo na RwandAir, zinyuze ku Kibuga Mpuzamahanga cya Kigali uhereye tariki ya 20 Werurwe 2020 saa sita z’ijoro. Ibyo bikamara igihe cy’iminsi 30 ishobora kongerwa. Indege z’ubwikorezi n’ubutabazi zemerewe gukomeza gukora uko bisanzwe.
Bukeye nibwo hasohotse itangazo rya Minisitiri w’Intebe ririmo ingamba icumi zijyanye n’ubukana bwa Coronavirus. Harimo gusaba abaturarwanda kuguma mu ngo, guhagarika ingendo zimwe na zimwe, za moto kureka gutwara abagenzi n’izindi. Izo ngamba zikaba zizamara ibyumweru bibiri, ni ukuvuga ko iminsi itiyongereye, uretse ko kwiyongera ari byo byashoboka, byarangira ku wa 3 Mata.
Mu bihe nk’ibi abatari bake barahungabana bakishyira mu maboko y’imbaraga zitagaragara, kuko bibaha amahoro. Ku wa 15 Werurwe uyu mwaka, nyuma y’aho OMS yemereje ubukana bw’iki cyorezo, insengero nyinshi z’abakirisitu muri Kenya zaruzuye, abayoboke baje kwishinganisha ku yo bemera ko yabaremye ngo ibarinde “idayimoni” Coronavirus.
Nta wabuza umuntu kwemera ibyo yemera, ariko hagati yo gusenga no gukurikiza amabwiriza ya Leta ashingira ku bushakashatsi bukorwa n’abahanga muri siyansi, hari kimwe kiri munsi y’ikindi. Gusengera virusi nk’idayimoni, ni amashyengo akabije.
Amasengesho abaye ari igisubizo, iyi ndwara ntiyakwica abihayimana. Kuba Papa i Roma yemera agahagarika amasengesho yo mu Kiliziya, ni uko yemera inama ishingiye kuri siyansi. Kuba imisigiti, za kiliziya n’amateraniro n’insengero bifunze mu Rwanda no mu bihugu byinshi ku Isi mu rwego rwo kwirinda iki cyorezo ntibibuza abantu kuba Abayisilamu n’Abakirisitu beza.
Abayobozi b’ayo madini bemeye inama zishingiye ku buhanga, ntibibahindura abahakanyi. Babyemeye kuko bashyira mu gaciro, bakirinda amarangamutima yagusha abantu mu rupfu. Nta masengesho n’ibyiringiro byari byakiza cyangwa kworoshya ubukana bw’indwara ku muntu urwaye SIDA cyangwa Ebola cyangwa undi mugera waba uwa virusi cyangwa udukoko (bacteria).
Abahanga bakora imiti bagakora n’inkingo z’indwara bikoreshwa na bose batitaye ku myemerere. Nkuko amadini ahuza abantu batari bake, akanabafasha mu buzima bwabo, abahanga muri siyansi nabo bahurira ku gushakisha icyagirira abantu akamaro.
Inshingano y’abo bahanga ni ugukora imiti n’inkingo by’indwara zisanzwe zizwi n’izimenyekanye vuba. Ndetse ni nabo biga ingamba zakoreshwa mu gukingira abantu ikwirakwira ry’ibyorezo bicyaduka n’indwara zisanzwe.
COVID-19 ntabwo ari cyo cyorezo kibayeho bwa mbere gifata imyanya y’ubuhumekero. Hari ibyorezo bya vuba aha ariko hari n’ibindi byabayeho mbere. Mu 1918 hadutse icyorezo cy’ibicurane bise Influenza. Icyo cyorezo mu myaka ibiri cyishe abantu barenga miliyoni mirongo itanu. Zimwe mu ngamba zafashwe kukirwanya n’ubwo zafashwe bitinze, ni kimwe n’izafashwe ku Isi nyuma y’imyaka irenga 100 hadutse COVID-19.
Aho izo ngamba zubahirijwe, ari icyo gihe cy’imyaka irenga 100 n’ubu ikwirakwira ry’uburwayi byaragabanutse. U Bushinwa, Korea y’Amajyepfo, Singapore, Taiwan n’ahandi bakajije umurego, kandi hari ubucucike bw’abaturage, indwara barayicogoje. Aho biraye nk’u Butaliyani, u Bufaransa no muri Espagne, birirwa bahamba ndetse n’abandi babura gihamba.
Kwirinda biruta kwivuza. N’ubuzima butarimo kwishyira ukizana mu gihe gito ni cyo gisubizo cyo kurinda umuturanyi inshuti n’umuvandimwe urupfu n’umubabaro bitari ngombwa. Ingamba zafashwe na Leta, ni ku neza ya bose. Kutazubahiriza ni uguhembera icyorezo. Nabyo n’irindi gwingira.
",https://m.igihe.com/twinigure/article/kurwanya-covid-19-si-iby-ubuhanuzi-gukurikiza-amabwiriza-ya-leta-ni-cyo,Opinion
Abacuruzi bongeje ibiciro bitwaje coronavirus bihanangirijwe,"
",https://m.igihe.com/twinigure/caricature/article/abacuruzi-bongeje-ibiciro-bitwaje-coronavirus-bihanangirijwe,Opinion
Abantu barasabwa kwirinda ibihuha kuri coronavirus,"
",https://m.igihe.com/twinigure/caricature/article/abantu-barasabwa-kwirinda-ibihuha-kuri-coronavirus,Opinion
Dr Munyakazi Isaac yirukanywe mu ishyaka PDI,"
",https://m.igihe.com/twinigure/caricature/article/dr-munyakazi-isaac-yirukanywe-mu-ishyaka-pdi,Opinion
Uko Museveni yayobeje uburari i Kabale ku bibazo biri mu mubano wa Uganda n’u Rwanda,"Nyuma y’inama yo ku wa Gatanu tariki ya 21 Gashyantare 2020 yabereye ku mupaka wa Gatuna, igahuza Perezida Paul Kagame, uwa Uganda Yoweri Museveni, n’abahuza Perezida wa Angola, João Lourenҫo na mugenzi we wa Repubulika ya Demokarasi ya Congo (DRC), Felix Tshisekedi, hagamijwe gushaka umuti ku bibazi bimaze iminsi hagati y’u Rwanda na Uganda, Perezida Museveni yabwiye abaturage b’i Kabale ibintu bitangaje.
Nyuma y’inama yo ku wa Gatanu tariki ya 21 Gashyantare 2020 yabereye ku mupaka wa Gatuna, igahuza Perezida Paul Kagame, uwa Uganda Yoweri Museveni, n’abahuza Perezida wa Angola, João Lourenҫo na mugenzi we wa Repubulika ya Demokarasi ya Congo (DRC), Felix Tshisekedi, hagamijwe gushaka umuti ku bibazi bimaze iminsi hagati y’u Rwanda na Uganda, Perezida Museveni yabwiye abaturage b’i Kabale ibintu bitangaje.
Ubwo yari mu nzira ataha avuye mu nama, Museveni yagejeje ijambo ku mbaga y’abaturahe mu mujyi wa Kabale.
Nubwo hari ibimenyetso simusiga byagaragarijwe mu nama bishinja guverinoma ya Uganda gutera inkunga umutwe w’iterabwoba wa RNC umaze imyaka ushaka guhungabanya umutekano w’u Rwanda, bigasohoka no mu myanzuro y’inama isaba Uganda guhagarika ibikorwa bya RNC ku butaka bwayo; Museveni yavuze ko ibyo ari ibinyoma, ko Uganda idacumbikiye abayobozi n’abanyamuryango b’uwo mutwe.
Mu by’ukuri yashakaga intambara kandi yakomeje kugaragaza ko azakora ibishoboka byose agatesha agaciro amasezerano ya Luanda, ku kiguzi icyo aricyo cyose.
Perezida Museveni yaciye umurongo na mbere y’uko wino yakoreshejwe ku itangazo rya nyuma y’inama guverinoma ye yasinye, yuma.
Wakumva uburemere bw’uburyo ubutumwa yatanze bwakiriwe i Kampala, urebye mu binyamakuru byo muri Uganda uko byahaye uburemere iyo nkuru, bikayishyira mu z’ibanze.
Ikinyamakuru kinyuzwamo icengezamatwara ry’Urwego rw’Ubutasi bwa Gisirikare muri Uganda (CMI), Chimpreports, ku wa 21 Gashyantare 2020, cyatangaje ko “Museveni yatunze agatoki igisirikare cy’u Rwanda kuba nyirabayazana w’ibibazo muri dipolmasi...”
Ikinyamakuru cya Leta ya Uganda, New Vision, na cyo ku wa 23 Gashyantare 2020, ku rupapuro rw’ibanze cyatangaje inkuru ijya kumera nk’iyo, ko “Museveni yagaragaje ubwumvikane buke muri FPR nk’imvano y’ifungwa ry’umupaka.”
Amagambo ya Museveni yari yuzuye ubushotoranyi ku rwego na bamwe mu bamufasha icengezamatwara, bibajije icyamuteye kuvuga ayo magambo adafite ishingiro, aho Chimpreports yanzuye ko “Museveni avuze ayo magambo nyuma y’amasaha make y’inama y’uyu munsi igamije kugaragaza imbaraga n’ukuba umwere ku birego bikomeye.”
Abakurikiranira hafi politiki yo mu Karere k’Ibiyaga Bigari n’imibanire hagati y’u Rwanda na Uganda mu myaka 25 ishize, bahamya ko amagambo Perezida Museveni yavugiye i Kabale atatunguranye.
Niba yarahisemo kwitandukanya n’amasezerano ya Luanda nk’uko ubutumwa bwe busa n’ububigaragaza, ntibyaba ari ubwa mbere.
Kuva kera Perezida Museveni yagiye yisubiraho ku myanzuro yemeranyijweho hagati y’ibihugu byombi, buri gihe iyo yabonaga imbaraga zashyizweho n’abahuza zigiye gutanga umusaruro mwiza. Ubundi igihe cye ntigishidikanywaho.
Mbere y’uko ahurira na Perezida Kagame mu nama yahamagajwe n’uwari Minisitiri w’Iterambere Mpuzamahanga, Claire Short, i Londres mu 2001, nyuma y’ibaruwa igayitse Museveni yandikiye uwo mu minisitiri, Perezida wa Uganda yarigaragaje.
Nk’uko byagaragajwe muri raporo ya International Crisis Group (ICG) ku wa 21 Ukuboza 2001, yasohorewe i Bruxelles n’i Nairobi, Museveni mu buryo bushotorana yagize Maj Gen James Kazini Umugaba w’Ingabo w’agateganyo amusimbuje Lt Gen Jeje Odongo, umunsi umwe mbere y’inama y’i Londres. Ni icyemezo iyi raporo ihamya ko kitari kijyanye n’inyungu za Uganda mu nzira y’ubwiyunge.
Gen Kazini yari yaragaragajwe n’itsinda rihuriweho ry’iperereza ryashyizweho na Perezida Kagame na Museveni nyuma y’intambara yashyamiranyije ibihugu byombi i Kisangani mu 1999, nk’umuntu rukumbi wabaye intandaro y’iyo ntambara.
Iyo raporo yanagaragaje ko “Kuba Kazini yarasimbuye Odongo bigaragaza ko abayobozi ba Uganda badashaka kwemera uruhare bagize muri uko gushyamirana.”
Mu rugendo rwo guhosha ikibazo biri hagati y’ibihugu byombi ubu, Uganda yashinje u Rwanda ibikorwa by’ubutasi ku butaka bwayo; ibirego byagiye byongererwa imbaraga n’ibinyamakuru byo muri Uganda.
Iki kirego gisa n’aho ari cyo cyonyine Kampala yashingiyeho imyaka yose, bigaragara ko nta gihamya ihari kandi nta shingiro gifite; nticyigeze kigaragara mu nama ya komisiyo ihuriweho n’impande zombi yabereye i Kigali ku wa 14 Gashyantare 2020, ndetse nticyagaragaye mu itangazo rya nyuma ry’inama n’imyanzuro yaryo.
N’ikibigaragaza kurutaho ni uko icyo kibazo cya Uganda kitigeze kinavugwaho mu nama yo ku wa 21 Gashyantare 2020, i Gatuna.
Bitandukanye n’uko haba mu nama yahuje impande zombi n’abahuza i Kigali n’i Gatuna, ikibazo cy’uko Uganda ishyigikiye kandi itera inkunga RNC cyagarutsweho cyane muri ibyo biganiro byose.
Iyo nama yasabye Uganda gusuzuma ibikorwa by’iterabwoba bya RNC ku butaka bwayo, ibintu “bizanasuzumwa kandi bikemezwa na komisiyo ihuriweho y’abaminisitiri ku ishyirwa mu bikorwa ry’amasezerano ya Luanda.”
Ikintu gikomeye Uganda yagaragaje mu biganiro byose ni ikiswe gufunga umupaka hagati y’ibihugu byombi, aho inama yanzuye ko igihe Uganda izaba yasuzumye ibikorwa bya RNC ndetse igafata “ingamba zo kubihagarika no gukumira ko byazongera kubaho”, umupaka uzongera ugafungurwa.
Ikigaragara ni uko iyo ibiganiro byahuje abakuru b’ibihugu bitaza kuba ku rwego rwa dipolomasi, uruhare rwa Uganda mu bikorwa bya RNC rurigaragaza. Ntibyigaragariza mu itangazo rya nyuma ry’inama, ahubwo mu bitarashyizwemo.
Niba koko harabayeho gushidikanya mu bitekerezo by’abahuza ku ruhare rwa Uganda mu bikorwa bya RNC, umuntu yari gutegereza ko mu itangazo rya nyuma ry’inama y’i Gatuna, abonamo ingingo isaba u Rwanda gufungura umupaka mu gihe igenzura ryari kuba ryemeje ko nta bikorwa bya RNC biri ku butaka bwa Uganda. Ibi ntibyashyizwemo kuko abahuza bari bazi ukuri nyako.
Ibimenyetso bikomeye bishinja Uganda kugira uruhare mu bikorwa bya RNC byahuriranye n’ibinyoma no guhakana kwa Museveni i Kabale, aho ibinyamakuru byose byo muri Uganda byatangaje cyane kuri uwo munsi ko guverinoma ya Museveni yokejwe igitutu n’u Rwanda igahagarika pasiporo ya Charlotte Mukankusi ukuriye dipolomasi mutwe wa RNC, yatanzwe na Uganda ikajya imufasha kuzenguruka isi yose akora ubukangurambaga bw’uyu mutwe w’iterabwoba.
Mukankusi yakundaga kujya i Kampala, urugendo yaherukaga ni urwo muri Mutarama aho yari ajyanwe no kuganira n’abayobozi ba RNC baba muri iki gihugu, no guhura n’abandi bayobozi bakuru muri guverinoma ya Uganda.
Mu mwaka ushize Museveni yemereye ku karubanda ko yahuye na Charlotte Mukankusi nk’ukuriye ibikorwa bya dipolomasi mu mutwe wa RNC.
Igiteye urujijo ni uburyo Museveni atekereza ko ashobora gusibanganya ibyo byose mu minota mike yahagaze mu mujyi umwe, ngo byose abyegeke ku wasagariwe.
",https://m.igihe.com/twinigure/ubibona-ute/article/uko-museveni-yayobeje-uburari-i-kabale-ku-bibazo-biri-mu-mubano-wa-uganda-n-u,Opinion
Twagiramungu na Rusesabagina mu gihirahiro nyuma y’amakuru y’iyicwa rya Gen Wilson Irategeka,"
",https://m.igihe.com/twinigure/caricature/article/twagiramungu-na-rusesabagina-mu-gihirahiro-nyuma-y-amakuru-y-iyicwa-rya-gen,Opinion
Uburyo Habyarimana yagize ubwoba bwo gutaha ashaka kurara Dar es Salaam,"Mu nyandiko iheruka, nashoje ndarikira abasomyi kuzabagezaho icyo abashobora kuba ari bo bishe Juvénal Habyarimana banditse bayobya uburari. Kimwe muri ibyo ni aho basobanura igituma yaratashye ijoro n’ubugambanyi bw’Abakuru b’Ibihugu duturanye. Mu byo badasobanura n’icyo baheraho bavuga ko yari yanzwe.
Mu nyandiko iheruka, nashoje ndarikira abasomyi kuzabagezaho icyo abashobora kuba ari bo bishe Juvénal Habyarimana banditse bayobya uburari. Kimwe muri ibyo ni aho basobanura igituma yaratashye ijoro n’ubugambanyi bw’Abakuru b’Ibihugu duturanye. Mu byo badasobanura n’icyo baheraho bavuga ko yari yanzwe.
Mu nyandiko ya FAR yo mu Ukuboza 1995, abashinjwa kugira uruhare mu itegurwa n’ishyirwa mu bikorwa by’umugambi wo “kwica Perezida Habyarimana no gukorera Jenoside Abahutu” guhera mu 1990 ni: Perezida Yoweri Kaguta Museveni wa Uganda n’Ingabo za NRA; Bill Clinton wahoze ari Perezida wa Leta Zunze Ubumwe za Amerika na Leta ye; Perezida Ali Hassan Mwinyi wahoze ayobora Tanzania; Madamu Linda Chalker wari Minisitiri mu Bwongereza; bamwe (batavugwa) mu bategetsi b’u Bubiligi na Perezida Petero Buyoya w’u Burundi n’ingabo ze.
Abandi bashinjwa na FAR ni General Romeo Dallaire wayoboraga ingabo za MINUAR na Colonel Luc Marchal wayoboraga ingabo z’Ababiligi.
Ibiregwa Mwinyi na Museveni
Muri iyo nyandiko ya FAR (1995) kimwe n’iya FDLR (2001) nahisemo kwerekana ubugambanyi buregwa ba Perezida Mwinyi, Museveni, Ababiligi na Jenerali Romeo Dallaire. Aba bose, ku bajenosideri bari ibyitso by’Inkotanyi bari mu mugambi umwe.
Inyandiko za FAR na FDLR ntizica iruhande. Iya ex-FAR ivuga ko ubugambanyi bwa Perezida, Mwinyi na Leta ye ya Tanzania bugaragara.
Ahanini berekana ko bari mu mugambi wo gutuma Perezida Habyarimana ataha bwije. Nk’ikimenyetso cy’ubugambanyi bavuga ko ibaruwa ya mbere itumira inama yerekanaga ko abakuru b’ibihugu bagombaga guhurira Arusha.
Gusa, ngo inama yaje kubera ahatari hateganyijwe mbere, bikaba byarahindutse iminsi ibiri mbere y’uko iba kandi ngo byabaye nta bisobanuro bitanzwe. Kuri bo ngo Arusha hari hafi ya Kigali na Bujumbura kurusha Dar es Salaam inama yari yimuriwe. Ex-FAR bakibaza bati: “Ibyo ntibyari mu mugambi wo koroshya operasiyo hongerwa uburebure bw’urugendo?”
Icya kabiri barega Perezida Mwinyi na Leta ye ni ugukerereza nkana inyandiko y’amasezerano yari yakozwe mu rurimi rw’igifaransa, ku buryo ngo byabaye ngombwa ko bayisinyira ku kibuga cy’indege bituma bagenda ijoro. Ibyo ngo Habyarimana yabonaga bibangamiye umutekano we bituma ashaka kurara muri Tanzania igitagaranya.
Inyandiko ya FDLR yo mu 2001 ishimangira ibi ivuga ko Habyarimana yagaragarije mugenzi we Perezida Mwinyi impungenge ku mutekano we, kugera n’aho yamusabye kumwemerera akarara i Dar es Salaam ariko ngo Perezida Mwinyi aranga kuko abashinzwe protocole batari babyiteguye; gusa n’ubwo FDLR yanditse ibi, ntaho umugore wa Habyarimana Agatha Kanziga we n’umuhungu we Jean Luc Habyarimana barabivuga kugeza n’ubu.
Ibindi barega Tanzania nk’ubugambanyi ngo ni ukuba Perezida Mwinyi na Leta ye baranze koherereza ubutumwa bw’akababaro u Rwanda, Perezida wabo amaze kugwa mu ndege. Banashinja iyo Leta kuba yarabaye iya mbere kwemera ubutegetsi bwa FPR-Inkotanyi. Ukuri kwabyo nibo bakuzi njyewe sinakubeshya.
Ubugambanyi barega Perezida Yoweri Museveni bugira aho buhurira n’ibyo barega Perezida Ally Hassan Mwinyi, ni ugukerereza Ikinani Habyarimana ngo atahe ijoro. Bavuga ko Museveni yakererewe kugera aho inama yabereye i Dar es Salaam, akahagera amasaha abiri n’igice, nyuma y’igihe cyateganyijwe, bikaba byaragize ingaruka ku gihe inama irangirira.
Uretse gukererwa, ngo Perezida Museveni yakererezaga n’inama nkana kuko ngo yifataga mu gihe cy’inama agatera urwenya ubundi akanyuzamo akisinziriza, yakanguka agasaba ko bongera gutangira bushya, mbese ngo yishakiraga ko inama iza kurangira bwije.
Uretse ibyo gukerereza inama kimwe na Perezida Mwinyi, ngo ku itariki 10 Mata 1994, hari uwo Perezida Museveni yabwiye ko “igihe cyo gukemura ikibazo cyari kigeze.” Uwaganiriye na Museveni ntavugwa muri iyi nyandiko ya Ex-FAR.
Ibirego ku Babiligi na Dallaire
Barega Gen. Dallaire na Col. Marchal ko iminsi ibiri mbere y’uko Habyarimana araswa babajije umwe mu ba Ofisiye b’u Rwanda ngo ni nde wasimbura Habyarimana mu gihe agize impanuka agapfa. Banarega kandi MINUAR kuba itararinze umutekano w’Ikibuga cy’Indege bigatuma Umukuru w’Igihugu yicwa.
Leta y’abajenosideri gushinja Ababiligi urupfu rwa Habyarimana ntabwo byakozwe nyuma ya Jenoside. Itangazo rya Minisiteri y’Ububanyi n’Amahanga ya guverinoma ya Kambanda na Sindikubwabo ryo ku wa 15 Mata 1994 risobanura “Amakuba u Rwanda rwahuye nayo” wumva mu mvugo iziga bashinja Ababiligi.
Ku itariki ya 20 Mata 1994, uwari uhagarariye u Rwanda muri Zaire, Ambasaderi Etienne Sengegera yagiranye ikiganiro kirambuye na radiyo “Voix du Zaire”. Muri icyo kiganiro yatinze asobanura ko bazi neza ko ari Ababiligi bishe Perezida Habyarimana. Avuga ko leta ahagarariye ifite ibimenyetso bifatika bituma abyemeza.
Dr. Augustin Ngirabatware wari Minisitiri w’Igenamigambi w’iyo guverinoma y’abajenosideri yagiranye ikiganiro na Radio Africa No 1. ku itariki 27 Mata 1994, muri icyo kiganiro Ngirabatware yashimangiye ko bari bazi neza ko Ingabo za FPR zitari zifite za Missile SAM 7.
Ex-FAR kandi irega abasirikare b’Ababiligi bari muri MINUAR ko ku itariki ya 6 Mata 1994 bakoresheje ibirori muri Hotel Merdien byagera saa yine z’ijoro bagatangira kunywa Champagne, ndetse ngo abo basirikare babwiye abakobwa b’inshuti zabo kuva mu ngo zabo n’imiryango yabo bakimukira muri iyo hotel.
Hari n’ikinyamakuru cya Hutu-Pawa (Inquisiteur Republicain, No. 003195 cyo muri Nzeri 1995) cyanditse ko mbere y’uko indege ya Habyarimana iraswa hari indege za MINUAR zazengurutse cyane hejuru y’i Masaka.
Ubundi bugambanyi barega MINUAR ni uko ngo igihe gito mbere y’uko indege ya Habyarimana iraswa, MINUAR yatanze itegeko ry’uko indege zigwa n’izihaguruka bikorwa mu burasirazuba bw’ikibuga cy’indege (nk’uko bigenda ubu). Ngo babihinduye kugira ngo indege ya Habyarimana itabacika.
Ku munsi indege ya Habyarimana iraswa, FAR ivuga ko yabonye amakuru y’abatangabuhamya bizewe bababwira ko babonye imodoka y’ijipe y’Abasirikare b’Ababiligi bari muri MINUAR yagenze i Masaka inshuro nyinshi. Iyo modoka ngo yarimo abasirikare babiri, yacaracaye hagati y’Umujyi wa Kabuga n’ikiraro gito kiri kuri Cumi n’icyenda. Ngo aho kuri Cumi n’icyenda bahahagaze inshuro eshatu.
Mu yandi makuru yizewe ngo babonye, ba basirikare babiri baraje bahagarara kuri Cumi n’icyenda saa mbiri n’igice (20:30). Ngo “nyuma y’iminota ibiri cyangwa itatu, bumvise ikintu giturikiye ku gasozi ka Masaka (Rusheshe). Nyuma y’indi minota ibiri cyangwa itatu, hamanutse amajipi abiri yiruka cyane, ava i Rusheshe agana mu Mujyi wa Kigali atwawe n’Ababiligi.”
Andi makuru yizewe bavuga ko babonye ni ayo FAR bamenye ko Abasirikare b’Ababiligi bahanyuze bari bamaze iminsi batata ako gace. Bemeza ko nta wundi bashinja ihanurwa ry’indege ya Habyarimana uretse Ababiligi kubera ko nyuma y’urupfu rwa Habyarimana nta yindi modoka yagarutse muri ako gace.
Bati: “Nta gushidikanya ko ari Ababiligi barashe indege ya Perezida…” kuko abatuye ako gace, “uwo mugoroba babonye abasirikare b’Ababiligi bagerageza ibitwaro bihambaye.”
Ikindi ngo cyabemeje ko ari abo Babiligi ngo ni uko “ubundi bagendanaga n’Abajandarume b’Abanyarwanda, uwo mugoroba bakaba bari bonyine.” Ikindi cyababwiye ko bari Ababiligi ni uko ngo ari bo bonyine mu bazungu ba MINUAR bavugaga Igifaransa.
Hari n’uwatanze amakuru ko mbere y’uko indege ya Perezida iraswa Ababiligi batandatu bazengurukaga muri ako gace guhera saa kumi n’ebyiri z’umugoroba bahagurutse bagana i Kigali kandi ko bya bitwaro babonye (bashingiye ku byo babonye mu bitabo) ari “ibirasa za missile”.
Hari kandi n’amakuru y’ubutasi bavuga ko babonye ku wa 14 Gashyantare 1994, aho Ofisiye w’Umubiligi yabwiye mugenzi we muri FAR ko Inkotanyi ziri i Kigali muri CND zifite intwaro nyinshi zirimo na missile yo mu bwoko bwa SAM 7.
Umwanzuro
Niba hari ugushakisha amakuru y’iyicwa rya Perezida Habyarimana, inzira yonyine ni ukwegeranya ibyavuzwe na Komisiyo Mutsinzi ukabihuza n’ibyo ex-FAR n’amashumi yabo bavuga cyangwa bandika.
Ubugambanyi babuvuga ku bandi, umugambi bakawushyira kuri FPR n’abo bita inshuti zabo. Icyo badasubiza ni icyo Habyarimana yatinyaga bikagera n’aho asaba kurara i Dar es Salaam igitaraganya.
Ukoze iperereza ntusesengure ibinyoma biba mu bajenosideri n’imiryango irimo uwa Habyarimana, uba wahushije. Niko abarimo Pierre Pean, Judi Rever, Jane Corbin, Andreau Merelles n’abandi bamize bunguri ibyo batekewemo bakirinda gusoma inyandiko nkoresha kandi ziri mu ruhame.
Soma: Ibikurangira uwishe Juvénal Habyarimana
",https://m.igihe.com/twinigure/ubibona-ute/article/uburyo-habyarimana-yagize-ubwoba-bwo-gutaha-ashaka-kurara-dar-es-salaam,Opinion
Ibikurangira uwishe Juvénal Habyarimana ,"Iyo ushaka kumenya ahari ukuri guhishwa, wumva ubwinshi bw’ibinyoma bivugwa ku kintu kimwe. Ibi nibyo biri ku rupfu rwa Perezida Juvénal Habyarimana. Niba hari uzi kandi ukwiye kubazwa urwo rupfu ni umugore we n’abana (wenda batari bose) n’abasirikare bakuru b’u Rwanda rw’icyo gihe.
Iyo ushaka kumenya ahari ukuri guhishwa, wumva ubwinshi bw’ibinyoma bivugwa ku kintu kimwe. Ibi nibyo biri ku rupfu rwa Perezida Juvénal Habyarimana. Niba hari uzi kandi ukwiye kubazwa urwo rupfu ni umugore we n’abana (wenda batari bose) n’abasirikare bakuru b’u Rwanda rw’icyo gihe.
Ku itariki ya 6 Mata 2019, imwe mu maradiyo akorera kuri murandasi yagiranye ikiganiro n’umwe mu bana bato ba Perezida Habyarimana witwa Jean Luc Habyarimana. Muri icyo kiganiro, uwo muhungu yatangaje, ko ku itariki ya 3 Mata 1994, iwabo mu Gasiza bakiriye ubutumwa budasanzwe buzanywe na Jacques Roger Booh-Booh wari n’Intumwa yihariye y’Umunyamabanga Mukuru w’Umuryango w’Abibumbye mu Rwanda (LONI).
Jean Luc ngo yiyumviye Booh-Booh abwira se ko aje amuzaniye ubutumwa buvuye ku Mugaba w’Ingabo z’Inkotanyi, Paul Kagame. Ngo “Uzambwirire Perezida Habyarimana ko nzamwica”. Uwabazaga, Serge Ndayizeye, yagaragaje ko ari bwo bwa mbere ibyo bintu bivuzwe, nyuma y’imyaka 25. Ariko si byo.
Iby’ubwo butumwa budasanzwe, Agatha Kanziga, umugore wa Habyarimana akaba na nyina wa Jean Luc, yari yarabibwiye ikinyamakuru Jeune Afrique, gisohoka muri No 1738-1739 yo ku wa 28 Mata-15 Gicurasi 1994. Kanziga yavuze ko bari batumiye Jacques Roger Booh-Booh ngo basangire pasika yabaye kuri iyo tariki ya 3 Mata. Kanziga akavuga ko iyo ntumwa yihariye yasubiriyemo umugabo we inshuro eshatu ko yatumwe na Kagame ko azamwica akoresheje uburyo ubwo ari bwo bwose.
Iby’ubwo butumwa bwitwa ko bwatanzwe n’Intumwa yihariye y’Umunyamabanga Mukuru wa Loni wari wahindutse iy’Umugaba w’Inkotanyi yabisubiriyemo Jean Kambanda bahuriye i Nairobi-Kenya mu 1995 anabyandika mu gitabo cye ‘Rwanda face à l’Apocalypse du 1994’ bisobanura u Rwanda mu Mperuka ya 1994.
Mbere y’uko bisubirwamo na Jean Luc, byari byaranditswe n’inyandiko ndende y’ingabo z’u Rwanda zatsinzwe (FAR) yiswe “Contribution des FAR à la recherche de la vérité sur le drame rwandais - La guerre d’octobre 1990 et la catastrophe d’avril 1994” bishaka kuvuga ko batangaga umusanzu wo kumenya ukuri ku byabaye mu Rwanda n’ibyago byo muri Mata 1994. Byananditswe mu nyandiko ya FDLR bise ‘Drame Rwandais’ yo mu 2001. Iby’ubwo butumwa bwo kuri Pasika iminsi itatu mbere byaje gusubirwamo na Col. Aloys Ntiwiragabo mu nyandiko ebyiri zitandukanye ariko zuzuzanya mu 2015.
Iby’iyo tariki ya 3 Mata si bike. Uwo munsi nibwo radio RTLM yatangaje ko hagiye kuba akantu uhereye ku ya 4 Mata 1994 ariko bagasimbuka iya 6 Mata bakajya ku ya 7 n’iya 8 z’uko kwezi aho bavuze ko hazaba imirwano. Icyo cyiswe “akantu” byaje kugaragara ko ari ukwicwa kwa Habyarimana n’abo bari kumwe.
Ari inyandiko ya FAR yo mu Ukuboza 1995 n’iza Col. Ntiwiragabo zo mu 2015, zombi zivuga ko kuri iyo itariki ya 3 Mata, hari Lieutenant Hebron w’Umubiligi wari mu ngabo za Loni mu Rwanda (MINUAR) wavugiye mu kabari ko Perezida Habyarimana azicwa.
Ko ku itariki ya 21 Ugushyingo 1993 babonye amakuru y’ubutasi agaragaza ko hari agaco k’Inkotanyi kari kacengeye muri Kigali gafite umugambi wo gushimuta no kwica Perezida Habyarimana. Undi mugambi bamenye ni uwo kwica Habyarimana umunsi arahira hanyuma ukaburizwamo n’Abajepe babaye maso.
Ngo kuri 29 Mutarama 1994 Inkotanyi zari ziyemeje kwica cyangwa gufata mpiri Habyarimana bamukuye mu biro bye cyangwa mu rugo rwe i Kanombe. Ngo hari hashize icyumweru, ni ukuvuga kuri 22 Mutarama, Umugaba w’Inkotanyi yandikiwe n’uwitwa Zubere ko kugira ngo kwicwa Habyarimana bishoboke ari uko haboneka abasirikare 100 muri Kigali bambara gisivili.
Ku munsi w’iya 25 Gashyantare bari bamenye umugambi wo kuzana imvururu zishingiye ku moko bikozwe na Faustin Twagiramungu wari warateganyijwe kuzaba Minisitiri w’Intebe muri guverinoma y’inzibacyuho yaguye. Ibyo akabikora abikorera FPR-Inkotanyi.
Amakuru yandi y’ubutasi yemeza umugambi wo kwica Habyarimana bikozwe n’Inkotanyi, yabonetse ku itariki ya 26 Gashyantare 1994 nyuma y’impfu za Minisitiri Felicien Gatabazi, wari n’Umunyamabanga Mukuru w’Ishyaka PSD ndetse na Martin Bucyana wari Perezida wa CDR. Muri ubwo butasi ngo bamenye ko Inkotanyi zitashimishijwe no kudasubiranamo kw’abaturage ngo hemezwa gukomeza umugambi wo kwica Habyarimana nk’uburyo bwo kurakaza Abahutu.
Iby’ubutegetsi kumenya amakuru yakabaye yizewe ku rupfu rw’umukuru w’igihugu ntabwo yari ayo babwirwaga n’ubonetse wese. Muri za nyandiko cyane cyane iza Col. Ntiwiragabo, wari ushinzwe ubutasi muri FAR, yemeza ko ku itariki ya 19 Werurwe 1994 ari i Ngondore mu nama yahuje Ingabo za Leta (FAR) n’inkotanyi yamenewe irindi banga ryo kwicwa kwa Habyarimana.
Banemeza ko Col. Ntiwiragabo yihereranywe n’abasirikare bakuru mu Nkotanyi ari bo Colonel Stanislas Biseruka na Lieutenant Colonel Caesar Kayizari (ubu ni Lieutenant General) bamubwira ko Perezida Habyarimana agomba kwicwa kuko yari imbogamizi ibuza Inkotanyi kugera ku butegetsi. Ngo banamubwiye ko inzitizi yari ukubura ibyitso muri FAR.
Umunsi umwe mbere, ku ya 2 Mata, ngo FAR bari bafite amakuru yemewe y’ubutasi ko Inkotanyi zifite umugambi wo kwica abaturage, ba ofisiye b’Abasirikare by’umwihariko Umugaba wa FAR hakanicwa abayobozi b’amashyaka ashamikiye kuri MRND. Ibyo bitero ngo byagombaga kubera rimwe kandi bikaba hagati y’itariki 3-9 Mata.
Igwingira rigaragara
Iyo tuvuze igwingira ubibona muri ibi bandika. Perezida Paul Kagame azwi nk’umuntu ushyira mu gaciro, n’umuntu uzi kurema no guhamya ingamba (strategist). Gutekereza ko yaba afite umugambi ukomeye nk’uwo bamutwerera, akawushyira hanze bigera n’aho atuma umuntu ukomeye muri Loni?
Nyuma y’imyaka 26, hari abatazi Jacques Roger Booh-Booh n’icyo yari ashinzwe. Nk’Intumwa yihariye y’Umunyamabanga Mukuru wa Loni, ni nawe wari ushinzwe mu rwego rwa Politiki ingabo za MINUAR harimo na Jenerali Romeo Dallaire. Waba uri muntu ki ugatuma ushinzwe kubahiriza amahoro anahagarariye Loni mu Rwanda, umwereka ko ufite umugambi wo kuburizamo ayo mahoro?
Iyo biba byo, ntabwo Booh-Booh yari guceceka keretse iyo aba na we ari icyitso cy’Inkotanyi. Ntabwo Booh-Booh yari kubona amakuru nk’ayo (mbere y’urupfu) ngo areke kuyashyira muri raporo batangaga buri munsi i New York. Ntabwo bishoboka ko Habyarimana yari gupfa uhagarariye Loni yarabibwiwe mbere ngo areke kugira icyo abivugaho. Kugeza ubu, ayo makuru ari kwa Kanziga n’umuhungu we Jean Luc. Nta n’undi ubyemera uretse abo bafatanyije umugambi wa Jenoside yakorewe Abatutsi.
Nari i Kigali mu Rwanda ba Perezida Habyarimana na Cyprien Ntaryamira bahanurwa mu ndege. Nta na rimwe muri Radiyo Rwanda cyangwa RTLM bigeze bavuga ku byo ushinzwe ubutasi mu ngabo za FAR yabwiwe n’Abasirikare bakuru b’Inkotanyi.
Kuva ku itariki ya 19 Werurwe kugera ku ya 3 Mata harimo igihe kirenga ibyumweru bibiri. Nta buryo atari kuba yarabibwiye Habyarimana na Kanziga kugeza ubwo Booh-Booh atanga ubutumwa ku Mukuru w’Igihugu mu munsi mukuru yatumiwemo. Agatha Kanziga yivugiye ko ari umuryango we bari bamutumiye mu Gasiza.
Nongere mbaze nti, utagera ntagereranya? Uwatanze amakuru y’ubutasi ko Inkotanyi zishobora gushimuta cyangwa gufata mpiri Perezida w’Igihugu yumvaga ari ibintu bishoboka? Niba yarumvaga ari ibintu bishoboka, Habyarimana yari ariho atari ho.
Ibi byose iyo ubitekereje, wumva impamvu bashoboraga kwandika mu kinyamakuru cyabo Kangura, baha Umukuru w’Igihugu igihe agomba kuzicwa. Yagombaga gupfa muri Werurwe 1994, yicwa muri Mata uwo mwaka. Binasobanura impamvu nyuma y’iminsi ibiri n’igice gusa arashwe umuryango we urimo umugore n’abana bahambiriye utwangushye bakigendera basize umurambo we aho.
Mu guhisha no guhishira abishe Habyarimana, abayobozi ba FAR (1995) bemeza ko FPR-Inkotanyi yafashijwe n’abasirikare b’Ababiligi bari muri MINUAR, bakanashinja Tanzania na Uganda kuba ari bo batumye yaragarutse bwije akicwa saa mbili n’igice (20:30) z’ijoro. Ibyo ni ah’ubutaha!
Biracyaza…
@TomNdahiro 
",https://m.igihe.com/twinigure/ubibona-ute/article/ibikurangira-uwishe-juvenal-habyarimana,Opinion
Abayoboke ba Kiliziya Gatolika bari kugabanyuka kubera amadini y’inzaduka,"
",https://m.igihe.com/twinigure/caricature/article/abayoboke-ba-kiliziya-gatolika-bari-kugabanyuka-kubera-amadini-y-inzaduka,Opinion
