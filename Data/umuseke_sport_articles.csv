Title,Body,Url,Category
"
         Rujugiro wa APR na Rwarutabura bahawe ibiribwa n’umufana wa Rayon          
      ","Umufana wa Rayon Sports, Mutsinzi Jean ubarizwa mu itsinda rya The Blue Winners muri iki gitondo yahaye inkunga y’ibiribwa umufana ukomeye wa APR Rujugiro na Rwarutabura wa Rayon Sports.
Ibi biribwa yatanze muri iki gitondo birimo Ibitoki, Kawunga, Umuceri, Ibishyimbo, Isukari, Ifu y’igikoma n’ibindi mu gufasha imiryango yabo mu bihe nk’ibi bikomereye abasanzwe barya ari uko bagiye gukora akazi ka bubyizi.
MUNYANEZA Jacques wamenyekanye ku izina rya Rujugiro umufana wa APR FC wahawe ibi biribwa aganira n’Umuseke yavuze ko ari ibintu byamutunguye bimwereka ko hanze y’ikibuga abafana baba ari abavandimwe.
Ati “Ni ibintu byantunguye kubona umufana wa Rayon Sports mucyeba wa APR FC akora iki gikorwa cy’urukundo, biradushimishije kuko ibi biribwa bigiye kudufasha muri iyi minsi ikomeye turimo n’imiryango yacu.”
Rujugiro avuga ko muri iyi minsi itoroshye kubera Coronavirus we n’umuryango bari mu rugo bakurikiza gahunda za Leta by’umwihariko gukaraba kenshi gashoboka ku munsi.
Muri iyi minsi isi yugarijwe n’iyorezo cya Corovirus cyahagaritse ibikorwa by’imikino mu Rwanda abasaga 75 bamaze kucyandura naho Umubare w’abanduye COVID-19 hirya no hino ku Isi umaze kugera ku bihumbi 800 mu gihe abishwe n’iki cyorezi bamaze kugera mu bihumbi 40.
Jean Paul MUGABE
UMUSEKE.RW
",https://umuseke.rw/rujugiro-wa-apr-na-rwarutabura-bahawe-ibiribwa-numufana-wa-rayon.html,Entertainment
"
         Pape Diouf wabaye Perezida wa Olympique de Marseille yahitanywe na Covid-19          
      ","Pape Diouf wigeze kuyobora ikipe y’umupira w’amagaru ya Olympique Marseille mu Bufaransa akaba yarabaye  n’Umunyamakuru yahitanywe na Covid-19.
Ni umugabo w’imyaka 68 ufite inkomoko muri Senegal. Pape Diouf yagize uruhare mu guteza imbere umupira w’amaguru, azamura abakinnyi barimo Basile Boli, Didier Drogba na Samir Nasri, yapfuye kuri uyu wa kabiri tariki 31 Werurwe ahitanywe na Covid-19.
Diouf yabaye umuyobozi wa Marselle yo mu Bufaransa kuva mu mwaka wa 2005 -2009 asimburwa na Jean-Claude Dassier.
Amakuru y’uburwayi  bwa Diouf yamenyekanye mu mpere z’icyumweru gishize, uburwayi buza gukomera ku wa Gatandatu tariki ya 28 Werurwe ubwo yashyirwaga mu byuma byamufashaga guhumeka.
Yagombaga koherezwa mu Bufaransa kuri uyu wa kabiri mu gitondo ngo akomeze kwitabwaho n’inzobere ariko aza kuremba cyane indege ntiyaba ikigiye kugeza ubwo yatabarutse ku mugoroba.
Papa Diouf yavutse tariki ya 18 Ukubuza 1951 avukira Abéché muri Tchad nyuma y‘amazi umunani ababyeyi be bamujyana muri Senegal.
Yakuze akunda umupira w’amaguru, ku myaka 18 se umubyara yaje kumwohereza i Marseille mu Bufaransa gukurikira amasomo ya Gisirikare aho yashakaga ko na we azaba umusirikare nka se, warwaniriye Ubufaransa mu Ntambara ya Kabiri y’Isi.
Papa Diouf yarabyanze atangira gukurikiza amahitamo ye yiga amashuri asazwe ayarangije aza guhura na Tony Salvatori amwinjiza mu mwuga w’itangazamaku amushakira akazi mu kinyamakuru La Marseillaise.
Yahoraga ajya gutara amakuru y’ikipe ya Olympique de Marseille byatumye amenya ubuzima bwayo aza no kuyibera umuyobozi mu mwaka wa 2005- 2009.
Jean Paul MUGABE
UMUSEKE.RW
",https://umuseke.rw/pape-diouf-wabaye-perezida-wa-olympique-de-marseille-yahitanywe-na-covid-19.html,Entertainment
"
         Numvaga nzarangiriza ‘carrière’ yanjye  muri Rayon- Bakame          
      ","Ndayishimiye Eric AKA Bakame umunyezamu w’Ikipe y’igihugu Amavubi na As Kigali, avuga ko ubwo yakiniraga Rayon Sports yumvaga ko ari yo kipe azarangirizamo uyu mwuga ariko ko byanze akayivamo mu buryo butunguranye butari na bwiza.
Uyu munyezamu umaze igihe kinini muri shampiyona y’umupira w’amaguru mu Rwanda, yagiranye ikiganiro na RBA agaruka ku bihe byiza n’ibibi yanyuzemo muri uyu mwuga.
Bakame azwi cyane muri Rayon Sports yatwaye ibikombe ikanitabira amarushanwa mpuzamahanga akomeye ubwo yagendaga atabara iyi kipe agakuramo ibitego byabaga byabazwe.
Uyu mukinnyi wanaje kuva muri iyi kipe yirukanwe mu buryo butari bwiza ashinjwa kugambanira iriya kipe, yavuze ko na we atabyishimiye kuko yayigiriyemo ibihe byiza.
Ati «Numvaga ari yo nzanarangirizamo carriere (igihe cye muri football) yanjye.”
Avuga ko ubuzima ntawe ugena aho bumwerekeza ku buryo bishobotse ashobora kugaruka muri Rayon Sports yaba ari umukinnyi cyangwa ari umutoza.
Yavuye muri Rayon aza no kujya muri Kenya mu ikipe ya AFC Leopards biranga ahita agaruka mu Rwanda ubu akinira As Kigali.
Yanagarutse ku mateka ye mu mupira w’amaguru yatangiye muri Les Citadin ikiri mu kiciro cya kabiri cya Shampiyona akaza kwisanga mu kiciro cya kabiri ari muri Atraco FC.
Ngo ikipe ikomeye yakinanye na yon i APR FC yari ikirimo abakinnyi bamenyekanye cyane mu Rwanda barimo Mbuyu Twite na Kabange Twite.
Ngo icyo gihe kandi yanakinanaga na Ndori Jean Claude bombi ari abanyezamu bakomeye mu Rwanda ku buryo umwe yabonaga umwanya ari uko undi akoze ikosa.
Uyu mukinnyi unazwiho gushyenga cyane, avuga ko mbere yari afite impano yo gukina Volleyball ndetse ko ari na wo mukino wa mbere watumye asohoka mu Rwanda.
Avuga ko igihe azaba ahagaritse gukina atazawuvamo ahubwo ko azakomeza nk’umutoza w’abanyezamu kugira ngo azamure impano z’abanyarwanda bifuza kuzaba abanyezamu.
UMUSEKE.RW
",https://umuseke.rw/numvaga-nzarangiriza-carriere-yanjye-muri-rayon-bakame.html,Entertainment
"
         Abakinnyi ba Juventus n’umutoza bemeye kumara amezi 4badahembwa          
      ","Abakinnyi ba Juventus n’umutoza Maurizio Sarri bemeye ko imishahara yabo ihagarikwa mu gihe cy’amezi ane mu kurinda ikipe yabo yagira igihombo.
Nyuma y’uko imikino yose mu Buutaliyani ihagaritswe kugeza ku itariki ya 3 Mata 2020, muri kiriya gihugu kibasiwe cyane na coronavirus i Burayi, abarwayi bakaba barenga 92,000 naho abarenga 10,000 bamaze kwicwa na Covid-19, ingaruka z’iki cyorezo zageze no ku bukungu bw’amakipe.
Abakinnyi ba Juventus bemeye kwigomwa umushahara wabo, iyi kipe ikinamo rutahizamu Cristiano Ronaldo ukomoka muri Portugal n’umukinnyi, Aaron Ramsey, bo na bagenzi babo ntibazahembwa umushahara w’uku kwezi kwa Werurwe, Mata, Gicuraci na Kamena.
Ikipe yabo ni yo iyoboye urutonde rwa shampiyona ya Serie A, irusha inota rimwe Lazio Roma.
Mu gihe umupira w’amaguru waba wongeye gusubukurwa muri iki gihugu, ubuyobozi bwa Juventus buvuga ko buzongera kubisuzuma “bushyize mu gaciro”.
Abakinnyi bo mu yandi makipe amwe akomeye y’i Burayi, arimo Bayern Munich na Borussia Dortmund yo mu Budage, na bo bemeye kugabanyirizwa umushahara.
Mu Bwongereza, bamwe mu bakinnyi barimo na David de Gea umunyezamu wa Manchester United ukomoka muri Espagne batanze ubufasha mu by’ubuvuzi mu bihugu bakomokamo.
Jean Paul MUGABE
UMUSEKE.RW
",https://umuseke.rw/abakinnyi-ba-juventus-numutoza-bemeye-kumara-amezi-4badahembwa.html,Entertainment
"
         Tugume mu rugo ku bwo kurinda ubuzima bwacu – Sadate/Rayon Sports          
      ","Kuri uyu wa mbere nibwo Minisiteri y’Ubuzima yatangaje imibare mishya y’abantu bamaze kugaragarwaho n’icyorezo cya Coronavirus, aho imibare igeze ku bantu 36, nta we iki cyorezo kirahitana mu Rwanda, Munyakazi Sadate Perezida wa Rayon Sports yasabye abari mu rwego rwa Siporo bose kuguma mu ngo iwabo bakarinda ubuzima.
Perezida wa Rayon Sports, abinyujije kuri Twitter yasabye abakunzi ba Rayon Sports kuguma mu ngo zabo kugira ngo barinde ubuzima bwabo.
Yanditse ati “Ma miliyoni yihebeye Rayon Sports, Banyarwanda mureke tugume mu rugo kugira ngo turinde ubuzima bwacu kandi dukurikize amabwiriza duhabwa n’ubuyobozi bwacu.  Guma mu rugo wirinde kandi urinde n’abandi, ubuzima ni ubw’agaciro tububungabunge.”
Munyakazi Sadate yakomeje avuga ati “Ndabizi ko mu bo mbwira harimo n’ababa basohotse ariko igomwe ugume mu rugo.”
Uyu muyobozi aherutse gusaba abakunzi ba Rayon Sports kwitanga kugira ngo ikipe itazasenywa na Coronavirus, mu munsi umwe atangaje ibyo, Aba-Rayon bitanze Miliyoni imwe y’amafranga y’u Rwanda, ariko intego ya Rayon Sports ni ukuzishakamo miliyoni 20.
Shampiona y’umupira w’amaguru mu Rwanda yarahagaze kubera icyorezo cya Coronavirus.
Leta y’u Rwanda yasohoye amabwiriza yatangiye kubahirizwa tariki 21 Werurwe 2020, agamije kugabanya ikwirakwira ry’icyorezo cya coronavirus, asaba Abaturarwanda guhagarika ingendo zitari ngombwa.
Nibura ayo mabwiriza yubahirijwe, u Rwanda mu byumweru bibiri rwaba rumaze guhashya iki cyorezo kuko mu minsi 14 ukirwaye aba yagaragaje ibimenyetso.
Jean Paul NKUNDINEZA 
UMUSEKE.RW
",https://umuseke.rw/tugume-mu-rugo-ku-bwo-kurinda-ubuzima-bwacu-sadate-rayon-sports.html,Entertainment
"
         Rayon irasinya amasezerano na Airtel azayinjiriza miliyoni 240 FRW          
      ","Rayon Sports na Airtel-Tigo bagiye gusinya amasezerano y’ubufatanye mu myaka itanu, abakinnyi ba Rayon bakazajya bambara ikirango cya Airtel ku kaboko nayo ikazabaha miliyoni 48Frw buri mwaka mu gihe cy’imyaka itanu.
Umuyobozi wa Rayon Sports, Sadate Munyakazi yabwiye Radio 10 mu kiganiro cyayo cy’imikino ko amasezerano impande zombi zamaze kuyumvikanaho, akaba ari bushyirrwaho umukono kuri uyu w Mbere agatangira kubahirizwa.
Ati : “Urebye ni uko hajemo ikibazo cy’iki cyorezo twari kuba twayasinye tukanatumira itangazamakuru rikaza tukaryereka ibiyakubiyemo , ariko ntabwo byakunze.  Ndayasinyira mu biro nyoherereze abafatanyabikorwa nabo basinye ubwo turaza gutanga itangazo ry’uko byagenze nyuma.”
Tariki 01 Ukwakira 2019 iyi kipe yasinye amasezerano y’imikoranire mu gihe cy’umwaka umwe na sosiyete itwara abantu n’ibintu mu Rwanda “RITCO” .
Mu mezi atanu ashije Rayon Sports itangiye  ubu buryo imaze kubona abafanyabikorwa bagera kuri  batanu .
Airtel iraba ibaye umuterankunga wa kabiri wa Rayon Sports nyuma y’uruganda Skol  ariko ubu rutagikorana neza na Rayon Sports.
 Jean Paul MUGABE
UMUSEKE.RW
",https://umuseke.rw/rayon-irasinya-amasezerano-na-airtel-azayinjiriza-miliyoni-240-frw.html,Entertainment
"
          Lorenzo Sanz wabaye Perezida wa Real Madrid yahitanywe na Coronavirus          
      ","Lorenzo Sanz yapfuye ku wa Gatandatu tariki ya 21 Werurwe 2020, aguye mu bitaro, yari arwaye Coronavirus. Uyu yabaye Umuyobozi wa Real Madrid yo mu Cyiciro cya Mbere muri Espagne. 
Sanz yapfuye afite imyaka 76 y’amavuko, yayoboye Real mu mwaka wa 1995 – 2000. Icyo gihe Real Madrid yatwaye ibikombe bibiri bya Champions League.
Igikombe cya mbere ku buyobozi bwe Real Madrid yagitwaye mu 1998 itsinze Juventus ku mukino wa nyuma, hari hashize imyaka 32 idatwara iki gikombe.
Lorenzo San Duran umuhungu we yavuze iby’uru rupfu rwa Se abinyujije ku rubuga rwa Twitter.
Yagize ati “Data yitabye Imana. Ntabwo yari akwiye iherezo rimeze gutya. Umwe mu bantu beza, b’intwari kandi bakoraga cyane nabonye mu buzima bwange. Umuryango we na Real Madrid ni byo yashyiraga imbere.”
Lorenzo yavuye ku buyozi bwa Real Madrid atsinzwe na Florentino Perez mu 2000, niho Real Madrid yatangiriye ibihe bishya bya “Galácticos” (gukinisha abakinnyi bahenze cyane) itangira gukoresha amafaranga menshi.
Nyuma yo gutandukana na Real Madrid, Lorenzo Sanz yaguze ikipe ya Malaga mu 2006,  aza kuyigurisha muri 2010.
Lorenzo Sanz abaye umwe mu hitanywe na Coronavirus ufite aho ahuriye n’ibikorwa bya siporo ku Isi.
Jean Paul MUGABE
UMUSEKE.RW
",https://umuseke.rw/lorenzo-sanz-wabaye-perezida-wa-real-madrid-yahitanywe-na-coronavirus.html,Entertainment
"
         Imibanire yacu na  Skol ni nka bisi yacitse feri- Perezida wa Rayon Sadate          
      ","*Ikibanza cya sitade baracyitweretse
*Ibya Skol natwe ni nka bus yacitse feri
*Yanga SC ntifite ubushobozi bwo kugura umukinnyi wa Rayon
*Rayon Sports iheruka guhemba abakinnyi muri Mutarama, 2020
*Igikombe cy’amahoro ni ‘nyirantarengwa’
Mu kiganiro Umuyozi wa Rayon Sports, Munyakazi Sadate ahamya ko ibiganiro na Skol bimeze nk’imodoka yacitse  feri.  Ibi yabitangaze mu kiganiro yagiranye n’abakunzi b’umupira w’amaguru kuri group ya Whatsap yitwa Ruhago yacu.
Ku gicamunsi cyo kuri uyu wa Gatanu taliki 20 Werurwe, 2020 Perezida wa Rayon Sports Sadate Munyakazi  yagiranye ikiganiro n’abakunzi b’umupira w’amaguru muri rusange ndetse n’abakunzi ba Rayon by’umwihariko.
Ni ikiganiro cyamaze isaha bamubaza ibibazo byerekeranye n’ubuzima bw’ikipe bakunda.
Kimwe mu bibazo byagarutsweho na benshi ni amasezerano ya Rayon Sports n’ikigo  Skol, bakabaza aho bigeze kugira ngo yongerwe.
Mu buryo buziguye, Sadate Munyakazi yaciye amarenga ko ibintu bitameze neza hagati ya Rayon Sports na Skol.
Yagize ati:  “Amasezerano ya Rayon Sports ari mu marembera. Mbona ameze nka bisi yacitse feri. Kuva natangira kuyobora iriya kipe nta faranga ryabo turabona. Duhora tuyishyuza.”
Yemeza ko amasezerano bafitanye n’uru ruganda abemerere kuba batandukana narwo.
Uwitwa Silva amubajije  iby’umushinga wa MK Card wagombaga gufasha Rayon Sports kwiyubaka, Munyakazi yagize ati : “Iby’umushinga wa MK Card bimeze nk’umwana wavutse agakikirwa agakambakamba, kandi mbona atangiye guhagarara n’ubwo ahagarara akagwa ariko ni rwo rugendo.”
Undi witwa Dodos amubajije iby’amakuru avuga ko hari abakinnyi barimo Kimenyi na kapiteni w’iyi kipe bashobora kwerekeza muri Yanga SC yo muri Tanzania, Sadate yamushubije ko Yanga idafite ubushozi bwo kugura umukinnyi muri Rayon Sports.
Ati: “Igikombe cya Shampiyona ntabwo turakivaho, abakinnyi bo kwerekeza muri Yanga ntabo kuko Rayon Sports ntabwo ari ikipe yo kugurisha abakinnyi muri Yanga Africa. Igikombe cy’amahoro cyo ni nyirantarengwa cyo rwose abagitekereza bakibagirwe. Tuzagitwara!”
Undi yamubajije amahirwe yo kugitwara, Sadate amusubiza ko kugeza ubu angana na 50%.
Yemeza ko hagomba gushyirwamo ingufu nyinshi kugira ngo bazagitware ariko akavuga ko kugitwara biri mu byihutirwa kandi by’ingenzi ku ikipe.
Ku byereyeke kumenya aho umushinga wo kubaka Stade ya Rayon Sports ugeze, yasubije ko ikibanza cyo kuyubakamo cyabonetse ariko yirinda kuvuga aho kiri.
Jean Paul MUGABE
UMUSEKE.RW
",https://umuseke.rw/imibanire-yacu-na-skol-ni-nka-bisi-yacitse-feri-perezida-wa-rayon-sadate.html,Entertainment
"
         Abafana ba Rayon bamaze kwitanga Miliyoni 1Frw, Sadate  ati “turashaka 20”          
      ","Abafana ba Rayon Sports bakusanyije amafaranga arenga miliyoni 1 Frw mu gikorwa cyatangajwe n’ubuyobozi bw’ikipe cyo gushyigikira iyi kipe mu gihe itari gukina.
Ejo hashize umuyobozi wa Rayon Sports, Munyakazi Sadate yatanze ubutumwa busaba abakunzi b’iyi kipe kwitanga uko bifite kugira ngo ikipe yabo idasenywa n’icyorezo cya Coronavirus cyahagaritse ibikorwa byinshi bihuza abantu benshi birimo n’umupira w’amaguru.
Kuva hatangazwa iyi ntabaza ya Sadate, abafana b‘iyi kipe bamaze gutanga miliyoni 1 y’amafaranga y’u Rwanda.
Mu butumwa yanyujije ku rubuga rwa Twitter, Sadate yavuze  abakunzi ba Rayon Sports bamaze  gutanga arenga miliyoni 1 abasaba gukomeza gufasha iyi kipe.
Yagize ati “Nyuma y’uko ejo mbasabye gutera inkunga Équipe yanyu ariyo yacu, duhereye ku giceri cy’ijana ndagira ngo mbamenyeshe ko mwakoze igikorwa gikomeye kuko mwegeranyije amafaranga 1.045.752frw mwikomere amashyi kadi igikorwa kirakomeje turashaka kugera kuri 20 millions.”
Ubusanzwe Rayon Sports amafaranga yayo menshi ikoresha mu bikorwa byayo bya buri munsi iyakura mu bafana bayo bab abitanga ndetse n’abaza kuyishyigikira ku kibuga mu mikino iba yakiriye.
Kugeza ubu ntabwo bizwi igihe shampiyona izasubukurirwa, abantu bakaba bakomeje gukangurirwa kwirinda aho bishoboka bakaguma mu rugo, mu kurinda ikwirakwiza rya COVID-19.
Jean Paul MUGABE
UMUSEKE.RW
",https://umuseke.rw/abafana-ba-rayon-bamaze-kwitanga-miliyoni-1frw-sadate-ati-turashaka-20.html,Entertainment
"
         Sadate yasabye abakunzi ba Rayon kwitanga ngo ikipe yabo idasenywa na Coronavirus          
      ","Perezida wa Rayon Sports, Munyakazi Sadate yatanze ubutumwa busaba abakunzi b’iyi kipe kwitanga uko bifite kugira ngo ikipe yabo idasenywa n’icyorezo cya Coronavirus cyatumye Shampiyona y’umupira w’amaguru iba ihagaze.
Mu butumwa yanyijije ku rubuga rwa Twitter, Sadate yavuze ko muri ibi bihe ikipe ya Rayon Sports ikeneye imbaraga z’abakunzi bayo.
Yagize ati  “Équipe wihebeye iragukeneye burya Inshuti nyanshuti uyibona mu bihe bikomeye, Turwanye Coronavirus tunaharanira ko itadusenyera Équipe ni wowe ni njyewe bo gufasha Rayon kudasenywa na Cov 19…”
Uyu muyobozi wa Rayon Sports yakomeje asaba abakunzi bayo kwitanga uko bifite ku buryo n’ufite igiceri cya 100 Frw yatanga umusanzu we.
Ati “…utanga icyo ushoboye, kanda *610# hera ku giceri cy’i 100 uraba…”
Ikipe ya Rayon Sports itari guhirwa muri Shampiyona y’umupira w’amaguru iherutse guhagarikwa kubera Coronavirus, biherutse gutangazwa ko ishobora gutandukana n’umufatanyabikorwa wayo w’imena Skol.
Ubusanzwe Rayon Sports amafaranga yayo menshi ikoresha mu bikorwa byayo bya buri munsi iyakura mu bafana bayo baba abitanga ndetse n’abaza kuyishyigikira ku kibuga mu mikino iba yakiriye ku buryo bishobora kuyigora muri ibi bihe Shampiyona yahagaze kandi abakinnyi n’abayobozi bayo bakaba bakomeje guhembwa.
Kuwa kabiri w’iki cyumweru kandi, Sadate na bwo yifashishije Twitter yari yavuze ko yumvise amakuru yatangajwe na bimwe mu bitangazamakuru byo mu Rwanda ko Rayon Sports imaze amezi ane idahemba abakinnyi bayo.
Uyu muyobozi wakunze kumvikana arengera ikipe ye cyane, yabeshyuje aya makuru, avuga ko nta mukinnyi n’umwe ibereyemo ikirarane.
Icyo gihe yagize ati “Wenda ntituzi imbere ariko aho tuva turahazi.”
Rayon Sports ifite igikombe cya shampiyona y’umupira w’amaguru ya 2018-2019, yatangiye imikino ya shampiyona ya 2019-2020 iri mu zihatanira igikombe gusa bisa nk’ibiri kugenda bikomera kuko mukeba wayo APR FC iyirusha amanota atandatu ikaba ari na yo iyoboye urutonde rw’agateganyo n’amanota 57 mu gihe Rayon ifite 51.
Mu mukino iheruka gukinana na Gicumbi ya nyuma, Rayon Sports yanganyije n’iriya kipe y’akarere ka Gicumbi 1-1.
Sadate wanagarutse kuri uyu mukino, yavuze ku ifoto yacicikanye ku mbuga nkoranyambuga igaragaza bamwe mu bafana b’ikipe ya Rayon buriye ibiti ngo babashe kureba ikipe yabo kuko hari hamaze gusohoka amabwiriza abuza abantu kujya ku bibuga kureba imipira.
Yashimye ziriya nkoramutima z’ikipe yabo gusa avuga ko itababaniye kuko itatsinze, ndetse ko yabuze ibisobanuro atanga uretse kwisegura gusa.
Mu butumwa yatanze kuri uriya mukino, yasoje agira icyo asaba abakinnyi b’iyi kipe agira ati “Mwibuke ko Rayon Sports ari iy’abafana, ubwitange bwiyongere please [ndabinginze].”
Josiane UWANYIRIGIRA
UMUSEKE.RW
",https://umuseke.rw/sadate-yasabye-abakunzi-ba-rayon-kwitanga-ngo-ikipe-yabo-idasenywa-na-coronavirus.html,Entertainment
"
         Imikino ya nyuma ya CHAN2020 yahagaritswe          
      ","Impuzamashyirahamze y’Umupira w’Amaguru ku mugabane wa Africa, (CAF), yatangaje ko ihagaritse  irushanwa rya CHAN2020 ryari ritegerejwe muri Cameroon bitewe n’icyorezo cya Coronavirus gikomeje kuyogoza isi muri iyi minsi. Ikipe y’u Rwanda Amavubi ifite tike yo gukina imikino ya nyuma iri mu itsinda B.
Imikino ya nyuma muri iri rushanwa yari iteganyijwe kuba mu ntangiriro z’ukwezi kwa Mata 2020 muri Cameroon.
Iki gihugu kiri mu bimaze kugaragaramo abarwaye COVID-19 iterwa na Coronavirus.
Ku wa kane tariki 12 Werurwe, CAF yohereje muri Cameroon inzobere mu by’ubuvuzi kugira ngo zirebe niba hari ingamba zihagije icyo gihugu cyafashe zo kwirinda ikwirakwira ry’icyorezo cya coronavirus mu gihe haba hari gukinwa imikino ya CHAN 2020.
Inzobere zamenyesheje CAF ko irushanwa rigomba kwimurwa.
Mu itangazo CAF yashyize hanze ku gicamunsi cyo kuri uyu wa kabiri tariki 17 Werurwe 2020, rivuga ko yasubitse imikino ya CHAN2020 igihe kitazwi, hashingiwe ku nama zatanzwe n’Umuryango mpuzamahanga wita ku buzima ‘WHO’ ku birebana na kiriya cyorezo.
Nubwo Cameroon yashyizeho ingamba zo guhashya icyorezo, gikomeje gukwirakwira hirya no hino muri Africa ngo nta gihe kizwi umuntu yavuga ko kizaba cyatanze agahenge.
Indi ngingo CAF yahereyeho isubika amarushanwa, ni uko kugeza ubu bitoroshye kugenderanira n’ibihugu muri Africa kuko za Guverinoma zashyizeho ingamba zikomeye zirimo no gufunga imipaka, hagamijwe gukumira icyorezo.
CAF ivuga ko yabaye inasubitse inama y’inteko rusange ya 42 yayo yari kuzabera muri Cameroon ku wa 24 Mata 2020, kugeza igihe hazatangirwa andi mabwiriza mashya.
Mu kwirinda ikwirakwira ry’iyi virus, abantu basabwa; gukaraba intoki neza, kwirinda kujya ahateraniye abantu benshi no kwirinda ingendo zitari ngombwa.
Itsinda rya mbere muri iyi mikino ya CHAN2020 rirmo Cameroon, Morocco, Libya na Zambia. Itsinda B ririmo D.R.Congo, Guinea, Mali n’u Rwanda. Itsinda C ririmo Uganda, Congo, Namibia na Burkina Faso. Itsinda D ririmo Zimbabwe, Niger, Togo na Tanzania.
Jean Paul MUGABE
UMUSEKE.RW
",https://umuseke.rw/imikino-ya-nyuma-ya-chan2020-yahagaritswe.html,Entertainment
"
         Ku kibuga kitarimo abafana, Rayon Sports yanganyije na Gicumbi 1-1          
      ","Gicumbi FC yanganyije na Rayon Sports, umukino wabonetsemo amakarita abiri atukura. Ni umukino w’umunsi wa 24 wa Shampiyona, Rayon Sports yari yakiriye Gicumbi FC kuri Stade ya Kigali nta mufana n’umwe uhari.
Amabwiriza y’Ishyirahamwe ry’Umupira w’Amaguru mu Rwanda (FERWAFA), avuga ko nta bafana bemerewe kureba imikino kuri za Stade nyuma y’uko mu Rwanda habonetse umurwayi wa mbere wa Coronavirus, icyorezo cyugarije isi muri rusange.
Ku isaha ya saa kenda umukino watangiye Rayon Sports ishaka igitego. Ku munota wa 26′ Michael Sarpong  yasigarenye n’umunyezamu ashatse gucenga umuzamu umupira uramusiga.
Sarpong yahise avunika asimburwa na  Nshimiyimana Amran.
Iminota 45′ yarangiye umusifuzi yongeraho iminota itatu, ku wa gatatu w’inyongera Gicumbi itsinda igitego ku mupira w’umuterekano watewe na Nzitonda Eric urabanza ukubita umutambiko w’izamu uhurirana na Kimenyi Yves umunyezamu wa Rayon Sports awusunikira mu izamu rye, biba Gicumbi 1-0 bwa Rayon.
Igice cya mbere cyarangiye Gicumbi FC iri imbere 1-0.
Mu gice cya kabiri ku munota wa 52′ Gasongo Jean Pierre wa Gicumbi FC yahawe ikarita y’umuhondo ya Kabiri nyuma yo gusunikana na Kimenyi Yves urindira Rayon wari ugiye gutanga umupira imbere.
Gasongo wari ufite iyindi karita yahise yerekwa ikarita y’umutuku ava mu kibuga.
Nyuma y’uko Gicumbi ibonye ikarita y’umutuku bakoze impinduka bakuramo abakinnyi batatu bashyiramo abandi, naho Rayon Sports Ishyira Rugwiro Herve ukina inyuma mu basatira izamu.
Rayon Sports yagerageje uburyo butatu bwashoboraga kuvamo igitego ariko umuzamu Mbarushimana Emile wa Gicumbi FC akitwara neza.
Ku munota wa 95′ Sugira Erinest yatsinze igitego cya Rayon Sports kitishimiwe n’abakinnyi ba Gicumbi FC bavuga ko yakoreye ikosa umunyezamu wabo mbere yo kugitsinda ariko kiremerwa.
Shabani wa Gicumbi yeretse ikarita y’umutuku nyuma yo guhirika umusifuzi.
Umukino warangiye Rayon Sports inganyije na Gicumbi FC 1-1.
 
Abakinnyi babanje mu kibuga
Gicumbi FC: Mbarushimana Emile, Nzitonda Eric, Muhumure Omar, Harerimana Fidel
Simwanza Emmanuel, Rwigema Yves, Ndacyayisenga Ally, Magumba Farouk, Shabani, Gasongo Jean Pierre, Bruno Alain Bati na Uwimana Emmanuel.
Rayon Sports: Kimenyi Yves, Rugwiro Herve, Ndizeye Samuel, Rutanga Eric, Iradukunda Eric Radu, Niyonzima Ally, Mugheni Kakue Fabrice, Mugisha Gilbert, Sarpong Micheal, Sugira Ernest na Sekamana Maxime.
Uko imikino yagenze kuri uyu wa Gatandatu:
HeroesFC 2-2 SunriseFC
Mukura 2-1 Bugesera FC
MusanzeFC 0-0 Gasogi United
Rayon Sports FC 1-1 Gicumbi FC
 
Uko iteganyijwe ku Cyumweru tariki 15, Werurwe, 2020:
Espoir FC vs APR FC(3:00PM, Rusizi Stadium)
SC Kiyovu vs AS Kigali(3:00PM, Mumena Stadium)
AS Muhanga vs Marines FC(3:00PM, Muhanga Stadium)
Police FC vs Etincelles FC (3:00 PM, Kigali Stadium
Jean Paul MUGABE
UMUSEKE.RW
",https://umuseke.rw/ku-kibuga-kitarimo-abafana-rayon-sports-yanganyije-na-gicumbi-1-1.html,Entertainment
"
         Nta bafana bemerewe kujya ku bibuga kubera Coronavirus- FERWAFA          
      ","Ishyirahamwe ry’umupira w’amaguru mu Rwanda, FERWAFA, rimaze gutangaza ko nta bafana bemerewe kujya ku bibuga biberaho imikino muri shampiyona y’umupira w’amaguru mu Rwanda. Iki kemezo gifashwe nyuma y’itangazo Minisiteri y’ubuzima yasohoye rivuga ko hari umuntu wa mbere wagaragaweho iki cyorezo mu Rwanda.
Itangazo hari aho rigira riti: “Turamenyesha abantu bose ko imikino yose mu marushanwa yose ategurwa na FERWAFA  igomba gukinwa nta bafana bari ku kibuga uhereye uyu munsi kugeza igihe hazatangirwa andi mabwiriza.”
FERWAFA ivuga ko iri bukomeze gukorana n’izindi nzego kugira ngo  ingamba zafashwe mu gukumira ikwirakwira rya COVID-19 rikumirwe mu Rwanda.
Uko amakipe yari buzahure muri izi mpera z’Icyumweru:
Taliki 14, Werurwe, 2020 hari imikino ikurikira:
HeroesFC Vs SunriseFC(3:00PM,BugeseraStadium)
MukuraVS Vs Bugesera FC(3:00PM, HuyeStadium)
MusanzeFC Vs Gasogi United(3:00PM, Ubworoherane Stadium,)
Rayon Sports FC Vs Gicumbi FC (3:00 PM, Kigali Stadium)
Ku Cyumweru taliki 15, Werurwe, 2020 hazakina:
Espoir FC vs APR FC(3:00PM, Rusizi Stadium)
SC Kiyovu vs AS Kigali(3:00PM, Mumena Stadium)
AS Muhanga vs Marines FC(3:00PM, Muhanga Stadium)
Police FC vs Etincelles FC (3:00 PM, Kigali Stadium)
Jean Pierre NIZEYIMANA
UMUSEKE.RW
",https://umuseke.rw/nta-bafana-bemerewe-kujya-ku-bibuga-kubera-coronavirus-ferwafa.html,Entertainment
"
         Mikel Arteta utoza Arsenal bamusanzemo Coronavirus          
      ","Ubuyobozi bwa Arsenal buratangaza ko bwafunze ikibuga cy’imyitozo cy’iyi kipe n’imikino yari ifite nyuma y’uko umutoza wayo Mikel Arteta bamusanzemo ubwandu bwa COVID-19.
Ubuyobozi bwa Arsenal kandi buvuga ko ubu Mikel Arteta yashyizwe mu kato ndetse bikaza no gukorwa ku bantu bose baba barahuye na we barimo abagize itsinda ry’abatoza b’iyi kipe.
Umuyobozi mukuru wa Arsenal, Vinai Venkatesham yagize ati “Ubuzima bw’abantu bacu ndetse n’ubw’abandi muri rusange tubiha agaciro ndetse ubu ni ho twerekejeho umutima.”
Uyu muyobozi wa Arsenal avuga ko ubu batangiye ibiganiro n’abantu bizewe bashobora gusubiza mu murongo iki kibazo.
Ati “Turabizeza kugaruka mu myitozo no mu mikino mu gihe cya vuba.”
Umuyobozi w’abatoza b’iyi kipe, Raul Sanllehi avuga ko Mikel ndetse n’abandi bose bagize iriya kipe barimo abakozi n’abakinnyi bagiye kwitabwaho ariko ko uwo bashyizeho amaso cyane ari uriya mutoza.
Avuga ko bagiye gukorana n’Inzego za Leta zishinzwe ubuzima kugira ngo zite ku bakozi b’iyi kipe ndetse n’izishinzwe imikino mu Bwongereza kugira ngo basubike imikino yari iyi kipe yari ifite.
Mikel na we ubwe yagize icyo atangaza kuri iri sanganya yahuye na ryo, avuga ko yagiye kwisuzumisha nyuma yo kumva yacitse intege ariko ko yaciwe intege no gusanga arwaye iki cyorezo cyugarije Isi.
Yizeje abakunzi b’iyi kipe isanzwe inafitanye imikoranire n’u Rwanda ko azagaruka mu kazi mu gihe cya vuba.
UMUSEKE.RW
",https://umuseke.rw/mikel-utoza-arsenal-bamusanzemo-coronavirus.html,Entertainment
"
         Siporo rusange: Iby’ikivunge no guhurira kuri site byavuyeho          
      ","Mu rwego rwo gukumira icyorezo Coronavirus, ubuyobozi bw’Umujyi wa Kigali buratangaza impinduka muri Siporo rusange isanzwe iba kabiri mu kwezi. Buvuga ko nk’ibisanzwe imihanda isanzwe ifungwa kuri iriya minsi n’ubundi izajya ifungwa ariko abantu bakirinda gukorera mu kivunge.
Ubuyobozi bw’Umujyi wa Kigali buherutse gutanga ubu butumwa bw’umuburo, buvuga ko mu rwego rwo gukomeza gukumira icyorezo Coronavirus (COVID-19), Siporo rusange yahinduye isura.
Ubusanzwe abitabiraga iyi myitozo ngororamubiri imaze kuba umuco mu mujyi wa Kigali, bahuriraga kuri site zitandukanye nko ku biro bya RRA, IPRC-Kigali, kuri ULK no ku Kimisagara.
Ubuyobozi bw’Umujyi wa Kigali bwatangaje ko ibyo guhurira kuri izi site zari byavuyeho ariko ko nk’ibisanzwe imihanda izajya ifungwa ku minsi yagenewe iriya siporo.
Uyu munsi ubuyobozi bw’Umujyi wa Kigali bwibukije aya mabwiriza ko muri Siporo rusange izaba kuri iki cyumweru tariki ya 15 Werurwe nta by’ikivunge bizabaho ahubwo ko hagati y’umuntu n’undi hagomba kuba harimo nibura Metero imwe.
Ubuyobozi bw’umujyi wa Kigali kandi buherutse guhagarika ibirori rusange nk’ibitaramo byagombaga guhuriramo abahanzi bakomeye barimo Cecile Kayirebwa.
Ingamba zo gukumira iki cyorezo gikomeje kuyogoza Isi kinatwara ubuzima bwa benshi, Guverinoma y’u Rwanda yashyizeho amabwiriza atandukanye arimo kugira inama abaturage kutaramukanya baherezanya ibiganza cyangwa imisaya.
Ejo hashize kandi Minisiteri ya Siporo yaburiye amakipe y’u Rwanda kutazitabira imikino y’amarushanwa mpuzahamahanga.
UMUSEKE.RW
",https://umuseke.rw/siporo-rusange-ibyikivunge-no-guhurira-kuri-site-byavuyeho.html,Entertainment
"
         FERWAFA iraganira na MINISPORTS ku ngamba zafatirwa COVID-19          
      ","Ubuyobozi bw’Ishyirahamwe ry’umupira w’amaguru mu Rwanda (FERWAFA) n’ubwa Minisiteri ya Siporo (MINISPORTS) baragirana ibiganiro bigamije kunoza no gushyira mu bikorwa amabwiriza y’iyi Minisiteri ajyanye no gukumira icyorezo Coronavirus (COVID-19).
Ejo hashize Minisitero ya Siporo yashyize hanze itangazo rikubiyemo amabwiriza agira inama Federasiyo z’imikino itandukanye mu Rwanda kutazitabira amarushanwa ateganyijwe hanze y’u Rwanda.
Ishyirahamwe ry’Umupira w’Amaguru mu Rwanda FERWAFA na ryo rirebwa n’ariya mabwiriza, biteganyijwe ko uyu munsi rihura na Minisiteri ya Siporo kugira ngo bayaganireho.
Imwe mu ngingo ziza kuganirwaho ni uguhagarika gahunda zose zo kwitabira imikino mpuzamahanga izakinirwa hanze y’u Rwanda mu rwego rwo kwirinda no gukumira icyorezo cya Coronavirus kimaze gukwira henshi ku isi.
U Rwanda rwagombaga kujya muri Cap Vert mu mukino w’amajonjora yo gushaka itike yo kujya muri CAN 2021 ndetse no mu gikombe cya Afurika cy’abakinnyi bakina imbere mu gihugu CHAN 2020 izabera muri Cameroon.
Muri ibi biganiro kandi barasuzuma niba Shampiyona y’u Rwanda yazajya ikinwa nta bafana bari ku kibuga mu rwego rwo gukumira iki cyorezo.
Jean Paul MUGABE
UMUSEKE.RW
",https://umuseke.rw/ferwafa-iraganira-na-minisports-ku-ngamba-zafatirwa-covid-19.html,Entertainment
"
         MINISPORTS yaburiye amakipe kutitabira amarushanwa yo hanze          
      ","Minisiteri y’imikino mu Rwanda iraburira amakipe yose y’igihugu kutazitabira amarushanwa yari kuzitabira hanze y’igihugu mu rwego rwo kurinda abakinnyi n’abafana ko bakwandura coronavirus. 
Itangazo ryashyizwe hanze na Minisiteri ya Siporo, rivuga ko amarushanwa ari kubera mu Rwanda yo agomba gukomeza ariko ko abakinnyi n’abafana bagomba gukomeza kubahiriza amabwiriza agamije kurinda ko hari aho bahurira na coronavirus.
Iyi Minisiteri kandi isaba za Federasiyo z’imikino kwicara zigasuzuma niba imikino yari iteganyijwe kuzakinirwa mu Rwanda bikiri ngombwa ko ikinwa, zasanga bitari ngombwa ikaba yahagarikwa cyangwa amataliki yari bizabereho akimurwa.
Ririya tangazo rivuga ko abantu bose bajya ku kibuga kureba umukino runaka bagomba kujya basuzumwa bakinjira, bagakaraba intoki, ndetse bakubahiriza amabwiriza yose atangwa n’abaganga mu kwirinda kwandura kiriya cyorezo ubu kiri ku migabane yose y’isi.
Izi ngamba zigomba gushyirwa mu bikorwa kugeza hasohotse andi mabwiriza mashya.
Iyi Minisiteri itangaje ibi nyuma y’uko kuri uyu wa Gatatu taliki 11, Werurwe, 2020 Minisiteri y’uburezi nayo yasabye ibigo by’amashuri kutazongera guhuriza abana hamwe mu gitondo ngo bahabwe amabwiriza, ibyo bita ‘morning assemblies.’
Kiliziya gatulika nayo yasabye abayoboke bayo kutazongera guhana amahoro ya Kirisitu bahoberana cyangwa bahana ibiganza ahubwo bakajya barebana mu maso bakabyifurizanya.
ITANGAZO RYA MINISITERI YA SIPORO:
 

Jean Pierre NIZEYIMANA
UMUSEKE.RW
 
",https://umuseke.rw/minisports-yaburiye-amakipe-kutitabira-amarushanwa-yo-hanze.html,Entertainment
"
         APR FC yujuje imikino 23 itaratsindwa yatsinze Kiyovu SC 1-0          
      ","APR FC yatsinze Kiyovu yuzuza imikino 23 idatsinzwe. Umukino w’umunsi wa 23 muri Shampiyona y’ikiciro cya mbere wabereye kuri Stade ya Kigali, urangira APR FC itsinze Kiyovu SC 1-0.
I Rubavu Rayon Sports yatsinze Marines FC 1-0 cyabonetse ku munota wa 89 gitsinzwe na Niyonzima Ally winjiye mu kibuga asimbuye Nizeyimana Mirafa ku munota 74′.
Ku mukino wo kuri Stade ya Kigali APR FC ya mbere ku rutonde rw’agateganyo ikaba inahabwa amahirwe yo gutwa igikombe cya Shampiyona ni yo yari yakiriye Kiyovu SC yo iri ku mwanya wa gatanu.
APR F C yagiye gukina itaratsindwa umukino n’umwe muri 22 yari imaze gukina.
Ku isaha ya saa kenda umukino watangiye Kiyovu Sports ikina neza, mu minota 15′ abakipe yombi yabonye uburyo bumwe bugana mu izamu.
Ku munota wa 18′ APR FC yatsenze igitego cya Nshuti Innocent ku mupira yahawe na Mangwende.
Umunyezamu Nzeyurwanda Djihad ntiyamenya aho umupira unyuze.
Kiyovu yagerageje gushaka kwishyura ariko abakinnyi bo hagati ntibageze imipira imbere, igice cya mbere cyirangira APR iri imbere 1-0.
Mu gice cya kabiri Kiyovu Sports yagerageje n’ubundi gushaka igitego biranga umukino urangira APR FC ibonye amanota atatu.
Umukino urangiye Bukuru Christopher yahawe ikarita y’umutuku ndetse n’umutoza wungirije wa Kiyovu SC Mutarambirwa Djabil.
Abakinnyi 11 babanjemo kumpande zombi:
APR FC: Rwabugiri Omar, Manzi Thierry, Rwabuhihi Aime Placide, Imanishimwe Emmanuel, Mangwende, Omborenga Fitina, Buregeya Prince, Niyonzima Olivier Sefu, Manishimwe Djabel, Bukuru Christophe, Nshuti Innocent na Usengimana Danny.
Kiyovu SC: Nzeyurwanda Djihad, Serumogo Ali, Mutangana Derrick Mbogo Ali, Habamahoro Vincent, Twizeyimana Martin Fabrice, Nizeyimana Jean Claude, Saba Robert, Armel Gislain, Nsengiyumva Mustaf na Mbonyinabo Regis.
Uko imikino y’umunsi wa 23 wa Shampiyona yagenze:
APR FC 1-0 Kiyovu SC Espoir FC 1-1 Heroes FC Marines FC 0- 1 Rayon Sports Musanze FC 2-0 Gicumbi FC. Sunrise FC 1-1 Gasogi United
Jean Paul MUGABE
UMUSEKE.RW
",https://umuseke.rw/apr-fc-yujuje-imikino-23-itaratsindwa-yatsinze-kiyovu-sc-1-0.html,Entertainment
"
         Munyaneza ‘MBAPE’ uherutse gupfusha imfura ashima abo mu ikipe bahanganye bamusuye          
      ","Ikipe ya Skol Adrien Cyling Academy (SACA) yasuye Munyaneza Didier bakunda kwita Mbape ukinira Benediction Ignite uherutse gupfusha umwana w’imfura. Munyaneza yashimye umutima wa kivandimwe bagenzi be bo mu kipe bahangana bamweretse.
Umukinnyi w’amagare, Munyaneza Didier uherutse kubona igihembo mu irushanwa rya Tour du Rwanda, yapfushije imfura ye yari irwariye mu bitaro bya Kigali CHUK tariki ya 04 Werurwe 2020.
Kuri uyu wa mbere 09, Werurwe, 2020  nibwo  abakinnyi bo mu kipe yitwa SACA( ibamo abakinnyi bakomeye nka Moise Mugisha wabaye uwa kabiri muri Tour du Rwanda 2020) basuye mugenzi wabo baramwihanganisha.
Munyaneza Didier avuga ko yatunguwe no kubona abo mu ikipe bahanganye bamusuye ariko ngo byanamweretse ko abakora siporo yo kunyonga igare bifitemo umutima wa kimuntu kandi bagize umuryango mugari.
Ati: “Ni ibintu byantunguye bikomeza kunyereka ko ntari njyenyine. Kuba ikipe ifata umwanya ikava i Kigali ikaza i Rubavu  kunsura byanshimishije kandi byereka  n’abandi ko  mfite umuryango mugari.”
Didier Munyaneza ashima abamubaye hafi mu bihe avuga ko bitoroshye harimo abakinnyi bagenzi be ndetse n’ubuyobozi bwa FERWACY.
Uyu mukinnyi ari mu bitwaye neza muri Tour du Rwanda 2020 kuko yahembwe nk’umukinnyi warushije abandi guhatana.
Mu Ugushyingo 2019, Munyaneza Didier yegukanye Tour du Senegal 2019 yaberaga muri Senegal.
Uyu mukinnyi yapfushije  imfura ye nyuma gato y’uko akoze ubukwe.
Ubukwe bwe bwatashywe na bagenzi be bazwi mu mukino wo gutwara igare nka Areruya Joseph na Mugisha Samuel bombi batwaye Tour du Rwanda ikiri ku rwego 2.2.
Jean Paul MUGABE
UMUSEKE.RW
",https://umuseke.rw/munyaneza-mbape-uherutse-gupfusha-imfura-ashima-abo-mu-ikipe-bahanganye-bamusuye.html,Entertainment
"
         AS Kigali ni yo itahanye insinzi ku mukino ukomeye yakinnye na Police FC (2-0)          
      ","Umukino wa nyuma w’umunsi wa 22 wa Shampiyona y’u Rwanda, AS Kigali yatsinze Police 2-0, umukino wabereye kuri Stade ya Kigali.
As Kigali yatangiye isatira izamu rya Police ku munota wa 1′ babonye koronali bayiteye ntibabyiza umusaruro.
Iminota 30′ ya mbere amakipe yasatiranaga kureba mu izamu bikanga.
Ku munota wa 37′ Nsabimana Eric bita Zidane yafunguye amazamu AS Kigali itsinda igitego cya mbere nyuma y’ishoti rikomeye, umupira uruhukira mu nshundura.
Igice cya mbere cyarangiye AS Kigali iri imbere 1-0.
Mu  gice cya kabiri As Kigali yagarutse isatira ishaka gutsinda umukino ngo ibone amanota atatu.
Iminota 90′ yarangiye umusifuzi ashyiraho iminota y’inyongera ku munota wa 94′ AS Kigali ibona igitego cya kabiri cyatsinzwe na Kayitaba Jean Bosco wari wasimbuye Alexis Ortamal, umupira yawuhawe na Ndekwe Felix aroba umuzamu Gahungu umupira uruhukira mu nshundura.
Umukino warangiye AS kigali itsinzi Police FC 2-0 ibona amanota atatu y’umunsi wa 22 wa Shampiyona. Police FC yagumye ku mwanya wa gatatu n’amanota 43, naho As Kigali yakomeje umwanya wa 6 n’amanota 32.
 
Abakinnyi babanjemo ku mpanze zombi:
Police FC: Habarurema Gahungu, Nsabimana Aimable, Muvandimwe JMV, Musa Omar, Mucyo Aime Derrick, Ngendahimana Eric, Iyabivuze Osee, Munyakazi Yusufu Rule, Ndayishimiye Antoine Dominic, Mico Justin na Nshuti D. Savio.
AS Kigali: Ndayishimiye Eric Bakame, Ntamuhanga Tumain, Ishimwe Christian, Rusheshangoga Michel, Rurangwa Mossi, Bishira Latif, Nsabimana Eric Zidane, Kalisa Rachid, Allongomba, Rick Martel, Benedata Janvier, Olotomal Alex na Eric Nshimiyimana.
Jean Paul MUGABE
UMUSEKE.RW
",https://umuseke.rw/as-kigali-ni-yo-itahanye-insinzi-ku-mukino-ukomeye-yakinnye-na-police-fc-2-0.html,Entertainment
"
         Sugira na Sarpong bafashije Rayon Sports gutsinda Musanze FC 2-1          
      ","Rayon Sports yatsinze Musanze FC 2-1, Sugira yatsinzemo igitego mu mukino wabereye kuri Stade ya Kigali.
Rutahizamu Michael Sarpong wari umaze igihe mu Bushinwa nyuma yo kugaruka kubera Coronavirus yahagaritse ibikirwa byose by’imikino hariya, uyu munsi yakiniye Rayon Sports.
Umukino watangiye saa kenda (15:00′), i Nyamirambo ahari abafana benshi baje kureba uyu mukino.
Ku munota wa 5′ Rayon Sports yafunguye amazamu igitego cya mbere cya Sugira Erineste nyuma y’umupira yahawe na Michael Sarpong.
Umunyezamu Ndoli Jean Claude ntiyamenya aho umupira unyuze.
Ku munota wa 30′ Musanze FC yishyuye igitego ku mupira wahushijwe na Kimenyi Yves utumvikanye na ba myugariro be, Twizerimana Onesme awushyira mu izamu.
Igice cya mbere cyarangiye amakipe yombi anganyije 1-1,
Mu gice cya kabiri Rayon Sports yagarutse isatira izamu rya Musanze ishaka amanota atatu.
Ku munota wa 50′ Rayon Sports yabonye Penaliti nyuma y’ikosa ryakorewe Nshimiyimana Amran mu rubuga rw’amahina na Nyandwi Saddam.
Michael Sarpong ni we wateye penaliti neza atsindira Rayon Sports igitego cya kabiri.
Musanze yakomeje gusatira ishaka igitego cyo kwishyura nibura ngo ibone inota rimwe biranga.
Umukino warangiye Rayon Sports ibonye amanota y’umunsi wa 22 wa Shampiyona, itsinze Musanze FC 2-1.
 
Abakinnyi 11 babanjemo ku mpande zombi:
Rayon Sports: Kimenyi Yves, Iradukunda Eric Radu, Rutanga Eric (c), Kayumba Soter , Rugwiro Herve, Amran Nshimiyimana, Niyonzima Ally, Ciza Hussein, Sekamana Maxime, Michael Sarpong na Sugira Ernest.
Musanze FC: Ndoli, Sova Ally 10 (C) Dushimumugenzi 24, Mugenzi Cedric 22, Okwechuku 13, Twizerimana Onesme 9,Maombi Jen Pierre 5, Nshimiyimana Clement 12,Tresor Muhoza 19,Nyandwi Saddam 16 na Mwiseneza Daniel 4.
     
Amafoto @KUBWAYO Adrien/UMUSEKE
Jean Paul MUGABE
UMUSEKE.RW
",https://umuseke.rw/sugira-na-sarpong-bafashije-rayon-sports-gutsinda-musanze-fc-2-1.html,Entertainment
"
         APR FC yasanze Mukura VS i Huye iyitsinda ibitego 4-0          
      ","Umukino wabereye kuri Stade ya Huye, APR FC yatsinze Mukura VS ibitego 4-0, Kiyovu SC na yo inyagira Heroes FC 5-0 Rayon Sports itsinda Musanze FC 2-1.
Ni imikino y’umunsi wa 22 ya Shampiyona yakomeje. I Huye, Mukura yari yakiriye APR FC imbere y’abakunzi benshi b’aya makipe baje kuyashyagikira, Stade mpuzamahanga ya Huye yendaga kuzura.
Saa kenda (15:00′) umukino watangiye APR FC isatira izamu rya Mukura, iminota 15′ ya mbere yagerageje uburyo butatu mu izamu ariko ntibwavamo igitego.
Ku  munota wa 15′ APR FC yatsinze igitego cya mbere cya Nshuti Innocent ku mupira watewe na Byiringiro Lague umuzamu awukuraho awukubise ibipfunsi uhura na Nshuti Innocent ahagaze mu rubuga rw’amahina awusubiza mu izamu.
APR FC na Mukura VS zakomeje gusatirana, ariko igice cya mbere cyirangiye APR FC iri imbere n’igitego 1-0.
Mu gice cya kabiri APR yagarutse isatira Mukura VS, itsinda igitego cya kabiri ku munota wa 49′ cya Byiringiro Lague ku makosa y’umuzamu Iratugeneye Edouard wasohotse nabi, Lague ahita awushyirishamo umutwe.
Ibintu byaje kuba bibi kuri Mukura VS ubwo ku munota wa 60′ Kapiteni Ramadhan Niyonkuru yahawe ikarita y’umutuku amaze gukorera ikosa Anicet.
Umusifuzi yamuhaye ikarita y’umuhondo agerageza kumuburanya amwereka umutuku.
Ku munota wa 74′ APR FC yongeye kubona izamu igitego cya gatatu cyatsinzwe na Ishimwe Kevin ku ishoti rikomeye yateye umuzamu, umupira uruhukira mu nshundura.
Ku munota wa 91′ Omborenga Fitina yatsinze igitego cya kane ku mupira yari ahawe na Ishimwe Kevin. Umukino urangira APR FC inyagiye Mukura 4-0.
 
Abakinnyi 11 babanjemo ku mpande zombi:
APR FC: Rwabugiri Omar, Manzi Thierry, Imanishimwe emmanuel Mangwende, Omborenga Fitina, Buregya Prince, Niyonzima Oliver Sefu, Bukuru Christophe, Manishimwe, Djabel, Byiringiro Lague, Nshuti Innocent na Ishimwe Kevin.
Mukura: Iratugeneye Eduard, Manzi Aimable, Uwihoreye Jean Paul , Hassan Rugirayabo, Janvier Mutijima, Birababoneye Adolphe, Ramadhan Niyonkuru, Hakim Mutabazi, Ntwali Evode, Muniru Abdul na Iradukunda Bertrand.

Jean Paul MUGABE
UMUSEKE.RW
",https://umuseke.rw/apr-fc-yasanze-mukura-vs-i-huye-iyitsinda-ibitego-4-0.html,Entertainment
"
         Imikino yo kwizihiza umunsi w’umugore RP-IPRC Huye yanyagiye UR Huye 100-26          
      ","Iri rushanwa ryo kwizihiza umunsi mpuzamahanga w’umugore mu mukino wa Basketball RP-IPRC Huye yatsinze ibitego byinshi ikipe ya Kaminuza y’u Rwanda ishami rya Huye. Yaritsinze ku  manota 100-26.
Buri mwaka mu Rwanda hategurwa irushanwa ngarukamwaka ryo kwizihiza umunsi mpuzamahanga wahariwe umugore ku isi uba tariki ya 08 Werurwe.
Umukino w’abagore wabanjirije uriya wahuje Ubumwe WBBC na APR WBBC, APR ibona itsinzi n’amanota 62-59.
Nyuma hakurikiyeho uriya wahuje  RP-IPRC Huye na  UR Huye urangira iyi kipe ya Kaminuza y’u Rwanda itsindiwe ku manota menshi.
Uko imikino y’umunsi wa mbere yagenze:
FT: RP IPRC-HUYE 100-26 UR HUYE
FT: APR 59-62 UBUMWE
Uko imikino yo ku munsi wa kabiri iteganyijwe:
 
9h:00: RSSB Vs Women Vet NT Veterans /AMAHORO.
9h:00: ADEGI Vs GS St JOSEPH – Junior /NEW COURT.
10h:00 APR BBC Vs THE HOOPS -Senior/RAFIKI.
10h:00 RP IPRC HUYE Vs U18 NT – Junior /IPRC KIGALI.
10h:00 GS Marie REINE vs ESB KAMONYI – Junior /NPC.
11h:00 UBUMWE Vet Vs SHOOTING TOUCH Vet /AMAHORO.
12h:00 ENDP KARUBANDA Vs ADEGI – Junior /NEW COURT
14h:00 GS Marie REINE vs ESB KAMONYI – Junior /NPC.
15h:00 GS St JOSEPH Vs ENDP KARUBANDA – Junior  /NEW COURT.
15h:00 WOMEN Vet NT Vs REG Veterans /AMAHORO.
 16h:00 U18 NT Vs UR HUYE- Juniors /IPRC KIGALI.
16h:00 THE HOOPS Vs UBUMWE BBC – Senior /RAFIKI.
17h:00 SHOOTING TOUCH Vs UBUMWE BBC Veterans /AMAHORO.
Jean Paul MUGABE 
UMUSEKE.RW
",https://umuseke.rw/imikino-yo-kwizihiza-umunsi-wumugore-rp-iprc-huye-yanyagiye-ur-huye-100-26.html,Entertainment
"
         Coronavirus yageze muri Cameroon ahateganyijwe imikino ya CHAN n’Amavubi azakina          
      "," Coronavirus yageze mu gihugu cya Cameroon kizaberamo imikino ya nyuma ya CHAN 2020 n’ikipe y’Igihugu Amavubi izitabira, Itangazo rya Minisiteri ya Siporo mu Rwanda mu bijyanye no gukumira iriya ndwara, rivuga ko abakinnyi bakwirinda kujya mu bihugu birimo iriya ndwara.
Kuva tariki ya 04 Mata 2020, muri Cameroon hateganyijwe imikino y’igikombe cya Africa cy’abakina imbere mu gihugu, CHAN.
Kuri uyu wa gatanu tariki ya 06 Werurwe Minisitiri w’Ubuzima muri Cameroon yasohoye itangazo rivuga ko Coronavirus yamaze kugera mu gihugu.
Ni umugabo w’Umufaransa w’imyaka 58 wayizanye avuye iwabo.
Ibi byagiye hanze nyuma y’itangazo rya Minisiteri ya Siporo rikubiyemo uburyo bwo kurwanya Coronavirus mu bikorwa bya Siporo.
Muri iri tangazo Minisiteri ya Siporo ivuga ko amakipe cyangwa Abakinnyi batazitabira imikino mu bihugu birimo Coronavirus.
Amavubi ashobora kutitabira imikino ya CHAN2020 izabera muri Cameroon, igihugu cyagarahayemo Cronavirus?.
Coronavirus imaze kugira ingaruka ku bikorwa byinshi bya Siporo mu bihugu bitandukanye, mu Butalitane amakipe yatangiye gukina nta bafana bari ku bibuga imikino imwe irasubikwa.
Mu Bwongereza bamaze gukuraho gusuhuzanya ku bakinnyi byakorwaga mbere y’umukino, mu Buyapani imikino mpuzamahanga ya Olympic yari iteganyijwe yamaze kwimurwa, naho mu Bushinwa aho icyorezo cyatangiriye ibikorwa byose bya Siporo bihuza abantu benshi byamaze guhagarikwa.

Jean Paul MUGABE
UMUSEKE.RW
",https://umuseke.rw/coronavirus-yageze-muri-cameroon-ahateganyijwe-imikino-ya-chan-namavubi-azakina.html,Entertainment
"
         Gasogi United iraye ku mwanya wa 7 nyuma yo gutsinda Espoir FC 1-0          
      ","Gasogi United itsinze Espoir FC 1-0, ikipe y’i Rusizi ikomeje kugana ahabi nyuma y’umukino wabereye kuri Stade ya Kigali i Nyamirambo.
Ni umukino ubanziriza indi yo ku munsi wa 22 ya Shampiyona y’u Rwanda, Gasogi United yakiriye Espoir FC, ku kibuga abafana babarirwaga ku mitwe y’intoki.
Gasogi United yatangiye isatari izamu rya Espoir FC mu minota 15′ ya mbere yabonye uburyo butatu bufunguye ariko ba rutahizamu ntibabubyaza umusaruro.
Ku munota wa 36 myugariro wa Gasogi United yakoze umupira n’akabobo umusifuzi avuga ko nta penaliti ihari, ikemezo ke nticyakiriwe neza n’abakinnyi, umutoza kimwe n’abafana ba Espoir FC.
Igice cya mbere cyarangiye ari 0-0.
Mu gice cya kabiri Espoir FC yagarutse ikina neza irusha Gasogi United guhererekanya umupira ariko uburyo babonye ntibuvemo igitego.
Ku munota wa 78′ Gasogi United yatsinze igitego cya Kikoyu Hassan kuri Penaliti, ku ikosa Uwineza Jean Dier yamukoreye mu rubuga rw’amahina.
Umukino warangiye Gasogi United ibonye amanota atatu nyuma yo gutsinda Espoir 1-0. Gasogi United ifashe umwanya wa 7 n’amanota 28 inyuma ya As Kigali ifite amanota 29.
Espoir FC igumye ku mwanya wa 14 n’amanota 16 mu gihe Gicumbi na Heroes zatsinda zahita ziyicaho kuko buri imwe ifite amanota 15.
 
Abakinnyi 11 babanjemo ku mpande zombi:
Gasogi United: Kwizera Olivier (30), Kaneza Augustin (9), Ndabarasa Tresor (4), Nkubana Marc (2), Kazindu Guy (6), Kikoyu Hassan (12), Dusabe Claude (3), Herron Scarla (5), Byumvuhore Tresor (20), Habimana Yves (10), Ndikumana Tresor (8)
Umutoza Guy Bukasa.
Espoir FC: Bihoyiki Hassan (1), Kyambade Fred (4), Uwineza Jean de Dieu (15), Buregeya Rodrigue (3), Nshimiyimana Elyse (14), Wilondja Jacques (5), Kayiranga Moussa (6), Uzayisenga Maurice (8), Nkunzimana Sadi (9), Niyitanga Yussuf (10) na Musasizi Jonh (13).
 
Ku wa Gatandatu taliki ya 07 Werurwe 2020
Heroes FC vs Kiyovu SC (Bugesera Stadium, 3:00 PM)
Gicumbi FC vs Sunrise FC (Gicumbi Stadium, 3:00 PM)
Mukura VS&L vs APR FC (Huye Stadium, 3:00 PM)
Marines FC vs Etincelles FC (Umuganda Stadium, 3:00 PM)
AS Muhanga vs Bugesera FC (Muhanga Stadium, 3:00 PM)
Rayon Sports FC vs Musanze FC (Kigali Stadium, 3:00 PM)
Ku Cyumweru Werurwe Tariki ya 8, 2020
Police FC vs AS Kigali (Kigali Stadium, 3:00 PM)
Jean Paul MUGABE
UMUSEKE.RW
",https://umuseke.rw/gasogi-united-iraye-ku-mwanya-wa-7-nyuma-yo-gutsinda-espoir-fc-1-0.html,Entertainment
"
         Police FC irashaka ubutabera yandikiye FERWAFA imenyesha akarengane          
      ","Ubuyobozi bw’ikipe ya Police FC bwandikiye Ishyirahamwe ry’Umupira w’Amaguru mu Rwanda (FERWAFA) burisaba kurenganurwa ku karengane bavuga ko iriya kipe yakorewe ubwo yatsindwa na APR FC 1-0. Iriya ntsinzi ya APR FC yabonetse mu mikino y’umunsi wa 21 wa shampiyona yabaye  tariki ya 04 Werurwe ubwo Police FC yari yasuye APR FC ikayitsinda.
Ubuyobozi bwa Police FC butishimiye imisifurire y’uriya mukino, bwandikiye FERWAFA buyisaba kubarenganura.
Iriya baruwa yashyizweho umukono n’umuyobozi wa Police FC, CIP Maurice Karangwa ivuga ko hari amakosa menshi yakozwe n’umusifuzi Abdul Twagiramukiza wahinduwe ku munota wa nyuma, aho abakinnyi batandukanye bagiye bakora amakosa bakihanangirwa inshuro zirenga enye.
Muri iyi baruwa Police FC, irasaba ko habaho gusuzumana ubushishozi ikosa ryakozwe n’uyu musifuzi (Twagirumukiza) akaba yanafatirwa ibihano kuko bavuga ko imisifurire babonye ntaho yageza ruhago y’u Rwanda mu gihe ababishinzwe batagize icyo bakora.
Ibi kandi byagarutsweho n’umunyamabanga wa Leta muri ministeri y’ububanyi n’amahanga Amb Nduhungirehe, abicishije kuri Twitter yagize ati: “Abasifuzi bamaze imyaka myinshi bica umupira w’amaguru wacu twese tubireba.”
Imisifurire ikomeje kuba ikibazo kuko ku munsi wa 21 wa shampiyona amakipe abiri amaze kwandikira Ishyirahamwe ry’Umupira w’Amaguru mu Rwanda FERWAFA arisaba guhafatira ibihano abasifuzi, aho tariki ya 03 Werurwe 2020, Espoir FC yandikiye FERWAFA iyisaba gufatira umusifuzi wasifuye umukino wayihuje na Gicumbi FC ibihano.
Jean Paul MUGABE
UMUSEKE.RW
",https://umuseke.rw/police-fc-irashaka-ubutabera-yandikiye-ferwafa-imenyesha-akarengane.html,Entertainment
"
         Shabani watozaga As Kigali y’abagore bamusezereye bamwifuriza amahirwe          
      ","AS Kigali WFC yandikiye Mbarushimana Shabani wari umutoza wayo imumenyesha ko amasezerano yarangiye kandi batazayongera bamwifuriza amahirwe masa.
Ibaruwa yashyizweho umukono n’umuyozi wa AS Kigali WFC, Gacinya Teddy imenyesha Shabani ko amasezerano ye y’akazi yarangiye tariki ya 02 Werurwe 2020 kandi ko atazongerwa, bamwifuriza amahirwe masa mu kandi kazi yabona.
Ati “Ubuyobozi bwa AS Kigali WFC bukwandikiye iyi baruwa bukumenyesha ko amasezerano yawe yarangiye tariki ya 02 Werurwe 2020 kandi ko atari bwongerwe.”
Shabani asezerewe na AS Kigali nyuma yo kudatwara igikombe cya shampiyona cy’umwaka ushize cyatwawe na Scandinavia WFC, mu gihe muri uyu mwaka wa 2020 nabwo batakaje igikombe cy’Intwari, nabwo batsinzwe na Scandinavia WFC ku mukino wa nyuma.
Mbarushimana Shabani yaje muri AS Kigali WFC asimbuye Nyinawumuntu Grace nyuma y’ibibazo byari byavuzwe kuri Grace ubuyobozi bufata icyemezo cyo kumusimbuza Shabani wabaga muri AS Kigali FC (y’abagabo), cyane ko yanayikiniye.
Shabani yatwaye ibikombe bine mu myaka itatu yari ahamaze, harimo ibikombe bibiri bya shampiyona, hakabamo igikombe kimwe cy’Amahoro ndetse n’igikombe kimwe cy’Intwari uyu mutoza yatwaye umwaka ushize.
Jean Paul MUGABE
UMUSEKE.RW
",https://umuseke.rw/shabani-watozaga-as-kigali-yabagore-bamusezereye-bamwifuriza-amahirwe.html,Entertainment
"
         Munyaneza Didier wahembwe muri TdRwanda yapfushije imfura ye          
      ","Umukinnyi w’amagare, Munyaneza Didier uherutse kubona igihembo mu irushanwa rya Tour du Rwanda, yapfushije imfura ye yari irwariye mu bitaro bya Kigali CHUK.
Uyu mukinnyi wa Dimension Ignite, yitwaye neza mu irushanwa ry’amagare rikomeye rya Tour du Rwanda kuko yanahembwe nk’umukinnyi warushije abandi guhatana.
Ubwo iri rushanwa ryasozwaga amaze no guhabwa kiriya gihembo, Munyaneza Didier yabwiye Ikigo k’Igihugu k’Itangazamakuru RBA ko yaje gukina imfura ye irembeye muri CHUK ariko ko yiyemeje kuza muri ririya rushanwa kubera urukundo afitiye igihugu.
Ishyirahamwe ry’Umukino w’Amagare mu Rwanda, FERWACY  ryihanganirishije uyu mukinnyi kuri ibi byago byo kubura umwa we wa mbere.
Mu butumwa bwanyujijwe kuri twitter, FERWACY yamenyesheje abaturarwanda n’abakunzi b’umukino w’amagare ko Munyaneza yapfushije umwana we.
FERWACY Iti “Dukomeze gufata mu mugongo uyu muryango.”
Mu kwezi k’Ugushyingo 2019, Munyaneza Didier yegukanye Tour du Senegal 2019 yaberaga muri Senegal.
Uyu mukinnyi upfushijije imfura ye, yari yakoze ubukwe mu mpera za 2019 mu bukwe yambariwemo n’abakinnyi bakomeye mu mukino w’amagare mu Rwanda barimo Areruya Joseph na Mugisha Samuel bombi batwaye Tour du Rwanda ikiri kuri 2.2.
Buriya bukwe kandi bwanatashywe na Perezida w’Ishyirahamwe ry’umukino wo gusiganwa ku magare, Murenzi Abdallah.
UMUSEKE.RW
",https://umuseke.rw/munyaneza-didier-wahembwe-muri-tdrwanda-yapfushije-imfura-ye.html,Entertainment
"
         Sugira afashije Rayon kubona amanota 3…Yatsinze 2-1 Etincelles          
      ","Rutahizamu Sugira Ernest yafashije Rayon Sports kubona amanota atatu itsinda Etincelles 2-1 ku gitego yatsinze mu minota ya nyuma.
Etincelles FC yari yakiriye Rayon Sports kuri Stade Umuganda i Rubavu saa 15:00’. Rayon Sports yashakaga gutsinda uyu mukino kugira ngo ikomeza kwegera APR FC ya mbere iyirusha amanota 7.
Etincelles FC yatangiye umukino isatira cyane ariko Rayon Sports igashaka kuyinyura muri humye ishaka igitego hakiri kare.
Uku gusatira byaje guha Etincelles FC igitego cya mbere ku munota wa 15’ gitsinzwe na Itangishaka Ibrahim.
Nyuma y’iki gitego umutoza Cassa Mbungo Andre yakoze impinduka havamo Nizeyimana Mirafa hinjiramo Bizimana Yannick.
Uyu musore na we ntiyasoje igice cya mbere kuko yaje kuvunika ahita asimburwa na Mugisha Gilbert. Igice cya mbere cyarangiye nta zindi mpinduka zibaye.
Rayon Sports yatangiye igice cya kabiri isatira cyane, icurika ikibuga ndetse igenda ibona amahirwe ariko kuyabyaza umusaruro bibanza kwanga.
Ku munota wa 72’ Sekamana Maxime yabonyeye  Rayon Sports igitego cyo kwishyura ku ishoti rikomeye yatereye inyuma y’urubuga rw’amahina ku mupira yari ahawe na Mugisha Gilbert.
Sugira Ernest wari wagoye ubwugarizi bwa Etincelles, yaboneye Rayon Sports igitego cya kabiri ku mupira yari ahawe na Sekamana Maxime. Umukino warangiye ari 2-1.
Mu mikino yabaye ku munsi w’ejo, Mukura VS yatsinze Heroes FC 1-0 cya Iradukunda Betrand ku munota wa 37. AS Kigali yatsinze AS Muhanga 1-0 cya Ishimwe Christian ku munota wa 70, ni mu gihe Gicumbi FC yatsindiye Espoir FC i Rusizi.
Imikino yabaye uyu munsi, APR FC 1-0 Police FC, Etincelles 1-2 Rayon Sports, Sunrise FC 1-2 Musanze FC, Bugesera FC 0-1 Marines.
Nyuma y’umunsi wa 21, APR FC iyoboye urutonde n’amanota 51, Rayon Sports 44, Police FC 43, Mukura VS 37 mu gihe Kiyovu Sports ifite 32.
Jean Paul MUGABE
UMUSEKE.RW
",https://umuseke.rw/sugira-afashije-rayon-kubona-amanota-3yatsinze-2-1-etincelles.html,Entertainment
"
         APR yatsinze Police 1-0 Ikomeza kuyobora Shampiyona          
      ","Mu mikino y’umunsi wa 21 wa Shampiyona y’umupira w’amaguru mu Rwanda (Rwanda Premier League) APR FC yatsinze Police FC 1-0, ikomeza kuyobora urutonde rwa shampiyona.
Muri uyu mukino wabereye kuri Stade ya Kigali i Nyamirambo, APR FC yabonye iki gitego ku munota wa 16’ kiba ari na cyo rukumbi kibonetse muri uyu mukino wahuzaga amakipe y’inzego z’Umutekano zikomeye mu Rwanda.
Iki gitego cyatsinzwe na Danny Usengimana nyuma y’umupira yari ahawe na Niyomugabo Claude, Danny atsinda igitego ntiyakishimira kubera guha icyubahiro Police FC yahoze akinira.
Ku munota wa 20′ Nshutiti Dominique Savio yahinduye umupira neza mu rubuga rw’amahina, abarebaga umupira bavuga ko Buregeye Price yakoze n’intoki ariko Umusifuzi avuga ko nta kosa ryabaye. Icyemezo kitishimiwe n’Abakinnyi, abafana ndetse n’umutoza wa Police Rwabugiri.
Mu gice cya kabiri Police yakoze impinduka Kubwimana Cedric asimburwa na Bigirimana Issa, Ngendahimana Eric asimburwa na Ntirushwa Aime ku ruhande rwa APR Bukuru Christopher yasimbuwe na Andrew Butera.
Muri iki gice cya kabiri amakipe yombi yasatarinaga umukino urangira APR FC ibonye amanota atatu ku nsinzi 1-0.
Imyaka ibaye umunani, Police FC itabasha gutsinda APR FC kuko no mu mukino ubanza w’iyi shampiyona zari zanganyije 0-0.
 
Abakinnyi 11 babanjemo ku mpande zombi:
APR FC: Rwabugiri Umar, Buregeya Prince, Imanishimwe Emmanuel, Manzi Thierry (c),Rwabuhihi Placide, Niyonzima Olivier Sefu, Bukuru Christophe, Manishimwe Djabel, Byiringiro Lague, Usengimana Danny na Niyomugabo Claude.
 
Plice FC: Habarurema Gahungu, Nsabimana Aimable, Moussa Omar, Mpozembizi Mohamed Munyakazi Lule, Nshuti Dominique Savio, Kubwimana Cedric, Iyabivuze Osee,Ngendahimana Eric, Ndayishimiye Celestin na Mico Justin.
Jean Paul MUGABE
UMUSEKE.RW
",https://umuseke.rw/apr-yatsinze-police-1-0-ikomeza-kuyobora-shampiyona.html,Entertainment
"
         Espoir ngo Gicumbi FC yabatsinze kubera amakosa y’abasifuzi none bandikiye FERWAFA          
      ","Ubuyobozi bw’ikipe ya Espoir FC bwandikiye Ishyirahamwe ry’Umupira w’Amaguru mu Rwanda (FERWAFA) burisaba kurenganurwa  ku karengane bavuga ko iriya kipe yakorewe ubwo ejo hashize yakinaga na Gicumbi FC ikayitsinda 1-0.
Iriya nsinzi ya Gicumbi FC yabonetse mu mikino y’umunsi wa 21 wa shampiyona yabaye ejo tariki ya 03 Werurwe ubwo Gicumbi FC yari yasuye Espoir FC ikayitsindira iwabo.
Ubuyobozi bwa Espori butishimiye imisifurire y’uriya mukino, bwandikiye FERWAFA buyisaba kubarenganura.
Iriya baruwa yashyizweho umukono n’umuyobozi wa Espoir, Kamuzinzi Godefroid ivuga ko batabaza kugira ngo FERWAFA ibarenganure ku byabaye muri uyu mukino.
Iriya baruwa ikubiyemo ingingo enye ngo zigaragaza akarengane kakorewe iriya Kipe y’i Rusizi mu Burengerazuba bw’u Rwanda.
Espoir FC ivuga ko abasifuzi bo ku ruhande batagiye bahuza n’uwo hagati ku byemezo bafashe.
Icya kabiri ngo ni uko penaliti zatanzwe mu buryo butabanyuze, kureka umukino ugakomeza mu gihe umusifuzi yabaga ari guhana abakoze amakosa ndetse no kudaha agaciro iminota yabaga yagiye mu guhana no guhanura abakinnyi.
Ubuyobozi  bwa Espoir buvuga ko ibyo byose byabaviriyemo kubura amanota atatu kandi yari ingenzi cyane kuri bo, basaba ubuyobizi bwa FERWAFA ko bwabarenganura ndetse hagahanwa uwabigizemo uruhare wese.
Jean Paul MUGABE
UMUSEKE.RW
",https://umuseke.rw/espoir-ngo-gicumbi-fc-yabatsinze-kubera-amakosa-yabasifuzi-none-bandikiye-ferwafa.html,Entertainment
"
         Djorkaeff yagiriye inama abana b’Abanyarwanda bashaka kuba ibyamamare muri Football          
      ","Umufaransa Youri Djorkaeff wamenyekanye mu mupira  w’amaguru mu makipe akomeye ku mu gabane w’i Burayi arimo Paris Saint-Germain, yasangije ubuzima bwe abana b’abanyarwanda anabagira inama zabafasha gukabya inzozi zabo mu mukino wa Football.
Iki kiganiro cyabaye ku mugoroba wo kuri uyu wa kabiri tariki ya 03 Werurwe 2020, Youri Djorkaeff umaze iminsi ine mu Rwanda muri gahunda ya Visit Rwanda ku bufatante bw’u Rwanda na Paris Saint-Germain Youri, yaganirije abana b’u Rwanda abaha impanururo.
Youri Djorkaeff yavuze ko yakuze se umubyara akinira Paris Saint-Germain, akamujyana ku kibuga kuva afite imyaka itandatu bituma na we atangira gukunda iyi kipe.
Yasabye abana b’Abanyarwanda kugira umuhate mu byo bakora no kumvira ababyeyi babo kuko ari byo bizabafasha kugera ku byo bifuza.
Ati “Mbona ko mukiri bato kandi ndakeka ko icy’ingenzi cyakabashishikaje atari njye, ahubwo iyi kipe iri hano, Paris Sanit-Germain.”
Yakomeje agira inama aba bajyambere ko batagomba gucika intege.
Ati “Iyo ufite inzozi n’umuhate wo gukora ikintu nubwo hari abakubwira ko bidashoboka, wowe jya wumva ko bishoboka. Niba wizeye ko bishoboka nta muntu wakakubwiye ko bitakunda. Icy’ingenzi ni ukwigirira icyizere, kubaha no kumvira ababyeyi, abatoza cyangwa abarimu kuko baba bakwifuriza icyiza.”
Iki cyamamare muri ruhago mpuzamahanga, yanatembereye u Rwanda mu bice nyaburanga by’iki gihugu birimo Ibirunga areba ingagi zaho.
Ngo yishimiye u Rwanda n’abanyarwanda muri rusange kuko batanga ikizere cyo gukomeza guteza imbere igihugu cyabo.
Ati “Nishimiye kubona Abanyarwanda kandi nasanze abenshi ari urubyiruko.”
Youri Raffi Djorkaeff ufite imyaka 51 y’amavuko, yakiniye ikipe y’igihugu y’Ubufaransa atwarana na yo ibikombe bitatu bikomeye birimo igikombe cy’Isi mu 1998, igikombe cy’Uburayi mu 2000 ndetse na, FIFA Confederations Cup mu 2001.
Yakiniye kandi amakipe arimo Grenoble, Strasbourg, Monaco, Inter Milan, Kaiserslauten, Bolton Wanderers, Blackburn Rovers na New York Red Bulls.

Jean Paul MUGABE
UMUSEKE.RW
",https://umuseke.rw/djorkaeff-yagiriye-inama-abana-babanyarwanda-bashaka-kuba-ibyamamare-muri-football.html,Entertainment
"
         Gasogi yasuye Kiyovu iyitsindira ku Mumena 1-0          
      ","Shampiyona y’ikiciro cya mbere mu Rwanda yakomeje hakinwa imikino y’umunsi wa 21, Gasogi United yari yasuye Kiyovu Sports ndetse iyitsindira kuri Stade Mumena 1-0.
Uyu mukino wabanjirijwe n’amagambo yo ku mpande zombi zirahirira kwegukana amanota atatu, wari utegerejwe na benshi.
Igice cya mbere cy’umukino cyarangiye nta kipe ibashije kureba mu izamu ry’indi n’ubwo yagiye abona amahirwe bananiwe kubyaza umusaruro.
Uyu mukino waranzwe n’imvura nyinshi yaguye hirya no hino mu mugi wa Kigali no kuri sitade ya Mumena.
Mu gice cya kabiri byabanje kugorana ndetse benshi bakeka ko umukino ugiye kurangira ari 0-0, gusa ku munota wa 88, Kaneza Augustin yatsindiye Gasogi United igitego kuri coup-Franc, umukino urangira ari 1-0.
Mu yindi mikino, Mukura VS yatsinze Heroes FC 1-0 igitego cyatsinzwe na Iradukunda Betrand ku munota wa 37″, AS Kigali yatsinze AS Muhanga 1-0 igitego cyatsinzwe na Ishimwe Christian ku munota wa 70″, naho Gicumbi FC yatsindiye Espoir FC i Rusizi.
Indi mikino ya shampiyona izakomeza ejo, APR FC yakira Police FC, Etincelles na Rayon Sports, Sunrise FC yakire Musanze FC naho Bugesera FC izakira Marine.
Jean Paul MUGABE
UMUSEKE.RW
",https://umuseke.rw/gasogi-yasuye-kiyovu-iyitsindira-ku-mumena-1-0.html,Entertainment
"
         Sadate mu magambo aryohereye ku isabukuru y’umugore we, Bamporiki yungamo n’Ikinyarwanda gihanitse          
      ","Perezida wa Rayon Sports, Sadate Munyakazi yateye imitoma umugore we amwifuriza kugira isabukuru nziza, Umunyamabanga wa Leta muri Minisiteri y’Urubyiruko n’Umuco, Edouard Bamporiki na we abifuriza ibyiza mu magambo y’Ikinyarwanda gihanitse.
Abinyujije kuri Twitter ye, Sadate Munyakazi yagaragaje ko umugore we uyu munsi yagize isabukuru y’amavuko, amushimira akoresheje imvugo yuje amagambo aryohereye.
Mu butumwa buherekejwe n’amafoto ane, agaragaza Sadate ubwe n’umugore we bari mu bihe byiza binyuranye, yavuze ko uyu munsi w’isabukuru ye usobanuye byinshi ku buzima bwa bombi we n’umufasha we.
Yagize ati “Umunsi w’amavuko yawe niwo munsi w’Ingabire zanjye, wambereye Umugisha kuva mu Bwana bwacu reka mvuge nti warakoze, urabizi neza ko Ari ukugera ku ndunduro mugore mwiza  Mama w’abana banjye, ni wowe nkesha ibyishimo warakoze. Joyeux anniversaire ma très chère épouse byishimooooo.”
Mu batanze ibitekerezo kuri ubu butumwa basanzwe bakoresha uru rubuga nkoranyambaga rwa Twitter, harimo n’Umunyamabanga wa Leta muri Minisiteri y’Urubyiruko n’Umuco, Hon Edouard Bamporiki.
Uyu muyobozi usanzwe akoresha amagambo y’Ikinyarwanda kiri hafi y’inshoberamahanga, yifurije ibyiza uyu muryango wa Sadate n’umugore we.
Hon Bamporiki yagize ati “Iyaduhanze nibahunde kurambana, mubyarire u Rwanda abakogoto bazarurasanira ngo rwande n’ejo. Indunduro y’urukunda ni Nkunda na nyuma yejo. Nimwishyuke.”
Mu bandi batanze ibitekerezo, barimo abagarutse kuri ariya magambo asize umunyu, Sadare yabwiye umufasha we, nk’uwitwa Tuyizere Eugene wagize ati “Kabisa imitoma iraha! Anyway, happy birth day to HER!!”
UMUSEKE.RW
",https://umuseke.rw/sadate-mu-magambo-aryohereye-ku-isabukuru-yumugore-we-bamporiki-yungamo-nikinyarwanda-gihanitse.html,Entertainment
"
         Djorkaeff wakiniye PSG ari mu Rwanda yakoze imyitozo kuri Stade Amahoro n’abana          
      ","Umufaransa Youri Djorkaeff wamenyekanye mu mupira  w’amaguru mu makipe akomeye ku mu gabane w’i Burayi arimo Paris Saint-Germain, ari mu Rwanda ejo hashize akaba yakoranye imyitozo n’abana kuri Stade Amahoro.
Djorkaeff wabaye igihangange mu mupira w’amaguru kuko yatwaranye igikombe cy’Isi n’ikipe y’igihugu y’Ubufaransa mu 1998, ubu ni inshuro ya kabiri aje mu Rwanda kuko n’umwaka ushize yari yaje.
Uruzinduko rwa Youri Djorkaeff mu Rwanda ruri muri gahunda y’ubufatanye iki gihugu giherutse kugirana n’ikipe ya PSG yo mu cyiciro cya mbere mu Bufaransa bugamije guhamagarira Isi gusura u Rwanda mu bukangurambaga buzwi nka Visit Rwanda.
Muri ubu bufatanye kandi, abakiniye iyi kipe ndetse n’abayikinira ubu bazajya basura u Rwanda kenshi.
Bimwe mu byari bigize uruzinduko rwa Djorkaeff rw’iminsi ine mu Rwanda, harimo guhura n’abakinnyi bakiri bato bari mu mujyi wa Kigali, akanaganira n’abakunzi b’umupira w’amaguru by’umwihariko abafana ba Paris Saint Germain, ndetse akanasura ibice bitandukanye by’igihugu harimo gusura Pariki y’Ibirunga na Pariki y’Akagera.
Youri Djorkaef yaje mu Rwana nyuma y’abakinnyi bakomeye baheruka gusura u Rwanda mu mwaka ushize harimo Maria Sharapova wamamaye muri Tennis uherutse mu Rwanda mu mpera z’umwaka ushize.
Youri Raffi Djorkaeff w’imyaka 51, yakiniye ikipe y’igihugu y’Ubufaransa atwarana na yo ibikombe bitatu bikomeye birimo igikombe cy’Isi mu 1998, igikombe cy’Uburayi mu 2000 ndetse na, FIFA Confederations Cup mu 2001.
Yakiniye kandi amakipe arimo Grenoble, Strasbourg, Monaco, Inter Milan, Kaiserslauten, Bolton Wanderers, Blackburn Rovers na New York Red Bulls.
Jean Paul MUGABE
UMUSEKE.RW
",https://umuseke.rw/djorkaeff-wakiniye-psg-ari-mu-rwanda-yakoze-imyitozo-kuri-stade-amahoro-nabana.html,Entertainment
"
         Tour du Rwanda 2020  ITWAWE na Tesfazione Natael wo muri Eritrea          
      ","Agace ka nyuma ka Tour du Rwanda 2020, kari gukinirwa mu mugi wa Kigali mu ntera ya Kilometero 89 na Metero 300 karatangiye. Kugeza ubu bamaze kugenda ibilometero 37. Patrick Byukusenge n’abandi banyarwanda bari gusigwa n’ubari imbere ho metero 50…
Ni agace Umunyarwanda Mugisha Moïse agiye gukina ari ku mwanya wa kabiri aho arushwa n’ufite umwenda w’umuhondo umunota 1’30”.
Imihanda Abakinnyi banyuramo:
 
Kigali Expo-Ground-Rwandex-Rond Point, Kanogo-Cercle Sportif-Mburabuturo-Gikondo-Montée Pavée-Rebero (Finish Line)-Nyamirambo-SP Nyamirambo-Tapis Rouge-Kimisagara-Nyabugogo-Giti cy’inyoni-Nouvelle Route direction Mont Kigali -Norvege-Mont Kigali-Stade Regionale de Nyamirambo-Tapis Rouge-Kimisagara-Mur de Kigali (Chez Mutwe)-Prison 1930-Apacope-Carrefour Yamaha-Kinamba-Route des Poids Lourds-Rondpoint Kanogo-Cercle Sportif-Mburabuturo-Gikondo-Montée Pavée-Rebero (Finish Line)+ 1 Lap
 09:40-10:20  Abakinnyi bari gusinya no kureba ko bujuje ibisabwa kugirango Abakinnyi babone gutangira.
10:30- Nibwo Abakinnyi bahagarutse i Gikondo ahajwi nko kuri Expo Ground.
10:45- Abakinnyi bamaze kugenda Kilometero 9 Tasrame arikubasiga amasegonda 42”
10: 57  Taaramae niwe utwaye amanota y’akazamuka ka mbere Umunyarwanda Manizabayo aza ku mwanya wa kabiri
11:00- Abakinnyi bamaze kugenda Kilometero 18 Hailu umunya- Ethiopie asohotse mu gikundi (Peloton) aho bari gusiga igikundi 1:30”.
11:10-Abakinnyi bamaze kunyonga kilometero 24  Hailu niwe uyoboye arasiga abandi umunota umwe n’amasegonda 20”.
11:13″ Hailu amaze gusiga igikundi ho umunota n’amasegonda 34″ akanasiga igikundi kinini ho umunota n’amasegonda 55″.
11:26: Taaramae asoje kuzamuka Mt Kigali.
11:33 – Bamaze kunyonga Kilometero 37 – Byukusenge Patrick n’abakinnyi batatu bari gusigwa metero 50 n’umukinnyi uri imbere.
12:45 :Mugisha Moise afashe umwanzuro ava mu gikundi ari kubasiga amasegonda 30′
12:48: Hasigaye Kilometero 10  Moise Mugisha ari imbere aramakurikiye Manizabayo.
12: 53: Mugisha Moise ari imbere ari gusiga ufite  umwambaro w’umuhondo amasegonda 24 Hasigaye ibimetero 5.
13:07: Nibwo Tesfazione Natael umunya-Eritrea yari atwaye Tour du Rwanda 2020.
Jean Paul MUGABE
UMUSEKE.RW
",https://umuseke.rw/tour-du-rwanda-2020-itwawe-na-tesfazione-natael-wo-muri-eritrea.html,Entertainment
"
         Umunya-Colombia aciye agahigo atwara etape nyinshi muri TdRda…Amahirwe y’Abanyarwanda yagabanutse          
      ","Umunya-Clombia RESTREPO Valencia Jhonatan ukinira Adroni Giocttoli, yegukanye agace ka karindwi ka Tour du Rwanda 2020, ahita yinjira mu baciye agahigo ko gutwara etape nyinshi kuko undi wazitwaye ari Umunyamerika Leijnen Kiel na we watwaye enye muri 2011, ariko uyu munya-Colombia we akaba azitwaye kuva Tour du Rwanda yashyirwa kuri 2.1.
Umunyarwanda Nsengimana Jean Bosco na we uri ku rutonde rw’abatwaye etape nyinshi, akaba yaratwaye eshatu muri 2015 ubwo yanegukanaga iri siganwa ryari rikiri kuri 2.2.
Aka gace Abanyarwanda bagiye gukina bafite ikizere cyo kugabanya ikinyuranyo cyari hagati ya Mugisha Moise wa kabiri ku rutonde rusange na Tesfazion Natnael wari ufite umwenda w’umuhondo.
Aka gace kari intera y’Ibilometero 4,5, umukinnyi akagakina asiganwa n’ibihe ibyo bita ‘Individual Time Trial’.
Abakinnyi 67 ni bo basigaye mu isiganwa rigeze ku munsi waryo wa karindwi mu duce umunani tugomba gukinwa mu gihe batangiye ari 80, bivuze ko 13 bamaze kuvamo.
Umukinnyi  wa mbere yahagurutse ku Ntwari saa 14h:00 agakomeza kuri Tapis rouge – Nyakabanda – Kwa Mutwe agasoreza kuri 40 i Nyamirambo.
Umunyarwanda waje hafi muri iyi etape nto ni Areruya Joseph wabaye uwa 11 wakoresheje iminota 06’55”13, agakurikirwa na Mugisha Samuel wabaye uwa 22, akaba yakoresheje iminota 07’00”45.
Umunya-Eritrea TESFAZION Natnael uyoboye iri siganwa we yaje ku mwanya wa 21 yakoresheje iminota 06’59”77 akomeza kwambara umwenda w’umuhondo.
Ku rutonde rusange, Mugisha Moise utahiriwe n’aka gace kuko yakoresheje iminota 07’21”, ikizere cyo gukomeza kugabanya ibihe biri hagati ye n’Umunya-Eritrea uyoboye iri siganwa cyayoyotse kuko ahubwo ikinyuranyo cyazamutse kuko ubu amurusha umunota 01’30” mu gihe ejo hari hasigayemo umunota 01’18”.
Etape 7: Uko abakinnyi bakurikiranye

 
Urutonde rusange

UKO ETAPE YA 7 YAGENZE MU MAFOTO:
  
          
  
Jean Paul MUGABE
UMUSEKE.RW
",https://umuseke.rw/umunya-colombia-aciye-agahigo-atwara-etape-nyinshi-muri-tdrdaamahirwe-yabanyarwanda-yagabanutse.html,Entertainment
"
         Uwa Gicuti: Amavubi yongeye kunganya, yo na Congo Brazzaville banganyije 0-0          
      ","Umukino wa Gicuti wahuje ikipe y’Igihugu, Amavubi na Congo-Brazzaville kuri Sitade Amahoro, urangiye nta kipe ibashije kubona mu izamu ry’indi bingaya 0-0.
Ni umukino wa Gicuti wo gufasha aya makipe kwitegura imikino y’igikombe cya Africa cy’abakina imbere mu gihugu CHAN2020 kizaba muri Mata 2020 muri Cameroon.
Uyu mukino wa Gicuti, Amavubi yaherukaga kunganya Cameroon 0-0 mu gihe Congo yo yari yatsinnzwe na Cameroon 1-0.
Abakinnyi b’ikipe ya Congo batangiye basatira kuko mu minota 30′ ya mbere yose iyi kipe yihariye umukino.
Ku munota wa 41′, Congo yabonye uburyo bufunguye bwashoboraga kuvamo igitego, ariko Kimenyi Yves yihagararaho akuramo ishoti ryatewe na Racine umupira uhita ujya muri koroneri.
Igice cya mbere cyarangiye amakipe yombi anganya 0-0, na none igice cya kabiri cyatangiye Congo isatira izamu ry’Amavubi.
Ku munota wa 53′ Obongo Prince wa Congo yahaye umupira Binguila Hardly ateye umupira unyura hejuru y’izamu.
Ku munota wa 56′ Amavubi na yo yagerageje amahirwe, Eric Nzabimana bakunda kwita Zidane yahaye umupira Danny Usengimana asigaranye n’umunyezamu wenyine awutera hejuru y’izamu.
Amakipe yombi yahise akora impinduka ku ruhande rwa Congo, Obossi Bersyl, Lavamba J. Racine na Massanga Chandrel basimburwa na Oyah Roh, Makombo Yamn  na Etou Mignom.
Ku ruhande rw’Amavubi, Danny Usengimana, Eric Ngendahimana na Sugira Erneste basimbuwe na Nshuti Dominique Savio, Ndekwe Flex na Iyabivuze Osee.
Igice cya kabiri cyakiniwe mu kibuga hagati nta kipe n’imwe yasatiraga indi ku buryo bwari kuvamo igitego.
Ku munota wa 85′, Ndekwe yazamutse wenyine ariko yanga gutanga umupira, agiye kuwutera mu izamu bawumukura ku kuguru. Umukino warangiye amakipe yombi anganyije 0-0.
 
Abakinnyi 11 babanjemo ku mpande zombi:
Congo-Brazabille: Ndila Paveth, Magmokele Dimitri (C), Moumdza Prince, Ondongo Julfin, Binguila Hardy, Obossi Bersyl, Ombongo Prince, Nsenga Francis, Massanga Chandrel, Etali Harvy na Lovamba J Racine.
 
Amazuvubi: Kimeynyi Yves, Manzi Thierry (C), Omborenga Fitina, Imanishimwe Emmanuel, Rugwiro Herve, Ngendahimana Eric, Niyonzima Olivier, Nsabimana Eric, Byiringiro Lague, Sugira Ernest na Usengimana Danny.
Jean Paul MUGABE
UMUSEKE.RW
",https://umuseke.rw/uwa-gicuti-amavubi-yongeye-kunganya-yo-na-congo-brazzaville-banganyije-0-0.html,Entertainment
"
         TdRwanda2020: Ikizere ku Banyarwanda kiragarutse, Mugisha arasigwa umunota 1’18”          
      ","UPDATE: Umutoza Sempoma Felix yemeza ko ikipe y’u Rwanda ikomeye, ndetse ko Moise Mugisha ari umukinnyi ukomeye, wabashije gukuramo umunota wose mu bihe yasigwaga, akaba yemeza ko ku cyumweru ku munsi wa nyuma wo gusoza Tour du Rwanda hari ikezere ku Banyarwanda.
   
Ku rutonde rusange Mugisha Moise akuyemo amasegonda menshi cyane, we na Tesfazion Natnael hasigayemo ikinyuranyo cy’umunota 1’18”.


12:14 Igikundi cya mbere cyasize Tesfazion Natnael iminota 2’40”, Mugisha Moise w’Umunyarwanda umukurikira baramusiga umunota 1’20”.
 11:23’ Umunyarwanda Mugisha Moise, Restrepo wo muri Colombia, na Quintero baroboye abandi, bamaze kunyonga Km 94.
11H16 – Abakinnyi bamaze kwambuka Nyabarongo imvura ni nyinshi, hari abakoze impanuka, ntiyari impanuka ikomeye nta wakomeretse bahagurutse n’ubundi bashaka gusiganwa.
   
 
Ikaze mu gace ka 6 muri Tour du Rwanda 2020, bavuye i Musanze berekeza i Muhanga, ni intera ya Km 127 na Metero 300.
Dore uko ubu batanu ba mbere barushanya ku ruronde rusange (583.2 km)
1. Tesfazion Natnael 15h11’22”
2. Mugisha Moise 15h13’33”
3. Main Kent 15h14’37”
4. Ravanelli Simone 15h15’06”
5. Areruya Joseph 15h15’08”
Uko irushanwa riri kugenda:
07H50-08H 50 – Abakinnyi babanje gusinya kugira ngo hamenyekane umubare w’abahagurutse.
09H00 – Abakinnyi nibwo bahagarutse imbere y’isoko rya Musanze, babanza kunyonga batabarirwa ibihe.
09H04 – Abakinnyi batangiye gusiganwa babarirwa ibihe. Biteganyijwe ko bagera i Muhanga saa 12:30’26”.
09:30 – Munyaneza Didier yatwaye amanota y’akazamuka ka mbere ahitwa ku Kimonyi mu karere ka Musanze.
Uyu Munyaneza Didier yavuze ko gutwara Etape bishoboka ariko ngo biragoye cyane.
Ati “Ni Etape igoye, murabizi kuzamuka za Ngororero, cyane kuva hariya kuri Nyabarongo uzamuka ujya i Muhanga, uzamutse Buringa ni ahantu hakomeye cyane. Eritrea ifite abahungu bazi kuzamuka biragoye kuyambura umwenda w’umuhondo.”
09H53 – Bamaze kwinjira muri Nyabihu harakonje cyane ariko ntabwo imvura iri kugwa.
09H55 – Abakinnyi bamaze kunyonga ahareshya na Km 27 – Henttala ukinira Nordisk na Hailemichael wa Nippo ni bo bayoye isiganwa.
     
10H40 Rajovic wari wasize bagenze be yatobokesheje ipine y’igare bahita bamufata.
   
Jean Paul MUGABE
UMUSEKE.RW
",https://umuseke.rw/tdrwanda2020-ikizere-ku-banyarwanda-kiragarutse-mugisha-arasigwa-umunota-118.html,Entertainment
"
         TdRwanda: UmunyaColombia yongeye kwegukana etape, Umunyarwanda uje hafi ni uwa 16          
      ","Kuri uyu wa Kane, irushanwa ryo gusiganwa ku magare Tour du Rwanda rya 2020 rirakomeza mu gace ka gatanu gaturuka i Rubavu kerekeza i Musanze ahazwi nko mu gicumbi cy’ubukerarugendo kubera Ingagi zihari zikurura ba mukerarugendo batagira ingano. Abanyarwanda ubu bafite intego yo kwegukana iri rushanwa. Aka gace kegukanywe n’Umunya-Colombia RESTREPO Valencia Jhonatan.

Umunyamakuru w’Umuseke uri gukurikirana iri rushanwa, yaganirije abakinnyi b’Abanyarwanda, bamubwira ko ubu intego bafite atari ukwegukana iyi etape ahubwo bashaka kwegukana Tour du Rwanda yamaze kuzamurwa ku rundi rwego.
Urutonde rusange ruratanga ikizere:
Ururonde rusange (583.2 km)
1. Tesfazion Natnael 15h11’22”
2. Mugisha Moise 15h13’33”
3. Main Kent 15h14’37”
4. Ravanelli Simone 15h15’06”
5. Areruya Joseph 15h15’08”
 
Uko irushanwa riri kugenda:
11:00– Abakinnyi basigaye mu irushanwa ari 71 bahagurutse i Rubavu bakaba bagiye kugenda ibilometero 84,7 kugira ngo bagere aho basoreza mu mugi wa Musanze.
Abakinnyi babanje kuzenguruka inshuro eshatu mu mugi wa Rubavu basusurukije abaturage benshi bari baje kwihera ijisho uburyo aba bakinnyi banyunga igare.
11:15- Abakinnyi bari kuzenguruka mu mugi wa Rubavu bamaze kugenda Kilometero 15.
11:25- Ubu bamaze gukora ibilometero 16, igikundi kiri imbere cyamaze gushyiramo ikinyuranyo cy’amasegonda 25”.
11:35- Abakinnyi bamaze kugenda ibilometero 23, bakaba bamaze gusohoka mu mugi wa Rubavu.
11:39- Igikundi kiri imbere kirimo Umunyarwanda Hakizimana wa SACCA, Mulueberhan (Erihrea) na Andemeskel (Israel).
11:40- Bamaze kugenda ibilometero 27, Umunyarwanda Munyaneza Didier amaze kuva mu gikundi ari gusiga abari inyuma 10”.
11:43- Igikundi cy’abakinnyi kigeze ahitwa ku Rugerero, imvura itangiye kugwa…
Umunya-Eritrea Yemane ni we wegukanye agaterera ka mbere (Sprint), agakurikirwa na Hailemicheal (Nippo), uwa gatatu akaba ari Schelling (Israel).
12:00- Bamaze kunyonga ibilometero 34, Byukusenge Patrick yatakiye ahitwa Mahoko, akaba ashyize ikinyuranyo cy’amasegonda 20”.
12:09- Byukusenge amaze gushyiramo ikinyuranyo cy’amasegonda 39” mu ntera iri hagati ye n’igikundi kimuri inyuma.
12:12- Abakinnyi bamaze kunyonga ibilometero 40, Joseph Areruya asanze Byukusenge Patrick bashyizemo ikinyuranyo cy’amasegonda 30”.
Areruya Joseph ariko ahise agaruka mu gikundi bigaragara ko abakinnyi b’Abanyarwanda uyu munsi bari gukinana imibare myinshi.
12:19- Bamaze kugenda ibilometero 42, Byukusenge Patrick akomeje kuyobora, ubu amaze gushyiramo ikinyuranyo cy’amasegonda 53”.
12:22- Ibilometero 44 Byukusenge aki imbere, akaba amaze gushyiramo ikinyuranyo cy’umunota 1’05”.
12:31- Bamaze kugenda Ibilometero 46, ikinyuranyo gikomeye kwiyongera mu gihe ikipe ya Eritrea ifite umwambaro w’umuhondo ikomeje kuguma mu gikundi ngo bakomeze kurinda Tesfazion ufite uyu mwenda.
12:33- Abakinnyi bageze ahitwa i Kora ahavuka abakinnyi benshi barimo Manizabayo Eric, Munyaneza Didier, Byukusenge Patric n’abandi aho hari abafana benshi bazanye ibyapa.
12:34- Bamaze kugenda ibilometero 51, Byukusenge Patrick amaze gushyiramo ikinyuranyo k’iminota 2’12” mu gihe  umunya-Ethiopia Buru wamwatatse amaze gushyiramo 1’30”.
12:47- Abakinnyi bamaze kugera mu karere ka Musanze, Byukusenge Patrick aracyayoboye.
Umunyamakuru w’Umuseke watangiranye n’iri rushanwa, aravuga ko mu nzira banyuzemo mu gace k’uyu munsi ari ho hagaragaye abafana benshi kuva batangira.
Abakinnyi b’Abanyarwanda basanzwe banitoreza muri biriya bice kuko banafite ikigo cyabo kiri mu karere ka Musanze, benshi muri bo banavuka muri iriya ntara y’Amajyaruguru.
12:53- Agasozi ka kabiri kegukanywe na Byukusenge Patrick, agakurikirwa na Buru ndetse na Yemane wabaye uwa gatatu.
12:55- Bamaze kugenda ibilometero 69, ikinyuranyo cyatangiye kugabanuka kuko ubu hasigayemo umunota umwe gusa.
Ikinyuranyo gikomeje kugabanuka ubu hasigayemo amasegonda 16” gusa.
13:03- Ubu basigaje ibilometero bitanu gusa ngo bagere aho bagomba gusoreza mu mugi wa Musanze.
13:06- Byukusenge Patrick yamaze gushyikirwa n’igikundi yakomeje gusiga.
13:10- Umunya-Colombia RESTREPO Valencia Jhonatan ukinira ikipe ya AndroniGiocatto ni we wegukanye aka gace ka Rubavu-Musanze. Uyu kandi yari yegukanye agace ka Huye Rusizi.
Umunyarwanda uje hafi ni Mugisha Moise uje ari uwa 16 arushwa amasegonda 04” n’uwa mbere.
Urutonde rwa Etape ya Rubavu-Musanze

Urutonde rusange:

   
Jean Paul MUGABE
UMUSEKE.RW
",https://umuseke.rw/tdrwanda-umunyacolombia-yongeye-kwegukana-etape-umunyarwanda-uje-hafi-ni-uwa-16.html,Entertainment
"
         Rayon Sports FC yamaze kugira Cassa Mbungo umutoza mukuru          
      ","Cassa Mbungo uherutse gutandukana na AFC Leopard yamaze kugirwa umutoza wa Rayon Sports FC yatandukanye na Espinoza Martinez.
Babinyujie kuri Twitter, Rayon Sports yahaye ikaze Cassa.
Kuri Twitter banditse ngo “Twishimiye kubamenyesha ko uwahoze ari umutoza wa AS Kigali, Police FC, Kiyovu SC na AFC Leopard yo muri Kenya, Cassa Mbungo Andre ari umutoza mukuru wa Rayon Sports guhera kuri uyu wa Gatatu”
Cassa yasinye amasezerano yo gutoza Rayon Sports muri uyu umwaka w’imikino urimo kwicuma kuko Shampiyona y’ikiciro cya mbere mu Rwanda igeze ku munsi wa 21.
Igikombe cy’Amahoro cyo bageze muri 1/8 k’irangiza aho Rayon Sports FC izahura na Mukura VS.
Cassa Mbungo abaye umutoza wa kane utoje Rayon Sports mu myaka ibiri ishije,  hari Olivier Ovambe, Roberto Oliviera (Robertinho), na Javier Martinez Espinoza bose bamaze gutandukana n’iyi kipe.

Jean Paul MUGABE
UMUSEKE.RW
",https://umuseke.rw/rayon-sports-fc-yamaze-kugira-cassa-mbungo-umutoza-mukuru.html,Entertainment
"
         Etape 4: Abanyarwanda bakoze iyo bwabaga, MUGISHA Moise abaye uwa 3          
      ","Agace ka kane ka Tour du Rwanda Rusizi-Rubavu akaba ari na ko karekare kurusha utundi twose kuko gafite ibilometero 206,3. Abakinnyi bahagurutse mu mugi wa Rusizi berekeza mu mugi wa Gisenyi. Umunya-Eritrea, Tesfazion yegukanye aka gace kagoye abakinnyi kubera uburebure bwako. Mugisha Moise wa SACA we abaye uwa Gatatu akaba anabaye Umunyarwanda uje ku mwanya wa hafi muri iri siganwa.
Uko Etape 4 yagenze umunota ku wundi:
06:50- Abakinnyi bari batangiye gusinya kugiri ngo hamenyekane umubare w’abakinnyi bitabira aka gace gasumba utundi twose tuzakinwa muri iyi Tour du Rwanda ya 2020.
08:00- Abakinnyi 75 bahagurutse mu mugi wa Rusizi berekeza i Rubavu ku ntera ya Kilometero 206,3.
08:06- Ni bwo abakinnyi batangiye kubabari ibihe kugira ngo haze kumenyekana uwegukanye aka gace.
08:39- Bamaze kugenda ibilometero 11, abakinnyi batanu barimo Byukusenge wa Benediction, umunya-Eritrea, Tesfom n’Umunya-Ethiopia Buru bamaze kuva mu bandi ni bo bayoboye.
08:41- Bamaze kugenda ibilometero 18, Peloton na yo imaze gucikamo ibice.
08:43- Bamaze kugenda ibilometero 21, abandi bakinnyi barindwi baratatse barimo Ligthart (Total), Tesfazion (Erythrée), Main (Pro Touch), Ravanelli (Androni), Gahemba (Rwanda), Ovett (Israel) na Araujo (BAI).
08:46- Bamaze kugenda ibilometero 24, abandi bakinnyi 8 bamaze gufata breakaway.
09:00- Bamaze kugenda ibilometero 30, ubu igikundi cy’imbere kirimo abakinnyi 19.
09:01- Agasozi ka mbere (Sprint) kegukanywe na Buru (Ethiopia) akurikirwa na Araujo (BAI), ku mwanya wa gatatu haje Basson (Pro Touch).
09:05- Abakinnyi bamaze kugenda intera ya Kilometero 37 Abakinnyi barasiga peloton (igikundi) 2’20” nta munyarwanda n’umwe urimo.
09:11- Igikundi cy’imbere (breakaway) kimaze gushyiramo 5’55”, kikaba kirimo Abanyarwanda batatu ari bo Areruya Joseph, Manizabayo na Mugisha Moise kirimo kandi Pim Ligthart na Paul Ourselin ba Total, Umunya-Eritrea Tesfazion, n’abandi.
09:27- Bamaze kugenda kilometero 50, umunya Eritrea, Debesay ukinira Bike Aid afashe igikundi kiri imbere baba 20 bari imbere harimo Abanyarwanda batatu.
09:37- Abakinnyi bamaze kugenda ibilometero 51, ubu breakaway imaze gushyiramo ikinyuranyo cy’iminota 7’30”.
09:37- Bamaze kugenda Kilometero 65 abakinnyi 20 barimo abanyarwanda batatu bashyizemo ikinyuranyo cy’iminota 8’.
10:12- Abakinnyi 20 bageze ahitwa ku Mugonero bashyizemo ikinyuranyo cy’iminota 10’45”. Barimo Areruya Joseph na Mugisha Moise.
11:30- Bruno Araujo (BAI) yegukanye amanota y’akazamuka ka kabiri, Buru aba uwa kabiri naho Debesay aba uwa gatatu.
13:00- Bageze i Rubavu bamaze kunyonga Km 164 hagati y’abakinnyi bari imbere n’ufite umupira w’umuhondo harimo iminota 4’10”.
13:15- Basigaje ibilometero 20 ngo basoze aka gace gakomeye cyane, Abanyarwanda barimo Areruya Joseph na Manizabayo bari mu gikundi kiyoboye.
Bari kumwe kandi n’abandi bakinnyi bane ari bo Shtein, Buru, Ravanelli na Kruger.
13:29- Bamaze kugenda Ibilometero 191, guhatana cyane byatangiye.
13:32- Basigaje Ibilometero 9, abakinnyi batangiye guhangana cyane ubu igikundi cyari inyuma kimaze kugabanya ikinyuranyo kiri gahati yabo n’ikibari imbere, ubu hasigayemo iminota 2’35”.
13:35- Basigaje Ibilometero 5 ngo bagere aho bagomba kurangiriza aka gace.
13:38-Ubu harabura Ibilometero 3 ngo bagere ku murongo w’umweru, Areruya akaba akiri mu gikundo cy’imbere.
13:42- Umunya-Eritrea, Tesfazion yegukanye agace ka kane akurikirwa na Kent Main mu gihe Umunyarwanda Mugisha Moside wa SACA na we yahise aza ku mwanya wa gatatu akaba ari na we uje hafi mu Banyarwanda.
Tesfazion arahita anambara umwenda w’Umuhondo awambuye umunya-Colombia RESTREPO Valencia Jhonatan wari wawuraranye.
Aka gace karanzwe no guhangana cyane, Abakinnyi b’Abanyarwanda bakoze iyo bwabaga kuko abakinnyi barimo Areruya Joseph yakomeje kuba mu gikundi cyayoboye iri siganwa kugeza babura ibilometero nka 10 ngo basoze.
 


 

Jean Paul MUGABE
UMUSEKE.RW
",https://umuseke.rw/etape-4-abanyarwanda-bakoze-iyo-bwabaga-mugisha-moise-abaye-uwa-3.html,Entertainment
"
         TduRwanda2020: Etape 3 Huye-Rusizi, itwawe n’umunya-Colombia RESTREPO          
      ","UPDATE: Abanyarwanda bakomeje kugerageza guhatana n’ibihangange muri Tour du Rwanda, nta Etape baratwara, uri hafi ni Areruya Joseph uje ku mwanya wa 13. Etape itwawe na RESTREPO Valencia Jhonatan wo muri Colombia.
 
 
Saa 12h 50 Hasigaye Km 10 imvura itangiye kugwa i Rusizi, kugera aho basoreza birasaba umukinnyi ufite imbaraga
12:30 Abakinnyi ba mbere bamaze gusohoka muri Nyungwe, Mugisha na Yemena baracyari imbere.
12:06 Abakinnyi baracyari muri Nyungwe, Mugisha na Yemane ni bo bayoye abandi

Saa 11:50’ Abakinnyi bari mu makona ya Nyungwe
11:50 Abanyarwanda, Areruya Joseph na Munyaneza Didier bari gusiga igikundi iminota ine.
 
          
*Abakinnyi 5 bavuye mu irushanwa
 
Murakaza neza mu gace ka gatatu k’irushanwa mpuzamahanga ryo gusiganwa ku magare Tour du Rwanda 2020, abasiganwa ku magare bahaguruka mu Karere ka Huye berekeza Nyamasheke na Rusizi mu ntera ya Km 142.
Ibyo wamenya ku gace ka gatatu ka Tour du Rwanda
Ni agace gatangirira mu Ntara y’amagepfo kagasorezwa mu y’Iburengerazuba, kakanyura mu turere dutatu aritwo: Huye, Nyamagane na Rusizi.
Aka gace kagizwe na Km 142, kakaba karuta uduce tubiri tumaze gukinwa. Agace ka mbere (Kigali Arena – Kimironko) yari Km 114.4 naho agace ka kabiri (Kigali-Huye) ko kari Km 120.5.
Uko isiganwa riri kugenda:
08H20’- 09H 20’ – Abakinnyi uko ari 79 babanje gusinya ndetse no gusuzumwa ko bujuje ibisabwa ngo bakine agace ka gatatu ka Tour du Rwanda.
09H30’- Abakinnyi batangiye gusiganwa, bahagurukira i Huye kuri SP berekeza i Rusizi, gusa bari kugendana kuko bataratangira kubariwa ibihe.
09H35’ Abakinnyi batangiye kubarirwa ibihe, biteganyijwe ko bagera i Rusizi Saa 13:25’16’’.
Bitunguranye Abakinnyi babiri bahabwaga amahirwe ari bo Avili ukinira Israel  na Eyob ukinira Terengaganu bavuye mu irushanwa kugeza ubu abakinnyi basigayemo ni 75 mu minsi itatu hamaze kuvamo batanu.
Hamaze kuvamo 5:
Kuri Etape yambere havuyemo Chebalaoui Oussama (Algeria)
Etape 2 havuyemo babiri bakoze impanuka bageze i Huye ari bo Rochas Rémy (Delko) na Behringer Oliver Novo
Abandi babiri bavuyemo kuri Etape 3 itangiye none.
-Eyob Metke(Terengganu)
-Avili vanegas (Israel)
Saa 10:00 a.m:  Abakinnyi bamaze kugenda Km 19 bageze mu Karere ka Nyamagabe ahazwi nko mu Gasarenda.
Mu Gasarenda hari abakunzi benshi baje gushyigira Abanyarwanda.
Saa 10:38: Abakinnyi bari binjiye mu ishyamba rya Nyungwe. Didier Munyaneza ariwe uri imbere…
 
Jean Paul MUGABE 
UMUSEKE.RW
",https://umuseke.rw/tdurwanda2020-etape-3-huye-rusizi-itwawe-numunya-colombia-restrepo.html,Entertainment
"
         Amavubi yanganyije na Cameroun 0-0 mu mukino wa gicuti          
      ","Ikipe y’u Rwanda “Amavubi” yanganyije na Cameroun ubusa ku busa mu mukino wa gishuti wo kwitegura igikombe cy’ Africa cy’abakina imbere mu gihugu “CHAN 2020” waraye ubereye muri Cameroon. Ni umukino Amavubi yatangiye asatira izamu rya Cameroon mu minota ya mbere y’umukino. Rutahizamu w’Amavubi Sugira Ernest yabonye uburyo bwinshi bwashoboraga kuvamo igitego ariko biranga.
Mu buryo butandukanye n’indi mikino u Rwanda rwaherukaga gukinira hanze, abasore ba Mashami Vincent barushaga k’uburyo bugaraga ikipe ya Cameroon mu minota ya mbere.
Nyuma y’iminota 20’ ya mbere Cameroon idasatira izamu ry’Amavubi, yaje gutangira gusatira.
Biragaragara ko umutoza mukuru w’iyi kipe yari yabanje kwiga imikinire y’Amavubi.
Igice cya mbere cyarangiye amakipe yombi anganya 0-0.
Mu gice cya kabiri Amavubi yakoze impinduka havamo umunyezamu Kimenyi Yves, Manishimwe Djabel, Iradukunda Jean Bertrand na Sugira Ernest hinjiramo umunyezamu Kwizera Olivier, Ngendahimana Eric, Byiringiro Lague na Danny Usengimana.
Ku munota wa 61 Amavubi yabonye amahirwe ku murongo w’urubuga rw’amahina ku mupira Sefu yahaye Omborenga ariko awuteye unyura hejuru y’izamu.
Ku munota wa 64 Savio yasimbuwe na Iyabivuze Osé. Ku munota wa 86 Ally Niyonzima asimbura Niyonzima Olivier Sefu.
Ku munota wa 87 Byiringiro Lague yateye ishoti rikomeye ahagaze inyuma y’urubuga rw’amahina ariko umunyezamu wa Cameroun awukuramo, umukino urangira ari 0-0.
Uyu mukino w’Amavubi na Cameroon n’umwe mu mikino ya gicuti u Rwanda rwakinnye mbere y’uko bakina imikino mpuzamahanga y’Africa y’abakina imbere mu gihugu izaba muri Mata 2020.
Biteganyijwe ko Amavubi azagera i Kigali Tariki 25 Gashyantare ku i saa 21h00 agakomeza imyiteguro y’umukino wa kabiri wa gishuti bafitanye n’ikipe ya Congo Brazza Ville uzaba tariki 28 Gashyantare 2020 i Kigali.
Jean Paul MUGABE
UMUSEKE.RW
",https://umuseke.rw/amavubi-yanganyije-na-cameroun-0-0-mu-mukino-wa-gicuti.html,Entertainment
"
         Rutagambwa wirukanywe muri Rayon ati ‘simpakwa ku muntu udashobora kwihaka’          
      ","(AUDIO) Ari i Burayi i Bruxelles mu Bubiligi, Martin Rutagambwa wigeze kuba Visi Perezida wa Rayon Sports, akaba yirukanywe ku mwanya w’Umujyanama wihariye wa Munyakazi Sadate, yabwiye Umuseke ko azira inama yamugiriye amwereka ko umutoza ikipe ifite atari ku rwego rwayo. 
Guhagarikwa kwe ngo yabimenye ari i Burayi, akavuga ko bitamutunguye kubera ko n’ubundi atari umwanya yatorewe.
Ati “Namenye ko nahagaritswe, nta gitangaza kirimo kuko sinigeze niyamamaza, nta n’ibyo nigeze nsaba, buriya hari igihe umuntu aguhitamo afite ibyo agendeyeho cyangwa agendereye hanyuma no kuguhagarika akaba afite ibyo agendeyeho, 
gutanga inama ushobora kuzitanga hanyuma uwari wazigusabye yasanga zitagikenewe cyangwa zidafite akamaro akaguhagarika.”
Rutagambwa udakunda guca ku ruhande ibyo avuga, yabwiye Umuseke ko Rayon Sports ikunze kubamo amagambo y’uko harimo igice kirwanya ubuyobozi, ibyo ngo ni ukubeshya, kimwe n’abavuga ishyamba na byo ngo ni uguhimba.
Mu butumwa yandikiye Rayon Sports, yanengaga imikorere idahwitse kuko ngo igihe yaba idahindutse kubaka Rayon Sports ikomeye ntibizashoboka.
Ati “Ntabwo nabonye Sadate ayobora nabi mu miyoborere ye, ahubwo afite imivugururire mu buryo busanzwe mu by’ubuyobozi yagiye iba ndanze muri Rayon Sports,  ibindi bibazo ababitera Sadate na we arabazi kandi nta bundi bushobozi afite bwo kubigizayo.”
Rutagambwa avuga ko akiri muri Rayon Sports ndetse ko nta we uzayimukuramo kandi ngo ntibimusaba kuba mu buyobozi kugira ngo ahindure ibitagenda.
Yagize ati “Sinkina dipolomasi, simpakwa ku muntu na we utabasha kwihaka, si ndi mu bantu bashobora kugambanira Rayon Sports, nta n’ubwo nshobora kwihanganira benshi babamo mu buryo bugambanye, no mu ndonke z’ubusabusa ziba muri Rayon Sports, ntabwo ndi muri abo. 
Rero iyo duturanye simbihanganira, ariko bakora ibishoboka byose ngo banyigizeyo, gusa ikigoye ni kimwe, kunyigiza babigeraho gute? Icyo ni ikibazo abumva babyifuza bazicare babyigeho, kunyigizayo byo ntibishoboka, sinkeneye umwanya mu buyobozi kugira ngo nkorere Rayon Sports, sinshobora no guhindura ibitagenda ari uko ndi mu buyobozi gusa.”
 
Ubutumwa bwatumye Rutagambwa ahagarikwa:
“Président, ukikijwe n’abantu b’inkomamashyi kandi ntabwo bizana insinzi, 
1) Dufite staff ituzuye nakubwiye kenshi ko ntaho Kirasa yatugeza kuko ni umutoza mwiza ariko ni ‘Junior’ ntari ku rwego rwo guhanganira ibikombe.
Ejobundi nateje ubwega hano mbasaba kutemerera Kirasa kujya muri ‘négociations’ z’ikipe y’igihugu mubica amazi,
2semaine duhanganye na Ferwafa, concentration y’ikipe yose ntayo.
1) Ubuyobozi 
2) Staff technique 
3)  Abakinnyi
4) Abafana 
Résultat tubonye zirabisobanura, niba nk’Umuyobozi ushaka ko dutwara igikombe, hagomba gufatwa ingamba uhereye mu mbere kugera ku muharuro, kuko ibikombe biraharanirwa.
Ngaho mwihangane nimuhindura imyumvire izahindura imikorere. 
Bonne chance.”
Rayon Sports nyuma yo gutsindwa na Sunrise 2-0, ubu iri ku mwanya wa gatatu, n’amanota 41, APR FC ya mbere iyirusha amanota 7.
 
NKUNDINEZA Jean Paul 
UMUSEKE.RW 
",https://umuseke.rw/rutagambwa-wirukanywe-muri-rayon-ati-simpakwa-ku-muntu-udashobora-kwihaka.html,Entertainment
"
         TduRda: Etape ya 2 yegukanywe n’Umunya-Ethiopia, Munyaneza Didier aba uwa 4          
      ","Rimaze kwigarurira imitima y’abatari bake mu Rwanda, buri wese aba yifuza kurireba ku buryo icyamubuza cyaba gisa no kumunyaga imbyeyi…Ni Tour du Rwanda agace ka kabiri kagiye gutangirira mu mujyi wa Kigali aho akavura karamukiye ku muryango ariko ntikababuze kujya kwihera ijisho. Aka gace baragasoreza i Huye bakaza kuba bagenze Km 120,5. Aka gace keguhanwe n’Umunya-Ethiopia Lulu Kinfe Hailemicheal (Nippo-Delko).
Umunyamakuru w’Umuseke uri gukurikirana iri siganwa agendana n’amagare aho ari hose, aravuga ko mu mujyi rwagati ahahagurukiye abakinnyi ku nyubako ya MIC, hari akavura kajojoba ariko abantu baharamukiye ari benshi baje kwirebera uko ibi bihangange mu mukino w’amagare bihaguruka.
Ku isaaha ya saa 10h00 zuzuye, abakinnyi bahagurutse ariko bagenda gahoro kuko batangira kubarirwa ari uko barengze Nyabarongo.
Umunyamakuru wacu Jean Paul Mugabe yaganirije abakinnyi b’Abanyarwanda bari muri iri rushanwa, bamubwira ko bizeye kwegukana aka gace.
Bavuga ko babanje kwiga abakinnyu bitabiriye iri rushanwa kuko 42 muri bo ari bashya muri Tour du Rwanda ubu iri ku rwego rwa 2.1.
 
Uko irushanwa ryagenze umunota ku wundi:
10:15- Ubu abakinnyi bose uko ari 79 bamaze kurenga Nyabugogo baracyari mu kivunge bagenda gahoro gahoro kuko bataratangira kubarirwa.
10:23- Ubwo abakinnyi bari bamaze kurenga Nyabugogo, abarimo Umunyarwanda Didier Munyaneza bagerageje gucika igikundi ariko ntibyabahira.
Bisa nk’aho abakinnyi bakuye isomo ku byababayeho ejo bakaba badashaka ko hagira ubasiga intera ndende nk’uko ejo Yevgeniy Fedorov w’Umunya-Kazakhistan yaberetse igihandure bakarinda barangiza.
Munyaneza Didier kandi yegukanye amanota yo guterera agasozi ka mbere ari ko ka Ruyenzi werekeza Kamonyi akaba agize amanota atatu mu gihe Umunya-Eritrea, Mulueberhan yaje amukurikiye we akaba agize inota rimwe.
10:42- Ubu bageze ku Kamonyi ahazwi nko ku Masukabamaze kugenda Km 17, Igikundi cyamaze gucikamo ibice bibiri, Fedorov ari mu gice cya kabiri.
10:47- Abakinnyi bageze i Rugobagoba, Abanyarwanda batatu bayoboye, Byukusenge Patrick wa Benediction ni we uri imbere.
Inyuma ye kandi hari Manizabayo Eric na we wa Benediction ndetse na Mugisha Moise wa SACA.
11:00- Bamaze kugenda ibilometero 25, Batanu barimo Mugisha Samuel wa Team Rwanda bataka bagenzi babo babacitse.
11:04- Igikundi kiri imbere ubu kirimo Byukusenge, Manizabayo na Munyaneza ba Benediction ndetse Moise Mugisha wa SACA n’Umunya-Eritrea Yemane.
Iki gikundi kandi kirimo Mugisha Samuel, Umunya- Eritrea Tesfom, Avila wo muri Israel, Jurado (Terengganu) na Buru (Ethiopia).
11:12- Abiyatse igikundi bamaze gushyiramo ikinyuranyo cy’amasegonda 48’’, bakaba bagiye kwinjira mu mujyi wa Muhanga aho bamaze kugenda ibilometero 32.
11:17- Ubu bamaze gukora ibilometero 37, bakaba bamaze gushyiramo ikinyuranyo 1’30’’.
11:25- Abakinnyi bageze mu marembo y’Umugi wa Muhanga bakirwa n’imfungwa n’abagororwa bo muri gereza ya Muhanga na bo bari baje guhengereza ngo birebere uko iri rushanwa rimeze.
11:28- Igikundi cya mbere kimaze gushyiramo ikinyuranyo cy’iminota 2’10”, kikaba kiyobowe na Yemen ni we uri ku mwanya wa mbere muri Breakaway (agakundi ka mbere ) akaba akurikiwe Mugisha Moise bamaze kugenda.
11:31- Bamaze kugenda ibilometero 42, igikundi cya mbere noneho gishyizemo ikinyuranyo cy’iminota 2’55’’ kikaba kirimo abakinnyi batanu.
11:45- Igikundi cya mbere ubu kigeze ahitwa Buhanda mu karere ka Ruhango kikaba kimaze gushyiramo ikinyuranyo cy’iminota 3’5”.
12:00- Mu gasozi ka kabiri mu karere ka Ruhango, aho bagomba gutana bayobowe na Yemane, agakurikirwa na Abreha, naho Mugisha Moise akaza ku mwanya wa gatatu, bakaba babura ibilometero 53 ngo bagere aho barangiriza agace.
12:08- Abakinnyi bageze i Gatagara mu Karere ka Nyanza. Igikundi cya mbere kikaba kimaze gushyiramo ikinyuranyo cy’iminota 3’30” bakaba basigaje ibilometero 50 ngo bagere aho basoreza aka gace.
12:19-Bamaze kugenda ibirometero 76, igikundi cy’imbere kimaze gushyiramo intera y’iminota 4’.
Federov ejo wegukanye agace ka Kigali-Rwamagana, abakinnyi batatu bari imbere bari kumusigaho iminota 3’45”.
12:28- Abakinnyi b’amagare binjiye Mu Karere ka Huye ahaza gusorezwa iyi Etape. Bakaba bamaze kugenda ibilometero 84.
Igikundi cy’inyuma cyatangiye kugabanya ikinyuranyo kuko ubu hasigayemo iminota 3’10”.
12:33- Abakinnyi batangiye guhatana cyane, ubu ikinyuranyo cy’abakinnyi bari imbere gisigayemo umunota 1’20”.
Abakinnyi bageze i Rusatira mu karere ka Huye aho hasigaye ibilometero 30.
12:44- Bageze i Rubona mu karere ka Huye aho bamaze kugenda ibilometero 95 , hasigaye 25 abakinnyi bari imbere barisiga Ferdorv umunota 1’25”.
12:51- Bageze mu Rwabuye, Abanyarwanda babiri bari imbere. Abari mu gikundi k’imberere bari gusiga Federov amasegonda 52”.
13:03- Umunya- Ethiopia Abreha aratatse bigaragara ko yifuza kwegukana aka gace amaze gushyira ikinyuranyo cy’amasegonda 30” hagati ye na bagenzi be bari barikumwe.
13:09- Habura ibilometero bitanu, ikipe yaturutse mu bufaransa Total Direct Energie batatse bagabanya iminota iri hagati yabo na Abreha ubu hasigayemo 20’’.
13:16- Umunya-Ethiopia Lulu Kinfe Hailemicheal ukinira ikipe Team NIPPO DELKO yo mu Bufaransa yegukanye agace ka kabiri ka Kigali-Huye gafite 120,5Km.
Umunyarwanda Munyaneza Didier ukinira Benediction Ignite uje ku mwanya wa hafi, yabaye uwa Kane akaba anganya ibihe n’uyu utwaye aka gace kuko bahagereye rimwe.
Areruya Joseph wanatwaye iri rushanwa rya Tour du Rwanda ritarazamuka ku rundi rwego, ejo ni we munyarwanda wari waje hafi, uyu munsi yabaye uwa Kenda akaba ari we mu munyarwanda wa kabiri muri aka gace ka Kigali- Huye.
Byukusenge Patrick uyu munsi wahatanye cyane, we yaje ku mwanya wa 16 mu gihe Fedorov watwaye agace k’ejo we yaje ku mwanya wa 33.

Kuri MIC aho bahagurukiye nabwo ntibumvaga imvura      

 
  
   


Jean Paul MUGABE
UMUSEKE.RW
",https://umuseke.rw/tdurda-etape-ya-2-yegukanywe-numunya-ethiopia-munyaneza-didier-aba-uwa-4.html,Entertainment
"
         AMAGARE: Ride Rwanda igiye gukinwa ku nshuro ya kabiri          
      ","Isiganwa ku magare ku bakinnyi batabigize umwuga (Amateur) bise Ride Rwanda rigiye gukinwa ku ncuro ya kabiri.  Uyu mwaka bazakina uduce tune kandi utu duce turi mutwo  Tour du Rwanda izakinirwamo.
Ni irushanwa ry’abakinnyi batabigize umwuga rihuza Abanyarwanda  n’abanyamahanga hagamijwe kwereka abanyamahanga ibyiza bitatse u Rwanda.
Rriratangira kuri uyu wa mbere tariki ya 24, Gashyantare, 2020 rive  Kigali ryerekeza Huye.
Nkurunziza René uri mu bategura iri rushanwa avuga ko Ride Rwanda y’uyu mwaka ifite umwihariko, kuko  izanyura mu duce tune turi mutwo Tour du Rwanda izanyuramo.
Ati:”Ni amahirwe twagize yo gufatanya na Tour du Rwanda isiganwa rikomeye muri Africa rikaba ari naryo siganwa rigira abafana benshi kurusha andi muri Africa. Twahisemo gukorana n’iri rushanwa kugira ngo tumenyekanishe u Rwanda.”
Ngo umuntu ashobora kuba ari mu isiganwa yerekeza i Huye agasura ingoro y’umwami iNyanza cyangwa ibindi byiza nyaburanga biri mu Rwanda.
Nkurunziza Rene yerekanye umwenda bazakoresha muri Ride Rwanda 2020, asaba abanyarwanda bashaka gukora Siporo ko babegera bagakorana.
Izi nizo nzira za Ride Rwanda 2020 izacamo:
 
24 Gashyantare 2020: Kigali-Huye: 120, 5 Km
26 Gashyantare 2020: Rusizi-Rubavu: 206, 3 Km
27 Gashyantare 2020: Rubavu-Musanze: 84, 7 Km
28 Gashyantare 2020: Musanze-Muhanga: 127, 3 Km
 
Jean Paul MUGABE
UMUSEKE.RW
",https://umuseke.rw/amagare-ride-rwanda-igiye-gukinwa-ku-nshuro-ya-kabiri.html,Entertainment
"
         Fedorov watangiye neza TduRwanda yavuze uko yabonye Etape 1          
      ","Federov Yevgeny ukinira Astana Motors wegukanye agace ka mbere ka Tour du Rwanda 2020, yavuze ko yatunguwe no kwegukana aka gace ku nshuro ya mbere aje muri iri siganwa.
Umukinnyi wa Astana Motorsyatwaye Etape iva kuri Kigali Arena – Rwamagana – Kigali, intera ya Km 112 akoresheje 2h44’59″.
Aganira n’itangazamakuru, Federov yavuze ko yatunguwe no kwitabira iri rushanwa ku nshuro ya mbere agahita yegukana agace kamwe mu isiganwa.
Ati: “Agace karimo ihatana kuva dutangira kugeza  turangije, gusa ntwabwo nari nzi ko nashobora kwegukana aka gace birantunguye ku nshuro ya mbere nje muri Tour du Rwanda.”
Federv yavuze ko yabanje kugorwa na Metero 25 za mbere gusa biza kumugora nyuma y’uko yavaga mu gikundi bakamugarura.
Ati: ”Byari bigoye cyane kugendana n’igikundi cy’abandi bakinnyi by’umwihariko dutangira aho nagerageje gushaka gusiga Igikundi narindimo muri metelo 25 za mbere biranga, 
nyuma naje gukora ibishoboka nza kugira amahirwe ndatsinda. Mbere y’uko nza muri Tour du Rwanda nabanje gukorera hamwe n’ikipe yange imyitozo muri Espagne ndizereka ko tuzitwara neza.”
Federov yegukanye ibihembo binshi mu gace k’uyu munsi.
Ni we mukinnyi ukiri muto witwaye neza, Umwambaro w’umuhondo uhabwa umukinnyi uyoboye abandi mu irushanwa ni we uwufite, igihembo cy’uwahize abandi mu kuzamuka ndetse n’uwasize abandi mu duce tuba twasizwe mu nzira hagati (Sprint Intermediaires).
Uko bakurikiranye n’ibihe barutanwa:
Federov Yevgeniy – Vino Astana Motors 02h44’25″
Mulueberhan Henok- Eritrea + 15″
Hailu Biniam – Niko Delko Provence + 18″
Quintero Norena Carlos Julian +20″
Byukusenge Patrick- Benediction Ignite +21″
Schelling Patrick- Israel Start Up Nation +26″
Natnael Tesfazion- Israel Start Up Nation +26″
Areruya Joseph- Team Rwanda +26″
Main Kant- Pro Touch +29″
Munazo Giraldo Daniel Androni Giacottali + 29″
      

Jean Paul MUGABE
UMUSKE.RW
",https://umuseke.rw/fedorov-watangiye-neza-tdurwanda-yavuze-uko-yabonye-etape-1.html,Entertainment
"
         TdRwanda2020: Fedorov atwaye Etape1 ya Kigali-Rwamagana -Kigali          
      ","UPDATE: 13:24′ Fedorov ni we wegukanye agace ka mbere ka Tour du Rwanda2020 kavaga kuri Kigali Arena kereza i Rwamagana kagasorezwa Kimironko, uyu ni uwo muri Kazakhstan akinira Astana.
 

Uyu mukinnyi yitwa Yevgenyi Fedorov  akinira Vino-Astana Motors akaba ari na we wo mu giugu ke ukinnye ku nshuro ya mbere Tour du Rwanda.
13:15 Hasigaye ibirometero 8, Fedorov arasiga Uhiriwe na Mekseb bari ku mwanya wa kabiri iminota 2’08”
13:05 Fedorov ni we ukiyoboye aho asiga Uhiriwe Renus 1’20”, Uhiriwe Renus na we agasiga Mugisha Samueli uyoboye igikundi 1’20.
Habura ibilometero 20 uri ku mwanya wa mbere ni Fedorov Uhiriwe Renus umunyarwanda ari ku mwanya wa kabiri
Dore inzira za Tour du Rwanda 2020:
23 Gashyantare 2020: Kigali Arena-Kimironko: 114, 4 Km
24 Gashyantare 2020: Kigali-Huye: 120, 5 Km
25 Gashyantare 2020: Huye-Rusizi: 142, 0 Km
26 Gashyantare 2020: Rusizi-Rubavu: 206, 3 Km
27 Gashyantare 2020: Rubavu-Musanze: 84, 7 Km
28 Gashyantare 2020: Musanze-Muhanga: 127, 3 Km
29 Gashyantare 2020: Kigali-Kigali: 4, 5 Km
12:35′ Abasiganwa bageze i Rugende mu Karere ka Gasabo aho bamaze kunyonga ahareshya na Km 80 breakaway irimo Uhiwe Renus yashyizemo ikinyuranyo k’iminota 6’05”.
 
Murakaza neza mu Cyumweru k’ibirori by’umukino wo gusiganwa ku magare mu Rwanda. Tubakiriye mu minsi 8 yo kuryoherwa n’isiganwa mpuzamahanga rizenguruka u Rwanda, ‘Tour du Rwanda2020’ rigiye gukinwa ku nshuro ya 12.
Tour du Rwanda ikinwa muri uyu mwaka ni ku nshuro ya kabiri iri ku rwego rwa 2.1,  ni igikorwa k’imikino kigera mu Ntara zose z’u Rwanda kandi gikurikiranwa n’Abanyarwanda benshi badasabwe ikiguzi na gito.
Ku isaha ya saa 10:30 abakinnyi 80 bahagutse kuri Kigali Arena berekeza i Rwamagana aho u Rwanda ruhagarariwe n’abakinnyi 15.
Saa 10:40 abasiganwa bari bageze mu kilometero cya kabiri aho abakinnyi bose bari mu gikundi kimwe nta we urava mu bandi ngo abasige.
Saa 10:45 Uhiriwe wa Benediction na Jurado wa Terengganu bagerageje kuva mu gikundi ariko barabagarura.
Saa 10:40 abasiganwa bamaze kugenda ibiromotero 7.
(Peloton) igikundi cya mbere kirimo abakinnyi bane: Cole (BAI), Uhiriwe (Benediction), Hakizamana (Skol), Fedorov (Vino).
10:53  abayoboye isiganwa barenze i Kabuga aho hagati yabo n’igikundi kibari inyumaho amasegonda. Umuhanda wa Kabuga urimo abakunzi b’amagare benshi baje kureba uyu mukino.
11: 28 Abakinnyi bari imbere barimo na Uhiriwe Byiza Renus wa Benediction, bamaze gushyiramo iminota itandatu n’amasegonda 55. Igikundi kirimo abakinnyi benshi na cyo gikomeje kubakurikira.
11:45 Bene Youcef wari wasize igikundi iminota 6’40” cyamufata. Abakinnyi batatu bari imbere y’igikundi bashyizemo ikinyuranyo k’iminota 7.

11:56 Abakinnyi bageze i Rwamagana aho breakaway (abacomotse igikundi) basize abandi ikinyuranyo k’iminota 7″.
12:00 abasiganwa bamaze kugenda ibilometero 54, breakaway (Abacomotse mu gikundi) bayobowe n’umunyarwanda Uhiriwe Renus bari gusiga igikundi kibari inyuma iminota 7’15”.
UMUSEKE turakomeza kuba amakuru…..

      
AMAFOTO@KUBWAYO Adrien/UMUSEKE
MUGABE Jean Paul
UMUSEKE.RW
",https://umuseke.rw/tdrwanda2020-fedorov-atwaye-etape1-ya-kigali-rwamagana-kigali.html,Entertainment
"
         Patriots yatsinze UGB…REG BBC na yo yongera kubona insinzi          
      ","Patriots BBC yatsinze UGB BBC amanota 85-67 naho REG BBC itsinda Tigers amanota 73-57 ku  mikino y’umunsi wa 10 wa Shampiyona ya Basketball, yabaye kuri uyu wa Gatanu muri Petit Stade i Remera.
Patriots BBC ifite igikombe cya Shampiyona y’umwaka ushize w’imikino, itaragize intangiro nziza za Shampiyona yatangiye neza uyu mukino ndetse itsinda amanota umunani ya mbere UGB itarabona inota na rimwe.
Agace ka mbere k’umukino karangiye Patriots BBC iyoboye n’amanota 26-19 ya UGB. Patriots BBC ibifashijwemo n’abarimo Ruzigande Ally na Prince Eze Nmandi yashyizemo ikinyuranyo cy’amanota 15 (32-47), mu gace ka kabiri.
Agace ka gatatu Patriots BBC yarushije UGB ishyiramo ikinyuranyo cy’amanota 17 ndetse 20 (47-67), byagaraga ko yashaka gutsinda uyu mukino. Umukino warangiye Patriots BBC itsinze UGB harimo ikinyuranyo cy’amanota 18 (67-85).
Ni ubwo UGB yatsinzwe Muhizi Prince wa UGB BBC ni we watsinze amanota menshi (21) muri uyu mukino, akurikirwa na Umuhoza Jean De Dieu bakinana, we watsinze 17 mu gihe Hagumintwari Steve yatsinze amanota 16.
Undi mukino wahuje REG BBC na Tigers BBC, REG itratsinzwe umukino n’umwe kuva shampiyona yatangira uza kurangira ikomeje aka gahigo ko kudatsindwa yuzuza imikino 10 nyuma yo gustinda Tigers amanota 73-57.
Kuri uyu wa Gatandatu, REG BBC irakina na UR-CMHS BBC mu gihe Patriots BBC izakina na Tigers BBC ejo ku Cyumweru.
 
      
Jean Paul MUGABE
UMUSEKE.RW
",https://umuseke.rw/patriots-yatsinze-ugbreg-bbc-na-yo-yongera-kubona-insinzi.html,Entertainment
"
         Benediction Ignite yahize kwegukana Tour du Rwanda 2020          
      ","Mu gihe habura amasaha make ngo Tour du Rwanda 2020 itangire, Benediction Ignite nk’imwe mu makipe ahagarariye u Rwanda muri iri siganwa berekanye abakinnyi batanu bazakoresha, umutoza w’iyi kipe Sempoma Flex avuga ko biteguye gutwara irushanwa.
Umutoza wa Benediction Sempoma Felix, yatangaje ko uyu mwaka ikipe ye ihagaze neza, kuko imyitozo bakoze mbere y’isiganwa itanga ikizere, bakaba binjiranye intego yo kwegukana iri siganwa n’ubwo azi neza ko n’andi makipe na yo yiteguye neza kandi na bo intego ari ukwegukana isiganwa.
Ati “Ikizere nabaha ni uko abakinnyi bange biteguye neza Kandi twiteguye kuyikina bitari ku nshuro ya mbere. Umwaka ushize amakosa twakoze twarayabonye tugiye kubikosora. 
Ni isiganwa rizamuka ariko abakinnyi bange bagiye banyura muri zimwe mu nzira zigize isiganwa bityo rero dufite ikizere ko tuzitwara neza.”
Sempoma yavuze ko kuri we agace ka Huye Rusizi ari ko gashobora kuzamugora kubera ko hari ahantu hazamuka cyane hahita hakurikirwa n’’ahamanuka cyane aho abakinnyi batazi kuzamuka bashobora kwisanga basizwe iminota myinshi.
 
Abakinnyi bazaserukira u Rwanda:
Team Rwanda: Mugisha Samuel, Areruya Joseph, Nsengimana Jean Bosco, Uwizeye Jean Claude na Gahemba Barnabe.
Benediction Ignite Team:  Munyaneza Didier, Uhiriwe Byiza Renus, Nzafashwanayo Jean Claude, Manizabayo Eric na Byukusenge Patrick.
SACA Team: Mugisha Moise, Hakizimana Seth, Habimana Jean Eric, Nsengiyumva Shemu na Dukuzumuremyi Ally.
 
Dore inzira za Tour du Rwanda 2020:
23 Gashyantare 2020: Kigali Arena-Kimironko: 114, 4 Km
24 Gashyantare 2020: Kigali-Huye: 120, 5 Km
25 Gashyantare 2020: Huye-Rusizi: 142, 0 Km
26 Gashyantare 2020: Rusizi-Rubavu: 206, 3 Km
27 Gashyantare 2020: Rubavu-Musanze: 84, 7 Km
28 Gashyantare 2020: Musanze-Muhanga: 127, 3 Km
29 Gashyantare 2020: Kigali-Kigali: 4, 5 Km
1 Werurwe 2020: Kigali Expo Ground-Rebero: 89, 3 Km

Jean Paul MUGABE
UMUSEKE.RW
",https://umuseke.rw/benediction-ignite-yahize-kwegukana-tour-du-rwanda-2020.html,Entertainment
"
         Masai ngo urukundo akunda P.Kagame rwatumye azana Giants of Africa Festival mu Rwanda            
      ","Umuyobozi w’icyubahiro wa Toronto Raptors ikina Shampiyona ya Basketball muri Leta Zunze Ubumwe za Amerika (NBA), Masai Ujiri washinze Giants of Africa yavuze ko icyatumye iserukiramuco ry’Umukino wa Basketball rizwi nka Giants of Africa Festival arizana mu Rwanda ari uko ari igihugu kiyobowe n’umuperezida akunda.
Iri serukiramuco rizaba kuva tariki ya 16-22 Kanama 2020, rikazabera i Kigali mu mikino y’abakiri bato bafite impano mu bihugu 11 byaAfrica.
Masai Ujiri yashimiye u Rwanda rwemeye kwakira ririya serukiramuco avuga ari umwanya urubyuruko rubonye ngo ruganire ku Mico y’ibihugu bitandukanye byo muri Africa.
Ati “Ni iby’agaciro kuba urubyiruko rwa Africa rufite imyitwarire myiza, tugerageza gushaka uburyo bwose bwafasha uru rubyuruko ngo rukure neza, twizera ko GOA (Giants of Africa) itagomba kubafasha gusa muri Basketball ahubwo igomba kubafasha mu Burezi, Umuco, Imyidagaduro ndetse n’ibindi bikorwa byose bifitanye isano na Siporo tubafasha kwibumbira hamwe.”
Yavuze ko icyamuteye guhitamo kuzana iri serukiramuco mu Rwanda ari ukuba yiyumvamo Perezeda w’u Rwanda, Paul Kagame.
Ati “Nakunze Perezida Paul Kagame turavugana buri gihe iyo yemeye ikintu aragikora, yaravuze ngo ngye kubaka Arena ahita ayubaka, ni yo mpamvu rero nange ngeraza kumwigiraho mu byo nkora.”
Ngo kiriya gikorwa kizatuma urubyiruko ruzakitabira rusangizanya byinshi birimo amateka y’umugabane wabibarutse.
Ati “Ibaze nawe umwana w’umukobwa cyangwa umuhungu waturutse mu Somali ari kugamira n’uwaturutse muri Nigeria cyangwa uwavuye Kenya, Senegal, Cameroon baganira n’uwo mu Rwanda ku mateka y’uyu mugabane, akenshi usanga ababa bana bazi umuco w’ibihugu bavukamo gusa. Bizaba bishimishije kubona aba bana baganira bungurana ibitekerezo.”
Avuga ko icyatumye ashinga uriya mushinga ‘Giants of Africa’ ari ibyo yakuriyemo mu gihugu k’iwabo muri Nigeria .
Masai wavukiye Zaria muri Leta ya Kaduna muri Nigeria mu 1970, avuga ko ubuzima yakuriyemo butamworoherezaga kuzamura impano ye kandi ko ibibazo nk’ibi biri mu bihugu byose muri Africa.
Uyu mushinga ‘Giants Of Africa’ watangiye muri 2003 ukorera muri Nigeria, muri 2014 Masai atangira kuwukwirakwiza no mu bindi bihugu birimo n’u Rwanda.
Iri serukiramuco ritegerejwe i Kigali rizahuza ibihugu 11 aribyo; u Rwanda, Kenya, Nigeria, Uganda, Senegal, Mali, DR Congo, South Sudan, Tanzania, Cameroon  na Somalia.
Photos © Kigali Today
Jean Paul MUGABE
UMUSEKE.RW
",https://umuseke.rw/masai-ngo-urukundo-akunda-p-kagame-rwatumye-azana-giants-of-africa-festival-mu-rwanda.html,Entertainment
"
         U Rwanda rwagumye ku mwanya wa 131 ku rutonde rwa FIFA          
      ","Ikipe y’u Rwanda ‘Amavubi’ yagumye ku mwanya wa 131 ku rutonde ngarukakwezi rushyirwa hanze n’Ishyirahamwe ry’Umupira w’Amaguru ku Isi (FIFA).
U Rwanda ruje ku mwanya wa 131 ku Isi mu gihe ruri ku mwanya wa 36 ku mugabane wa Africa n’amanota 1 089 ari na yo rwari rufite mu kwezi gushize.
Uru rutonde ngarukakwezi rwa FIFA, Amavubi ari ku mwanya wa 131 muri Mutarama, mu gihe nta mukino n’umwe rwakinnye muri uku kwezi.
Muri Afurika y’Iburasirazuba, Uganda ni yo iri mbere ku mwanya wa 77 ku Isi n’amanota 1 321, Kenya iri ku mwanya wa 107, Tanzania iri ku mwanya wa 134, irarushwa n’u Rwanda amanota atatu, u Burundi buri ku mwanya wa 149.
U Bubiligi, u Bufaransa na Brazil byagumye ku myanya itatu ya mbere, u Bwongereza buri ku mwanya wa Kane, Uruguay ku mwanya wa Gatanu, Portugal ku wa karindwi, Espagne ku wa munani, Argentine ku wa cyenda naho Colombia iri ku wa 10.
Ibihugu 10 bya mbere muri Africa ni: Senegal (ya 20 ku Isi), Tunisia (27), Nigeria (31), Algérie (35), Maroc (43), Ghana (46), Misiri (51) Cameroun (53), Mali (56) na Repubulika Iharanira Demokarasi ya Congo (56).
Jean Paul MUGABE
UMUSEKE.RW
",https://umuseke.rw/u-rwanda-rwagumye-ku-mwanya-wa-131-ku-rutonde-rwa-fifa.html,Entertainment
"
         Siporo n’imyidagaduro bishobora gucira inzira urubyiruko rwa Africa bakaba ibihangange- P.Kagame          
      ","Perezida Kagame Paul wamuritse iserukiramuco ry’Ibihangange bya Africa (Giants of Africa) mu mukino w’amaboko Basketball rizaba muri Kanama uyu mwaka, yavuze ko Siporo, umuco n’imyidagaduro bicira inzira urubyiruko rwo muri Africa yo gukomeza kuba ibihangange.
Perezida Kagame wamuritse ku mugaragaro iri serukiramuco ‘Giants of Africa’ rizaba kuva tariki ya 16-22 Kanama 2020, yashimiye abashinze abanyafurika bashinze umuryango Giants of Africa bakinnye muri Shampiyona ya NBA barimo Masai Ujiri.
Ati “Mudutera ishema atari ku Rwanda gusa ahubwo ku mugabane wose kuba mwarakuye Giants of Africa [ibihangange bya Africa] mu bitekerezo mukayigira impamo.”
Perezida Paul Kagame usanzwe ari umukunzi w’umukino wa Basketball, avuga ko yishimira kuba ari umwe mu bari muri uru rugendo rwo kuzamura ibihangange bya Africa binyuze mu bikorwa binyuranye.
Ati “Yaba siporo, umuco, imyidagaduro n’ibindi byinshi, tubonamo inzira ifasha urubyiruko gukura ari ibihangange bakwiye kuba byo.”
Perezida Kagame yabwiye urubyiruko ko iyo bavuze ibihangange bya Africa ndetse n’iri serukiramuco rigiye kubera mu Rwanda, ari ibikorwa byo kubibutsa ko bazaba ibihangange ari uko babikoreye.
Ati “Bivuze ko hari akazi kenshi mugomba gukora kugira ngo mubyaza umusaruro amahirwe menshi mufite n’ayo mubona mu mugabane wacu.”
Umukuru w’Igihugu yavuze ko igikorwa nka Kiriya cy’iserukiramuco riri kubera mu Rwanda, ari ukwerekana ko Africa yifuza ko abana bayo bagera kuri ubwo buhangange babuharaniye.
Ati “Kandi nta kintu dushobora kugera tutagikoreye, tugomba kwizamurira ubushobozi ubwacu ubundi tugakora ibikenewe gukorwa by’umwahariko tugakoresha amahirwe duhawe nk’iri serukiramuco.”
Iri serukiramuco rizaba kugeza muri Kanama uyu mwaka, Perezida Kagame yavuze ko abaryitabiriye bazibonera ko u Rwanda ari igihugu cy’amahirwe, kikaba igihugu gishyize imbere gukora ibikebereye kandi bibereye umugabane wa Africa.
Perezida Kagame kandi yavuze hari igihe Abanyafurika bakagera aho bifuza kugera no ku byo bifuza kugeraho nk’uko bari mu rugendo rwo kubiharanira.
Iri serukiramuco rizitabirwa n’ibihugu 11 birimo n’u Rwanda ruzaryakira.
Jean Paul MUGABE
UMUSEKE.RW
",https://umuseke.rw/siporo-nimyidagaduro-bishobora-gucira-inzira-urubyiruko-rwa-africa-bakaba-ibihangange-p-kagame.html,Entertainment
"
         TourDuRwanda2020: Amakipe ahagarariye u Rwanda yakoze imyitozo ya nyuma          
      ","Mu gihe habura iminsi ine ngo Tour du Rwanda itangire, abakinnyi bahagarariye u Rwanda muri iri rushanwa bakoze imyitozo ya nyuma kuri uyu wa gatatu bava i Rubavu berekeza i Musanze.
Abakinnyi ba Team Rwanda bazaba bayobowe na Mugisha Samuel wegukanye Tour du Rwanda iheruka.
Andi makipe akinwamo n’Abanyarwanda ni SACA izaba iyobowe na Mugisha Moise ndetse na Benediction Ignite izaba iyobowe na Munyaneza Didier bakunda kwita “Mbape”.
Tour du Rwanda izitabirwa n’amakipe 16 azaturuka ku migabane yose y’Isi. Ikipe 13  muri ziriya, zirimo byibura umukinnyi umwe wegukanye isiganwa rimwe ry’amagare, ahantu runaka.
Team Rwanda ni yo izaba ifite abakinnyi benshi (4) bigeze kweguka isiganwa ry’amagare.
 
Inzira Tour du Rwanda izanyuramo:
Ku Cyumweru tariki ya 23 Gashyantare 2020-Kigali Arena-Kimironko 114,4km
Ku wa Mbere tariki ya 24 Gashyantare 2020-Kigali Mic- Huye 120, 5 km
Ku wa Kabiri tariki ya 25 Gashyantare 2020-Huye- Rusizi: 142,3KM
Ku wa Gatatu tariki ya 26 Gashyantare 2020-Rusizi- Rubavu: 206,3km
Ku wa Kane tariki ya 27 Gashyantare 2020-Rubavu-Musanze 84,7KM
Ku wa Gatanu tariki ya 28 Gashyantare 2020-Musanze-Muhanga 127.3km
Ku wa Gatandatu tariki ya 01 Werurwe 2020-Nyamirambo-Mur de Kigali 4.7 Km (Contre la montre individuelle)
Ku Cyumweru tariki ya 02 Werurwe 2020-Kigali Expo Ground-Rebero 89, 3 Km
Jean Paul MUGABE
UMUSEKE.RW
",https://umuseke.rw/tour-du-rwanda-2020-amakipe-ahagarariye-u-rwanda-yakoze-imyitozo-ya-nyuma.html,Entertainment
"
         FERWAFA yemereye Gicumbi FC kwakira imikino kuri Stade yayo          
      ","Ishyirahamwe ry’Umupira w’Amaguru mu Rwanda (FERWAFA) ryemereye ikipe ya Gicumbi FC kwakirira imikino kuri stade yayo yari imaze igihe iri gusanwa nyuma yo guhagarikwa kubera ko yari yarangiritse.
Ubuyobozi bwa Gicumbi FC bwari bwabwiye Umuseke ko imirimo yo gusana iriya Stade isa nk’iyarangiye ikaba imaze gutwara miliyoni 38 Frw.
Urayeneza John uyobora iyi kipe y’akarere ka Gicumbi, yari yabwiye Umuseke ko FERWAFA yagombaga kuza gusura iriya Stade ejo hashize tariki ya 18 Gashyantare 2020 ndetse koko akanama gashinzwe iby’ibibuga kagiyeyo.
Ibaruwa ya FERWAFA ivuga ko raporo yakozwe na kariya kanama kasuye kiriya kibuga, igaragaza ko kiriya kibuga cyujuje ibisabwa ku buryo noneho ubu cyakwakira imikino.
Iyi baruwa yashyizweho umukono n’Umunyamabanga Mukuru wa FERWAFA, Uwayezu Regis, igira iti “Tunejejwe no kubandikira iyi baruwa tugira ngo tubamenyeshe ko ikibuga cyanyu cyemejwe akaba ari cyo muzajya mwakiriraho imikino yanyu y’amarushanwa yateguwe na FERWAFA.”
Gicumbi FC yari imaze iminsi yakirira imikino yayo kuri Stade ya Mumena I Nyamirambo mu mujyi wa Kigali, abakunzi bayo ba hariya i Gicumbi bavugaga ko bakumbuye kuyireba kuko batabashaga kujya kuyishyigikira i Kigali ndetse ko biri mu byatumaga ikomeje kwitwara nabi.
UMUSEKE.RW
",https://umuseke.rw/ferwafa-yemereye-gicumbi-fc-kwakira-imikino-kuri-stade-yayo.html,Entertainment
"
         Stade Amahoro ishobora kwakira Finale ya CAF Champions League          
      ","Perezida w’Impuzamashyirahamwe y’Umupira w’Amaguru muri Afurika, Ahmad Ahmad; Visi Perezida wa CAF, Constant Omari n’Umunya-Cameroun, Samuel Eto’o bagiranye ibiganiro na Perezida Paul Kagame mu mpera z’icyumweru twasoje, amakuru avuga ko mu byo baganiriyeho harimo no kuba umukino wa nyuma wa CAF Champions League wazabera muri Sitade Amahoro.
Ku wa gatandatu tariki ya 15 Gashyantare, Ahmad Ahmad n’igihangange Samuel Eto’ basuye u Rwanda, bukeye ku cyumweru bari i Gabiro ubwo Perezida Paul Kagame yatangizaga Umwiherero w’Abayobozi Bakuru, ndetse nyuma yaje guhura na bo baraganira.
Aba bayobozi bagize umwanya wo gusura Stade Amahoro mu rwego rwo gusuzuma niba yujuje ibisabwa kugira ngo ibe yakwakira umukino wa nyuma wa CAF Champions League wa 2019/2020 uteganyijwe kuba muri Gicurasi uyu mwaka.
Ahmad Ahmad; Visi Perezida wa CAF, Constant Omari na Samuel Eto’o ikinyamakuru Africasports.net kivuga ko bimwe mu byo baganiriye na Paul Kagame harimo kuba u Rwanda rwazakira Finale ya CAF Champions League w’uyu mwaka.
Muri Nyakanga 2019 CAF yemeje impinduka mu buryo imikino ya nyuma ya CAF Champions League na CAF Confederation Cup yakinwagamo, muri uyu mwaka no mu izakurikira, umukino wa nyuma uzaba umwe aho kuba ibiri ubanza n’uwo kwishyura, kandi umubere ku kibuga cyatoranyijwe.
Mu mpinduka nshya byari byatangajwe ko ibihugu bya Misiri, Gabon, Sudani, Maroc na Afurika y’Epfo bifite amahirwe yo kwakira umukino wa nyuma wa Champions League.
Ikemezo cya nyuma ku mujyi uzakira uriya mukino cyagombaga gutangazwa ku wa 9 Gashyantare 2020.
Kugeza ubu iri rushanwa rigeze muri ¼, risigayemo amakipe ya Al Ahly (Misiri), Zamalek SC (Misiri), TP Mazembe (RDC), ES Tunis (Tunisie), Raja Casablanca (Maroc), Wyadad Casablanca (Maroc), Étoile du Sahel (Tunisie) na Mamelodi Sundwons (Afurika y’Epfo).
Tariki ya 28 Gashyantare 2020 nibwo hazakinwa imikino ibanza muri ¼ mu gihe umukino wa nyuma uteganyijwe tariki ya 29 Gicurasi 2020, ushobora kubera mu Rwanda nk’uko Africasports.net.
Umunyamabanga Mukuru wa FERWAFA, Uwayezu Regis yabwiye Umuseke ko ibyavuye mu biganiro bariya bayobozi ba CAF bagiranye n’abashinzwe umupira w’amaguru mu Rwanda bizatangazwa mu minsi iri imbere.
Jean Paul MUGABE
UMUSEKE.RW
",https://umuseke.rw/stade-amahoro-ishobora-kwakira-finale-ya-caf-champions-league.html,Entertainment
"
         Ubucuti mfitanye n’Amavubi ntibuzakora mu kibuga – McKinstry utoza Uganda          
      ","Umutoza wa Uganda Jonathan ‘Johnny” McKinstry wahoze atoza u Rwanda yatangaje ko yakiriye neza kujya mu itsinda rimwe n’u Rwanda, ngo ni ikipe azi kurusha izindi z’ibihugu bya Africa. Yavuze ko mu kibuga ubucuti asanganywe n’abakinnyi b’Amavubi nta cyo buzayafasha.
 
Tombola y’uko amakipe azahura mu mikino ya nyuma y’irushanwa ry’abakinnyi bakina imbere mu bihugu byabo (CHAN 2020) rizabera muri Cameroon muri Mata, Amavubi yisanze mu itsinda rikomeye cyane rya gatatu “C” hamwe na Morocco, Uganda na Togo.
McKinstry wahoze atoza u Rwanda ubu akaba ari umutoza wa Uganda Cranes yatangaje ko nta kipe y’igihugu azi neza nk’u Rwanda kandi afitanye umubano mwiza n’abakinnyi b’Amavubi.
Ati “Muri Africa nta kipe nzi neza kurusha u Rwanda. Abakinnyi benshi (baba abo mu ikipe nkuru cyangwa iya CHAN) ntabwo bankiniye ariko nijye wabahamagaye bwa mbere.”
Akomeza avuga ko hari umubano afitanye na bo, ariko iminota 90 y’umukino ngo izarangwa no guhangana.
Ati “Ndizera ko dufite icyo bisaba cyose kugira ngo tubone amanota yose, atari ku Rwanda gusa ahubwo no kuri Maroc.”
Johnny McKinstry ni we mutoza wagejeje Amavubi kure muri CHAN mu nshuro eshatu amaze kuyikina. Mu irushanwa ryari ryakiriwe n’u Rwanda mu 2016, yagejeje Amavubi muri ¼, asezererwa na Repubulika Iharanira Demokarasi ya Congo atsinzwe 2-1.
Umukino wa mbere u Rwanda ruzahura na Uganda kuri Stade de la Réunification, i Douala. Umukino wa kabiri Amavubi azakina na Morocco, usoza amatsinda u Rwanda ruzakina na Togo.
Amakipe abiri azaza mu myanya ya mbere ni yo azakomeza mu mikino ya 1/4.
Jean Paul MUGABE
UMUSEKE.RW
",https://umuseke.rw/ubucuti-mfitanye-namavubi-ntibuzakora-mu-kibuga-mckinstry-utoza-uganda.html,Entertainment
"
         CHAN2020: u Rwanda rwongeye gutombola Uganda mu itsinda C          
      ","Tombola y’amatsinda mu gikombe cya Africa gihuza abakinnyi bakina imbere mu bihugu (CHAN 2020) kizakinirwa muri Cameroun, u Rwanda ruri mu itsinda C kumwe na Uganda, Morocco na Togo.
Irushanwa rizatangira gukinwa guhera tariki ya 4-25 Mata 2020.
Tombola yabaye ku masaha y’umugoroba kuri uyu wa mbere tariki ya 17 Gashyantare 2020, mu Ngoro y’Imikino iri i Yaoundé muri Cameroun.
Yari iyobowe na Samson Adamu ushinzwe amarushanwa muri CAF, u Rwanda rukaba ruri mu itsinda C ririmo Uganda, Morocco na Togo.
Umukino ufungura irushanwa uzaba tariki ya 5 Mata uhuze Cameroon na Zimbabwe.
U Rwanda rwakiriye CHAN 2016, rugiye gukina iri rushanwa ku nshuro ya gatatu yikurikiranya ndetse n’iya kane muri rusange nyuma yo kwitabira CHAN 2011 yabereye muri Sudan.
Mu nshuro eshatu Amavubi amaze gukina iri rushanwa, inshuro imwe nibwo yarenze amatsinda, asezererwa na Repubulika Iharanira Demokarasi ya Congo ku bitego 2-1 muri ¼ cya CHAN 2016 yabereye mu Rwanda.
Mu kwitegura irushanwa ry’uyu mwaka, u Rwanda ruzakina imikino ibiri ya gicuti na Cameroun (tariki ya 24 Gashyantare) na Congo Brazzaville (tariki ya 28 Gashyantare).
Muri Mutarama Ikipe y’igihugu y’u Rwanda na bwo yatombe Uganda, Kenya na Mali mu zizahurira mu itsinda E mu gashikisha itike yo kujya mu gikombe k’Isi kizabera muri Qatar muri 2022.
Jean Paul MUGABE
UMUSEKE.RW
",https://umuseke.rw/chan2020-u-rwanda-rwongeye-gutombola-uganda-mu-itsinda-c.html,Entertainment
"
         TourDuRwanda2020: Batanu bagize Team Rwanda bamenyekanye n’imyenda bazakinana          
      ","Umuhango wabereye ku kicaro k’Ishyirahamwe ry’Umukino w’Amagare “FERWACY”, umutoza w’ikipe y’u Rwanda,  Magnell Sterling yerekanye abakinnyi 5 bazahagararira u Rwanda muri Tour du Rwanda ya 2020, ndetse bangaragaza imyambaro yabo.
 
Tour du Rwanda izaba ikinwa ku nshuro ya 12 kuva mu 2009, ubwo yabaga mpuzamahanga yemejwe n’impuzamashyirahamwe y’uyu mukino ku rwego rw’Isi (UCI), ndetse n’inshuro ya kabiri irushanwa rizakina riri ku rwego rwa 2.1.
Aba bakinnyi bagize Team Rwanda bayobowe na Mugisha Samuel, ni we Munyarwanda uheruka kwegukana Tour du Rwanda. Kuba yaratangiranye n’umutoza mu myitozo yitegura iri rushanwa kuva tariki ya 1 Ugushyingo 2019, ngo bizafasha uyu musore kuyobora bagenzi be neza.
Mu bandi bakinnyi bari muri Team Rwanda uyu mwaka, ni Gahemba Bernabe ni we ukiri muto kurusha abandi akaba ari n’ubwa mbere agiye gukina iri siganwa.
Harimo Uwizeye Jean Claude wegukanye umwanya wa kabiri muri Tour du Rwanda 2018, Nsengimana Jean Bosco watwaye iri siganwa muri 2015 na Areruya Joseph waritwaye muri 2017.
Staff Technique ya Team Rwanda:
Igizwe n’umutoza wa Team Rwanda, Magnell Sterling, Umukanishi Maniriho Eric na Ruvogera Obed umuganga.
Dore inzira za Tour du Rwanda 2020:
23 Gashyantare 2020: Kigali Arena-Kimironko: 114, 4 Km
24 Gashyantare 2020: Kigali-Huye: 120,5 Km
25 Gashyantare 2020: Huye-Rusizi: 142,0 Km
26 Gashyantare 2020: Rusizi-Rubavu: 206,3 Km
27 Gashyantare 2020: Rubavu-Musanze: 84,7 Km
28 Gashyantare 2020: Musanze-Muhanga:127,3 Km
29 Gashyantare 2020: Kigali-Kigali: 4,5 Km
1 Werurwe 2020: Kigali Expo Ground-Rebero: 89,3 Km
  
AMAFOTO@ KUBWAYO Adrien
Jean Paul MUGABE
UMUSEKE.RW
",https://umuseke.rw/tourdurwanda2020-batanu-bagize-team-rwanda-bamenyekanye-nimyenda-bazakinana.html,Entertainment
"
         Peace Cup: APR FC izahura na Kiyovu Sports, Rayon na Mukura muri 1/8          
      ","Amakipe yamaze kumenya uko azahura muri 1/8 k’irangiza mu gikombe cy’Amahoro, APR FC izakura na Kiyovu SC naho Rayon Sports ikine na Mukura VS.
Tombola ya 1/8 yabereye ku Kicaro k’Ishyirahamwe ry’Umupira w’Amagaru mu Rwanda (FERWAFA).
Igikombe cy’Amahoro ni irushanwa ngarukamwaka rigiye rikinwa ku nshuro ya 38, ryitabirwa n’amakipe akina ikiciro cya mbere ndetse n’icya kabiri cya Shampiyona y’u Rwanda.
Imikino ya 1/8  ibanza yari iteganyijwe kuba tariki 19 – 20 Gashyantare 2020, iyo kwishyura ikaba tariki  2 – 3 Werurwe 2020, ariko bihuriranye n’imikino ya gicuti y’ikipe y’Igihugu (Amavubi).
Biteganijwe ko iyi mikino y’igikombe cy’Amahoro izakomeza nyuma y’imikino ya gishuti y’Amavubi iteganijwe mu mpera za Gashyantare ndetse n’imikino ya CHAN izaba mu ntangiriro za Mata 2020.
Amatariki nyirizina azatangazwa mu gihe kiri imbere.
Umukino wo guhatanira umwanya wa gatatu, ndetse n’umukino wa nyuma w’Irushanwa ry’Igikombe cy’Amahoro, izakinwa tariki 13 Kamena 2020, hazaba hamenyekanye ikipe izahagararira u Rwanda muri Total CAF Confederation Cup.

Jean Paul MUGABE
UMUSEKE.RW
",https://umuseke.rw/peace-cup-apr-fc-izahura-na-kiyovu-sports-rayon-na-mukura-muri-1-8.html,Entertainment
"
         Gusana Stade ya Gicumbi bimaze gutwara miliyoni 38 Frw…Abafana bakumbuye kureba ruhago          
      ","Imirimo yo gusana Stade ya Gicumbi irarimbanyije ikaba imaze gutwara asaga miliyoni 38 Frw. Abakunzi b’umupira w’amaguru muri kariya karere by’umwihariko abakunda Gicumbi FC barasaba ko imikino igaruka kuko bakumbuye kubona amacenga y’ikipe yabo.
 
Iyi stade isanzwe ari iy’Ikipe ya Gicumbi FC y’akarere, yari imaze iminsi ikinira imikino yayo [yasuwemo] kuri stade ya Kigali i Nyamirambo nyuma y’uko FERWAFA ihagarikiye kiriya kibuga cyari cyarangiritse bikabije.
By’umwihariko ikibuga k’iriya kipe cyari cyarangiritse cyane kirimo ibinogo ndetse n’igisenge cy’ahari hasakaye cyaratwawe.
Ubuyobozi bwa Gicumbi FC bwahise butangira gusana iriya stade, ubu imirimo irarimbanyije ndetse ngo bizeye ko nihakorwa isuzuma bazahita bakomorerwa kwakira imikino kuko ibyo basabwe gukora bisa nk’ibyarangiye.
Umuyobozi wa Gicumbi FC, Urayeneza John avuga ko akanama kazakora igenzura kazajyayo ejo tariki ya 18 Gashyantare 2020.
Gusa igice cyari gisakaye, ubu ntibaragisakara ariko Urayeneza John amara impungenge abafana.
Ati “Nitumara kwemererwa kwakira amakipe inaha, mu gihe tuzajya dukina hazaba hari amahema ku buryo nta kibazo cyo kunyagirwa kizabaho, ndetse ikipe niyemererwa  gukinira inaha hari imbaraga bizayongerera cyane.”
Iyi stade yasanwe n’akarere, ngo kamaze gukoresha arenga miliyoni 38 Frw mu mirimo yo kuyisana.
Abakunzi b’umupira w’amaguru by’umwihariko b’ikipe ya Gicumbi FC bavuga ko bakumbuye kureba ikipe yabo kuko aho yakiniraga i Kigali itapfaga kubona abaza kuyishyigikira.
Egide Mutimucyeye ufana Gicumbi FC, avuga ko ubu batazi n’amakuru y’ikipe yabo gusa bakababaza n’uko ikomeje gutsindwa ariko ko biterwa no kuba itakibona abafana baza kuyishyigikira mu mikino yayo.
Ati  “Abenshi ntibazi n’abakinnyi ifite, ikina nta morari, nigaruka inaha bizatuma idasubira mu kiciro cya kabiri.”
Evence NGIRABATWARE
UMUSEKE.RW/GICUMBI
",https://umuseke.rw/gusana-stade-ya-gicumbi-bimaze-gutwara-miliyoni-38-frwabafana-bakumbuye-kureba-ruhago.html,Entertainment
"
         Sunrise ITSINZE Rayon Sports 2-0          
      ","Imikino ya shampiyona yo ku munsi wa 20 isize Rayon Sports itakaje amanota atutu nyuma yo gutsindwa na Sunrise 2-0, APR FC itsinda AS Muhanga 2-0.
Ni imikino y’umunsi wa 20 wa Shampiyona yakomezaga kuri Sitade ya Kigali Rayon Sports yari yakiriye Sunrise FC naho AS Muhanga yakinaga na APR FC I Muhanga.
Rayon Sports yagiye gukina uyu mukino isha amanota atatu ngo igabanye ikinyuranyo cy’amanota ari hagati yayo na APR iyoboye urutode rwa shampiyona.Umukino ubanza Sunrise yari yatsinze Rayon Sports 2-1.
Ku isaha ya saa Sacyenda (15H00’) imbere y’abakunzi ba Rayon Sports bari buzuye sitade ya Kigali umukino waje gutangire.
Ni umukino amakipe yose yatangiye asatirana ashaka kubona insinzi hakiri kare. Ku munota wa 14’Sunrise yabonye igitego cyatsinzwe na Niyibizi Vedaste nyuma y’umupira waturutse ku ruhande rw’ibumoso Wangi Pius arawusimbuka Vedaste ahita atsinda igitego cya mbere.
Ku munota wa 19’ Rayon Sports yashoboraga kubona igitego nyuma y’ikosa ryakorewe Drissa Dangnogo mu rubuga rw’amahina umusifuzi atanga Penali Rugwiro Herve ayiteye Nsabimana Jean de Dieu umunyezamu wa Sunrise umupira awukuramo.
Igice cya mbere cyarangiye Sunrise iri imbere 1-0. Mu gice cya kabiri Rayon Sports yagarutse isatira izamu rya Sunrise aho yabonye uburyo butatu mu minota 10’ ya mbere bwashoboraga kuvamo igitego.
Ku munota wa 60’ Rayon Sports yakoze impinduka ebyeri Sekamana Maxime na Ciza Hussein basimburwa na Ernest Sugira hamwe Mugisha Gilbert bakunda barafinda. Sunrise yakoze impinduka Ndatimana Robert asimbura Niyibizi Vedaste.
Ku munota wa 70’ Sunrise yabonye igitego cya kabiri cyatsinzwe na Babuwa Samson nyuma yo gucenga ba myugariro ba Rayon Sports atera ishoti mu izamu Kimenyi Yves afashe umupira uramucika uruhukira mu rucundura.
Iminota 90’ yarangiye umusifuzi yongeraho iminota itanu, umukino urangira Rayon Sports itsinzwe na Sunrise 2-0, uba umukino wa mbere Kilasa Alain atsinzwe kuva yatangira gutoza iyi kipe.
APR FC yatsinze AS Muhanga ibitego bibiri ku busa ishyiramo ikinyuranyo cy’Amanota 7 hagati yayo na Rayon Sports.
 Abakinnyi babanje mu kibuga ku mpande zombi:
Rayon Sports : Kimenyi Yves (GK.1), Iradukunda Eric Radou 14, Eric Rutanga Alba 3, Rugwiro Herve 4, Kayumba Soter 15, Ally Niyonzima 28, Mugheni Kakule Fabrice 27, Cyiza Hussein Mugabo 10, Sekamana Maxime 24, Drissa Dagnogo 18 na Bizimana Yannick 23.
Sunrise FC: Nsabimana Jean de Dieu Shaulin (GK30), Nzayisenga Jean d’Amour Mayor 22, Niyonshuti Gad Evra 3, Mushimiyimana Regis 4, Kyiza Ibrahim Ayubu 15, Uwambajima Leon Kawunga (C 6), Mugabo Emmy 11 , Babuwa Samson 17, Wangi Pius 19, Twagirimana Innocent Kavatari 8 naNiyibizi Vedaste 10.
Jean Paul MUGABE
UMUSEKE.RW
",https://umuseke.rw/sunrise-itsinze-rayon-sports-2-0.html,Entertainment
"
         Zamalek yegukanye ‘CAF Super Cup’ itsinze Espérance de Tunis          
      ","Zamalek yo mu Misiri yegukanye igikombe kiruta ibindi muri Afurika “CAF Super Cup” nyuma yo gutsinda Espérance Sportive de Tunis yo muri Tunisia ibitego 3-1 mu mukino wabereye kuri Stade Thani Bin Jassim muri Qatar.
Igikombe kiruta ibindi ‘CAF Super Cup’2020, gihuza ikipe yatwaye CAF Champions League (Espérance) ndetse n’iyatwaye CAF Confederation Cup (Zamalek SC) mu mwaka w’imikino ushize, CAF ikaba yarahisemo ko uyu mukino kubera muri  Qatar.
Zamalek yatangiye umukino neza kuko yafunguye amazamu hakiri kare ubwo ku munota wa kabiri Mohamed Abdel-Shafy yatsindaga igitego cya mbere, ku mupira wari uvuye kuri  Youssef Obama.
Iyi kipe yo mu bwami bwa Pharaoh yakomeje gukina neza, inahusha uburyo bwinshi bw’ibitego, ku munota wa 16 ndetse na 25 Moustafa Mohamed yashoboraga gutsinda  igitego cya kabiri ariko umupira uca hejuru y’izamu.
Mu gice cya kabiri, Espérance de Tunis yahinduye umukino ndetse ibona penaliti yinjijwe neza na Abdelraouf Bengiut nyuma y’uko ikoranabuhanga rya VAR rigaragaje ko El Wensh yakoze umupira ari mu rubuga rw’amahina.
Nyuma y’imino itatu, Zamalek yongeye kuyobora umukino itsindiwe igitego cya kabiri na Achraf Bencharki wanatsinze ikindi igitego cyashimangiye intsinzi y’Abanya-Misiri ku munota wa gatanu muri itandatu y’inyongera.
Gutsinda uyu mukino byatumye Zamalek SC yegukana Igikombe cya Super Cup ku nshuro ya kane mu gihe icyo yaherukaga yagitwaye mu 2003.
Zamalek yahawe igikombe inahabwa ibahasha irimo ibihumbi 200$ mu gihe Esperance de Tunis yahawe ibihumbi 150$.
Jean Paul MUGABE
UMUSEKE.RW
",https://umuseke.rw/zamalek-yegukanye-caf-super-cup-itsinze-esperance-de-tunis.html,Entertainment
"
         Samuel Eto’o na Perezida wa CAF, Ahmad Ahmad bari mu Rwanda          
      ","Samuel Eto’o Fils igihangnge mu mupira w’amaguru, haba muri Cameroun, muri Africa no ku Isi ari mu ruzinduko mu Rwanda, na Ahmad Ahmad Perezida w’Impuzamashyirahamwe y’umupira w’amaguru muri Africa (CAF).
Eto’o wahoze ari umukinnyi w’umupira w’Amaguru ku rwego mpuzamahanga, by’umwihariko akaba yarakinnye mu makipe akomeye i Burayi ari mu Rwanda na Ahmad bakazagirana ibiganiro n’abafite aho bahuriye n’Umupira w’Amaguru Rwanda kugira ngo u Rwanda ruzakire igikombe cya Africa cya 2026.
Ibiganiro n’abafite umupira mu nshingano bizaba kuri iki Cyumweru.
Twagerageje kuvugana n’umunyamabanga w’ishyirahamwe ry’umupira w’amaguru mu Rwanda, (FERWAFA) Uwayezu Regis atubwira ko ahuze.
Eto’o yakiniye Cameroun imikino 118 atsinda ibitego 56, yasoje umupira w’amaguru nk’umukinnyi mpuzamahanga mu ikipe ya Antalyaspor aho yanatozaga akina.
Samuel Eto’o Fils yakiniye FC Barcelona, Inter Milan, Anzhi Makhachkala, Chelsea, Everton, Sampdoria, Antalyaspor na Konyaspor.
Jean Paul MUGABE
UMUSEKE.RW
",https://umuseke.rw/samuel-etoo-na-perezida-wa-caf-ahmad-ahmad-bari-mu-rwanda.html,Entertainment
"
         Perezida Kagame yahuye na Mashami Vincent mbere yo kugirwa umutoza w’Amavubi          
      ","Umutoza w’ikipe y’Igihugu, Amavubi Mashami Vincent yavuze ko yabonanye na Perezida wa Repubulika y’u Rwanda Paul Kagame baganira ku iterambere ry’ikipe y’igihugu, avuga hari inama yabagiriye zizabafasha mu minsi iri mbere.
Amakuru yo kubonana hagati y’Umutoza Mashami Vincent na Perezida wa Repubulike yagiye hanze ubwo umutoza Mashami yari hafi guhabwa akazi ko gutoza Amavubi.
Bamwe baje gutangaza ko kiri no mu byatumye ahabwa akazi mu gihe ubuyobozi bwa FERWAFA bwatangazaga ko ubushobozi bwe butamwemerera gukomeza gutoza Amavubi.
Mu kiganiro n’itangazamakuru kuri uyu wa gatanu tariki 14 Gashyantare,  Mashami Vincent yavuze ko ari iby’agaciro kuganira n’Umukuru w’Igihugu ku iterembere ry’umupira w’amaguru mu Rwanda.
Ati “Nibyo koko nabonanye n’Umukuru w’Igihugu. Ni ishema, ni iby’agaciro kandi namushimira byimazeyo ko yaduhaye umwanya wo kubonana na we, ibyo twavuganye si ngombwa ko nabivugira hano.”
Umutoza Mashami avuga ko we na Perezida Paul Kagame “bagize ibiganiro byiza kandi byubaka.”
Ati “Hari inama yaduhaye, hari amasomo yaduhaye, hari inyunganizi kandi umuntu yabimushimira cyane kuko Perezida wa Repubulika arakurikirana, ndakeka ko nta kintu na kimwe atazi. Ni cyo kintu umuntu yakwishimira.”
Mashami Vincent yasinye amazereno y’umwaka umwe yo gutoza Amavubi, ahabwa inshingano zo kurenza Amavubi amatsinda mu mikino ya CHAN 2020, izatangira muri Mata 2020 ndetse no gufasha Amavubi kwitwara neza mu mikino yo gushaka itike y’Igikombe k’Isi.
Kwirukana Umutoza Mashami Vincent ngo kuko hari imikino yatsinzwe irimo uwa Cameroon yatsinzwemo i Kigali 1-0, ntabwo byavugwagaho rumwe mu bakurikirana umupira w’amaguru, kuko benshi babona ko n’undi wamusimbura nta gitangaza kirenze ibyo yakoze yazana mu ikipe y’Amavubi.
Mu kiraka cy’amezi atatu yari yahawe, yabashije kugeza u Rwanda mu mikino ya CHAN 2020 izabera muri Cameroon.
FERWAFA yahaye umutoza Mashami Vincent amasezerano yo gutoza Amavubi umwaka umwe.
Jean Paul MUGABE
UMUSEKE.RW
",https://umuseke.rw/perezida-kagame-yahuye-na-mashami-vincent-mbere-yo-kugirwa-umutoza-wamavubi.html,Entertainment
"
         FERWAFA ku bihano yafatiye Rayon iciye inkoni izamba          
      ","Imyanzuro ya Komite y’ubujurire ku kibazo cya Rayon Sports n’Ishyirahamwe ry’Umupira w’Amaguru mu Rwanda (FERWAFA) ku bihano ryayifatiye kubera kutitabira irushanwa ry’Ubutwari bikaza guteza impaka, imaze gutangazwa igaragagaramo guca inkoni izamba kuri bimwe muri byo.
Ibihano byafashwe ubwo Rayon Sports yangaga kwitabira irushanwa ry’Igikombe cy’Ubutwari2020, ku mpamvu zitavuzweho rumwe n’ubwo yo yasobanuraga ko ibyo yasabye abategura irushanwa bitahawe agaciro.
Komite y’Ubujurire igizwe n’abantu bane yemeje ibihano bishya bikuraho ibyo FERWAFA yari yafashe, yagumishijeho ihazabu ya Frw 300 000, ndetse no kudategura imikino ya gicuti mu kwezi kumwe.
Ibihano bya mbere byavugaga ko FERWAFA ishingiye ku ngingo ya 12 itegeka amakipe yose kwitabira amarushanwa yateguwe na yo uko yakabaye isanze,  ‘ari ngombwa guhanisha Rayon Sports kutitabira igikombe cy’Ubutwari cya 2021, kwishyura amafaranga y’u Rwanda ibihumbi 300 ndetse no kudakina umukino wa gicuti haba imbere mu gihugu ndetse no hanze yacyo mu gihe cy’amezi 12.’ 
Umuvugizi wa Rayon Sports, Jean Paul Nkurunziza, yabwiye Umuseke ko ikemezo cy’akanama k’ubujurire kakuyeho ibihano byfatiwe Rayon Sports ku kigero cya 95%, ngo ikipe yabibonye kandi amategeko yayirengeye.
Imyanzuro yafashwe kuri uyu wa 14 Gashyantare ivuga ko ibirimo byubahirizwa kuva aho ikipe ya Rayon Sports ibonera imyanzuro.
UMUSEKE.RW
",https://umuseke.rw/ferwafa-ku-bihano-yafatiye-rayon-iciye-inkoni-izamba.html,Entertainment
"
         Sugira yagarutse, Kilasa ni we mutoza w’Amavubi wungirije Mashami          
      ","Kuri uyu wa Gatanu nibwo hatangajwe abatoza b’Ikipe y’Igihugu ‘Amavubi’, batangira akazi mu minsi mike iri imbere ubwo u Rwanda ruzaba rukina imikino ibiri ya gicuti uwa Cameroun ndetse na Congo Brazzaville, Sugira Erneste yagarutse mu ikipe, naho Mashami azungirizwa na Alain Kilasa.
Kuri uyu wa Gatanu mu kiganiro n’Abanyamakuru ku kicaro k’Ishyirahamwe ry’Umupira w’Amaguru mu Rwanda (FERWAFA), Umutoza Mukuru w’Amavubi, Mashami Vincent yashimye abamugiriye ikizere.
Ati: ”Ndashima Imana, kandi ndashimira ubuyozi bwa Minisiteri ya Siporo na FERWAFA bangiriye ikizere.”
Mashami Vincent yemezwa nk’umutoza mukuru w’Amavubi, Kilasa Alain umutoza w’agatenyo wa Rayon Sports na Habimana Sosthène na bo bemejwe nk’abungiriza be, bazakorana na Niyitunze Jean Paul nk’uwongerera ingufu abakinnyi mu gihe umutoza w’abanyezamu ari Higiro Thomas.
Ikipe y’Igihugu izitabira imikino mpuzamahanga Nyafurika ihuza abakinnyi bakina imbere mu bihugu byabo (CHAN 2020) izabera muri Cameroun kuva tariki ya 4 -25 Mata 2020.
Amavubi y’abakina imbere afite imikino ibiri ya gicuti, uwa mbere na Cameroun i Yaoundé tariki ya 24 Gashyantare mu gihe undi uzakinirwa i Kigali tariki ya 28 Gashyantare 2020 bakina na Congo Brazzaville.
 
Abakinnyi 28 bahamagawe mu Mavubi:
Abanyezamu: Kimenyi Yves, Ndayishimiye Eric Bakame na Olivier Kwizera na Gahungu Habarurema
Ba myugariro: Manzi Thierry, Mutsinzi Ange, Aimable Nsabimana, Herve Rugwiro, Iradukunda Eric, Ombolenga Fitina, Eric Rutanga na Emmanuel Imanishimwe.
Abakina hagati: Nsabimana Eric, Ngendahimana Eric, Amran Nshimiyimana, Ally Niyonzima, Bukuru Christopher, Niyonzima Olivier Sefu, Manishimwe Djabel, Twizerimana Martin Fabrice na Dominique Savio Nshuti.
Ba Rutahizamu: Byiringiro Lague, Sugira Ernest, Danny Usengimana, Bertrand Iradukunda, Bizimana Yannick, Iyabivuze Ossee na Mico Justin.
Abatoza b’Amavubi: Mashami Vincent, Kilasa Alain, Habimana Sosthene naThomas Higiro.
Jean Paul MUGABE
UMUSEKE.RW
",https://umuseke.rw/sugira-yagarutse-kilasa-ni-we-mutoza-wamavubi-wungirije-mashami.html,Entertainment
"
         APR FC yujuje imyanya ya Komite z’abafana, uw’Umuvugizi wa Emile ntibawutoreye          
      ","Nyuma y’uko ubuyozi bwa APR FC butoye komite nshya y’abafana umwanya w’Umuvugizi w’abafana warimo Emile Kalinda uherutse guhagarikwa igihe kitazwi kubera amagambo mabi yavuze kuri Rayon Sports, ntiwashyizwemo umusimbura ashobora kuwugarukamo.
Ku Cyumweru tariki 26 Mutarama 2020, APR FC yahagaritse igihe kitazwi uwari Umuvugizi w’abafana Emile Kalinda, azira ubutumwa bwagiye hanze ku mbuga nkoranyambaga burimo “amagambo y’urwango mu Banyarwanda”.
Nyuma y’uko APR ihagaritse Emile Kalinda batangaje ko mu minsi mike bazereka abafana umusimbura we.
Ku wa kane tariki ya 13 Gashyantare 2020, ubuyobozi bw’abafana ba APR FC buyobowe na Rtd. Col. Kabagambe Geoffrey, bwakoze ivugurura mu buyobozi ndetse banuzuza imyanya itari ifite abayiyobora, uw’Umuvugizi w’abafana ntibawutoreye.
Umuhuzabikorwa w’abafana ba APR FC, RTD Col. Kabagambe yavuze ko bashyizeho Komite nshya kugira ngo buzuze imyanya itari ifite abayirimo.
Ati “Twakoze ivugurura mu buyobozi bw’abafana ndetse tunaboneraho kuzuza imyanya yari isanzwe iriho idafite abayiyobora, haba ku rwego rw’igihugu no ku rwego rw’Umujyi wa Kigali.”
Emile Kalinda agarutse ku mwanya w’ubuvugizi bw’abafana yaba ari inshuro ya kabiri, yigeze guhagarikwa azira amagambo muri Gicurasi 2017 yavuze ko APR FC itazemera gukomera amashyi Rayon Sports yari yatwaye Shampiyona uwo mwaka, nabwo yaje kongera gusubira mu mwanya we.
Ubundi yahagaritswe ni muri uyu mwaka wa 2020 ubwo yandikiranaga n’umuntu, agatuka abafana ba Rayon Sports, ndetse benshi bakabona ko imvugo ze zirimo amagambo ‘atanya Abanyarwanda”.
 
Komite shya y’Abafana ba APR FC:
Umuhuzabikorwa: RTD Col. Kabagambe
Umuhuzabikorwa wungirije: RTD Col. Ruzibiza
Ubukangurambaga no gukurikirana ibikorwa by’abafana: Songambere François
Umunyamabanga: Kirezi Nana Ozil
Ushinzwe imyitwarire y’abafana: Mariya Gahigi

Jean Paul MUGABE
UMUSEKE.RW
",https://umuseke.rw/apr-fc-yujuje-imyanya-ya-komite-zabafana-uwumuvugizi-wa-emile-ntibawutoreye.html,Entertainment
"
         Mugheni Fabrice yatowe nk’umukinnyi mwiza w’ukwezi muri Rayon Sports          
      ","Itsinda ry’abafana ba Rayon Sports rya Match Generation ku bafanye n’umufatanyabikorwa w’ikipe, ari we uruganda rwa Skol bahembye Mugheni Fabrice nk’umukinnyi mwiza w’ukwezi kwa Mutarama 2020.
Mugheni Fabrice ukina hagati mu kibuga muri Rayon Sports yahataniraga iki gihembo na rutahizamu Bizimana Yannick wagihawe inshuro ebyiri zikurikirana.
Nyuma yo gutwara igikombe cy’uwahizi abandi, Mugheni Fabrice yashimiye cyane abafana ba Rayon Sports basanze akwiye igihembo na bagenzi be bamufashije kubigeraho.
Ati ”Mbere na mbere ndashimira Imana, ndashimira abafana mwakoze cyane. Ndashimira kandi n’abakinnyi bagenzi bange bamfashije, kuko ntabwo nkora ndi umwe, dukora nk’ikipe. Mwarakoze cyane.”
Igihembo ngarukakwezi gitangwa n’abakunzi ba Rayon Sports gifite agaciro k’amafaranga ari hagati y’ibihumbi 100Frw n’ibihumbi 200Frw.
Ni igikorwa kiba buri kwezi mu rwego rwo gutera ingabo mu bitugu abakinnyi ba Rayon Sports bitwaye neza, hashishikarizwa n’abandi gukomeza kwitwara neza, ngo biha amahirwe ikipe kwitwara neza.
Jean Paul MUGABE
UMUSEKE.RW
",https://umuseke.rw/mugheni-fabrice-yatowe-nkumukinnyi-mwiza-wukwezi-muri-rayon-sports.html,Entertainment
"
         Byusa Wilson utoza Intare FC yemeza ko Sugira Ernest akenewe mu Ikipe y’Amavubi          
      ","Umutoza w’Intare FC Byusa Wilson uzwi nka Rudifu, yemeza ko Rutahizamu Sugira Erneste akenewe mu Ikipe y’Igihugu Amavubi izakina CHAN2020 igihe yakomeza kwitwara neza.
Sugira Erneste yatsinze igitego kimwe muri bibiri Rayon Sports yatsinze Intare FC iyisezerera mu gikombe cy’Amahoro.
Nyuma y’uyu mukino umutoza w’Intare FC, Byusa Wilson bakunda kwita Rudifu yavuze ko Sugira ari umukinnyi mwiza wagira icyo afasha Amavubi n’ubwo atagize igihe kinini cyo kumutoza.
Ati: “Sugira ni umukinnyi ufite ubwenge, wenda sinakubwira ngo muri APR FC yari ameze gutya, muri Rayon Sports ameze gute, jyewe nabonye bamunzanira mutoza amezi abiri gusa. Ariko arimo kuzamuka cyane, kandi nta ba Rutahizamu benshi dufite.
Nakomeza kuzamuka gutya ashobora gufasha ikipe y’iguhugu, jyewe nahitamo ko akomeza gutya, CHAN isanze ameze neza twaba dufite ba Rutahizamu nka babiri batatu bameze neza kandi arakenewe.”
Sugira Ernest ni umwe muri barutahizamu Amavubi agenderaho, yakomeje gufasha iyi kipe kwitwara neza mu mikino mpuzamahanga iheruka gukina.
Sugira yafashije u Rwanda  kubona  insinzi  enye mu marushanwa atandukanye  yikurikiranya aho mu gushaka itike y’igikombe k’Isi 2022 u  Rwanda rwasezereye Seychelles ku giteranyo k’ibitego 10-0 mu mikino mikino ibiri.
Yafashije u Rwanda kubona itike ya CHAN ku bitego bibiri yatsinze, kimwe cyo hanze muri Ethiopia ikindi mu Rwanda, ndetse mbere yaho yari yafashije u Rwanda gutsinda RD.Congo ibitego 3-2 mu mukino wa gicuti.
Jean Paul MUGABE
UMUSEKE.RW
",https://umuseke.rw/byusa-wilson-utoza-intare-fc-yemeza-ko-sugira-ernest-akenewe-mu-ikipe-yamavubi.html,Entertainment
"
         ICY’AMAHORO: Rayon yasezereye Intare Sugira yongera gutsinda…Na APR yatsinze          
      ","Imikino y’igikombe cy’Amahoro yo kwishyura, Rayon Sports yatsinze Intare FC, Mukura Itsinda 3-2 Bugesera FC naho APR FC itsinda Etoile de l’EST 1-0.
Imikino ya nyuma itanu yo kwishyura yakinwaga kugira ngo hamenyekane ikipe zigera muri 1/8 zizahatanira igikombe.
Kuri stade ya Kicukiro, Rayon Sports yatsinze 2-0 Intare FC, umukino ubanza Rayon Sports yari yatsinze Intare 4-0, yagiye gukina uyu mukino yizeye ko yakomeje.
Rayon Sports yabonye igitego kihuse ku munota wa karindwi cyatsinzwe na Sugira Ernest utsinze igitego cya kabiri kuva yagera muri iyi kipe yatijwemo na mukeba wayo APR FC.
Ku munota wa 45’ Rayon Sports yabonye igitego cya kabiri cyatsinzwe na iragire Said. Igice cya mbere cyarangiye Rayon Sports iri imbere n’ibitego 2-0 ari na byo byabonetse muri uyu mukino.
Mu gice cya kabiri abakinnyi ba Intare FC bagarutse bakina neza bashaka kwishyura ibitego kugira ngo barebe ko ikipe yabo yazazamuka nk’iyatsinzwe neza kuko hagomba kuzamuka amakipe ane yatsinzwe neza.
Umukino warangiye Rayon Sports isezereye Intare FC Iyitsinze 6-0 mu mikino ibiri.
Mu yindi mikino, i Ngoma APR FC yatsinze Etoile de l’EST 1-0 cyatsinzwe na Nshimiyimana Yunusu mu gihe Mukura yatsinze 3-2 Bugesera FC.
Uko indi mikino yarangiye
Marines FC 3-0 Gorilla
Intare FC 0-2 Rayon Sports
Gicumbi FC 2-0 Rwamagana FC
Police FC 1-0 Musanze FC
Jean Paul MUGABE
UMUSEKE.RW
",https://umuseke.rw/icyamahoro-rayon-yasezereye-intare-sugira-yongera-gutsinda-na-apr-yatsinze.html,Entertainment
"
         Ruhango yatangiye irushanwa ryo gushaka abazajya mu ikipe y’akarere y’amagare          
      ","Kuri uyu wa Gatatu taliki ya 12 Gashyantare 2020 hatangijwe amarushanwa agamije gushaka urubyiruko rufite impano mu mukino w’amagare kugira ngo binjire mu ikipe y’akarere igiye gutangizwa.
Ubuyobozi bw’Akarere ka Ruhango buvuga ko nta kipe bwagiraga y’umukino w’amagare ibyo buvuga ko byagiraga ingaruka ku rubyiruko rufite impano yo gusiganwa ku magare ariko rutigeze rwitoza kugira ngo harebwe abashobora gufashwa kuzamura iyo mpano bafite.
Uyu munsi haje urubyiruko 48 rwakoze amarushanwa yo gusiganwa ku magare baturutse ku biro by’Umurenge wa Ruhango basorezwa mu Mujyi wa Ruhango rwagati.
Hakizimana Aimable wo mu Murenge wa Bweramana witabiriye iryo Jonjora, avuga aya marushanwa akwiye guhoraho kugira ngo n’urundi rubyiruko rubashe kubona amahirwe yo kugaragaza impano yarwo.
Yagize ati «Ku buryo natwe twaserukira u Rwanda ku rwego mpuzamahanga.»
Umuyobozi wungirije ushinzwe amarushanwa n’amahugurwa mu ishyirahamwe ry’umukino w’amagare mu Rwanda (FERWACY), Nkuranga Alphonse avuga ko  kuba Akarere ka Ruhango katangije irushanwa ry’amagare ari igikorwa bakiriye neza, akavuga ko bagiye kubaha amagare yabugenwe bazajya bakoresha kugira ngo babe inzobere muri uyu mukino.
Ati «Muri FERWACY dufite gahunda y’uko duhereye hasi tuba dufite abakinnyi guhera ku myaka yo mike, kuba rero Ruhango yatangije iri siganwa ry’amagare bahereye ku rubyiruko ruri hagati y’imyaka 16 na 18 y’amavuko ni igikorwa cy’ingenzi dushima kandi tuzatera inkunga.»
Umuyobozi w’Akarere ka Ruhango, Habarurema Valens avuga ko aka karere kagomba guhagararira intara y’Amayepfo mu mukino w’amagare.
Yagize ati «Twifuza ko mu Ntara y’Amajyepfo Akarere ka Ruhango kagira umwihariko mu isiganwa ry’amagare, uyu munsi twifuzaga kumenya ko babishoboye tugiye kubashakira amagare ya Siporo.»
Urubyiruko 10 rwabashije gutsinda, bakaba bahembwe Amagare, Televiziyo, na Radio, mu gihe babiri ba mbere bemerewe kwiga amashuri y’imyuga n’ubumenyingiro ku buntu.
Aba babiri kandi FERWACY yabemereye ko izabajyana  kwihugurira i Musanze mu kigo abakinnyi b’ikipe y’Igihugu y’amagare basanzwe bahugurirwamo.
MUHIZI ELISEE
UMUSEKE.RW/Ruhango
",https://umuseke.rw/ruhango-yatangiye-irushanwa-ryo-gushaka-abazajya-mu-ikipe-yakarere-yamagare.html,Entertainment
"
         Kiyovu isigaranye amahirwe yo kuzamuka mu zatsinzwe bike mu Gikombe cy’Amahoro          
      ","Imikino y’Igikombe cy’Amahoro yo kwishyura yatangiye, kuri Stade ya Kigali, AS Kigali yatsinze Kiyovu SC 1-0, bisa n’aho amahirwe yo gukomeza mu irushanwa kuri Kiyovu Sports asigaye mu kuzamuka nk’ikipe yatsinzwe bike, irategereza hamenyekane uko izindi zizitwara.
Ni umukino watangiye ku isaha ya saa 15h00, umukino watangiye amakipe yombi asatirana, gutsinda igitego bikanga.
Ku munota wa 26’ Kiyovu Sports yashoboraga kubona igitego nyuma y’ishoti rikomeye ryatewe na Saba Robert umunyezamu wa AS Kigali, Bate Shamilu umupira awushyira muri koroneli bayite arawufata.
Iminota 45’ yarangiye umusifuzi yongeraho iminota ibiri ku munota wa 46’ Arotamal Alex yacenze ba myugariro ba Kiyovu SC, Munezero Fiston amutegera mu rubuga rw’umunyezamu umusifuzi ahita atanga penaliti.
Nsabimana Eric bakunda kwita Zidani umupira yawuteye neza atsinda igitego cya AS Kigali, biba 1-0.
Mu gice cya kabiri AS Kigali yakoze impinduka Kayitaba Bosco asimbura Sudi Abdullah naho Saba Robert nyuma yo kuvikana akajyanwa kwa muganga yasimbuwe na Nizeyima Jean Claude bakunda kwita Rutsiro.
Ku munota wa 71’ Bishira Latif yakoze umupira n’intoki mu rubuga rw’umuzamu umusifuzi avuga ko nta penaliti ihari, ikemezo cyakiriwe nabi n’abafana ba Kiyovu SC bari kuri Stade ya Kigali.
Ku munota wa 76’ Kiyovu yashoboraga kubona igitego cyo kwishyura nyuma y’umupira ba rutahizamu bayo bateye umunyezamu wa AS Kigali asohoka nabi ntiyawufata, Benedata Janvier awugarurira ku murongo.
Ku munota wa 80’ AS Kigali yakoze izindi mpinduka, Ntamuhanga Tumaini asimbura Arotamal Alex. Iminota ya nyuma AS Kigali yakinnye yugarira izamu ngo itishyurwa igitego yatsinze.
Iminota 90’ yarangiye umusifuzi wa kane Uwikunda Samuel yongeraho iminota itandatu, irangira AS Kigali itsinze Kiyovu SC mu Gikombe cy’Amahoro 1-0 gishobora gusezerera Kiyovu SC.
 
Abakinnyi 11 aya makipe yombi yakoresheje:
KIYOVU SC Xl: Nzeyirwanda Djihad , Serumogo Ally, Mutangana Derrick, Munezero Fiston, Mbonyingabo Regis, Tuyishime Benjamin , Hamidou, Twizeyimana Martin Fabrice, Armel Ghislain na Saba Robert.
AS Kigali Xl: Bate Shamilu, Rusheshangoga Michel, Ishimwe Christian, Bishira Latif, Rurangwa Moss, Kalisa Rashid, Nsabimana Eric Zidane, Ndekwe Felix, Arotamal Alex, Sudi Abdullah na Benedata Janvier.

 
   
Jean Paul MUGABE
UMUSEKE.RW
",https://umuseke.rw/kiyovu-isigaranye-amahirwe-yo-kuzamuka-mu-zatsinzwe-bike-mu-gikombe-cyamahoro.html,Entertainment
"
         Rayon yajuririye ibihano yahawe na FERWAFA          
      ","Ubuyobozi bw’ikipe ya Rayon Sports buratangaza ko bwajuririye ibihano iyi kipe iherutse guhabwa n’Ishyirahamwe ry’umupira w’Amaguru mu Rwanda (FERWAFA).
Rayon Sport yikuye mu mikino ngarukamwaka y’igikombe cyitiriwe Ubutwari, isimbuzwa Kiyovu Sports.
Ibi byatumye FERWAFA ihanisha Rayon Sports kutazakina iki gikombe muri 2021, gutanga amande y’ibihumbi 300Frw no kudakina umukino uwo ari wo wose wa gicuti muri uyu mwaka.
Umuvugizi wa Rayon Sports, Jean Paul Nkurunziza aganira n’Umuseke yavuze ko bamaze gutanga ubujurire bwabo muri FERWAFA.
Ati « Twamaze kujurira ibyemeze twari twarafatiwe, igisigaye ni inzego zibishinzwe zigiye gusuzuma ikibazo cyacu. »
Umunyamabanga Mukuru wa FERWAFA, Uwayezu Francois Régis yemereye Umuseke ko iri shyirahamwe ryamaze kwakira ubu bujurire.
Ati «Igisigaye  tugiye kubishyikiriza komisiyo ishinzwe ubujurire muri FERWAFA kugira ngo barebe niba hari uko basesengura bityo ko imyanzuro izajya hanze mu minsi mike. »
Rayon Sports iri ku mwanya wa kabiri muri Shampiyona n’amanota 41, irarushwa amanota ane na mukeba wayo APR FC ya mbere.
Rayon iri kwitegura umukino wo kwishyura mu ijonjora ry’ibanze ry’Igikombe cy’Amahoro mu mukino izakirwamo na Intare FC ku wa Gatatu. Umukino ubanza w’iri rushanwa, warangiye iyi kipe yambara ubururu n’umweru itsinze ibitego 4-0.
Jean Paul MUGABE
UMUSEKE.RW
",https://umuseke.rw/rayon-yajuririye-ibihano-yahawe-na-ferwafa.html,Entertainment
"
         Perezida Kagame akomeye kuri Arsenal ihagaze nabi mu Bwongereza          
      ","Perezida Paul Kagame umukunzi wa Arsenal yo mu Bwongereza, asanga hari igikwiye guhinduka muri yo kugira ngo ibe yakongera kuba mu makipe ahatanira ibikombe.
Mu kiganiro Perezida Kagame yagiranye n’Ikinyamakuru New African Magazine, yabajijwe ku myitwarire n’umusaruro wa Arsenal FC muri iyi minsi. Ahamya ko iyi kipe yakundaga guhatanira umwanya wa mbere cyangwa uwa kabiri, ubu abona ko atari ko bimeze.
Ati “Arsenal yakundaga kuba ihataniye umwanya wa mbere cyangwa uwa kabiri muri Shampiyona, nyuma kuboneka mu makipe ane ya mbere bitangira kuba ikibazo. Ubu irwanira kuguma mu makipe 10 ya mbere. Hari ikigomba guhinduka.”
Abajijwe niba agikunda Arsenal nyuma yo gusubira inyuma, yagize ati “Ndacyakunda Arsenal. Ifite umwihariko w’umukino mwiza, ariko ntabwo bigomba kurangira ari ugukina byo gukina gusa, ahubwo ikine igamije gutsinda.”
Perezida Kagame avuga ko ibyo abona byahinduka abibona nk’umufana, akaba adafite icyo yakora ngo bihunduke.
Ati “Ikibabaje ni uko ndi umufana kandi nta kintu nabikoraho. Icyo nshobora gukora ni ugukomeza kuyireba kuri Televiziyo nkababazwa n’uko yatsinzwe, nkishima mu gihe yatsinze. Rimwe uba wumva wakubita ibipfunsi televiziyo iyo ubonye hari amakosa bari gukora. Gusa urakomeza ukayiba inyuma.”
Abajijwe niba amafaranga u Rwanda rwashoye muri Visit Rwanda mu bufatanye bagiranye n’iriya kipe yari ngombwa, Perezida Kagame yemeje ko gukorana na yo ari uko iri mu zikunzwe ku Isi ndetse byazamuye umubare w’abakerarugendo baza mu gihugu.
Ati “Abantu banenga bagira amahirwe menshi kuko ntabwo baba bafite ibyo babazwa. Ndabibazwa, amafaranga twashoye muri Arsenal yatanze umusaruro mwiza. Kuri ubu dufite umubare w’abakerarungo wiyongereye. Ndatekereza ko dushobora kuba twarinjije atari munsi y’inshuro eshanu kuruta ayo twatanze.”
U Rwanda rwasinyanye amasezereno yo kwamamaza ibyiza nyaburanga bigize igihugu n’amakipe akomeye i Burayi, Paris St. Germain yo mu Bufaransa na Arsenal yo mu Bwongereza.
Arsenal ifanwa na Perezida w’u Rwanda, Paul Kagame na benshi mu Banyarwanda iri  ku mwanya wa 10 muri shampiyona y’ikiciro cya mbere mu Bwongereza, ifite amanota 31 mu mikino 25 imaze gukina, irushwa na Liverpool ya mbere amanota 42.
Jean Paul MUGABE
UMUSEKE.RW
",https://umuseke.rw/perezida-kagame-akomeye-kuri-arsenal-ihagaze-nabi-mu-bwongereza.html,Entertainment
"
         Ally Niyonzima ku mukino wa mbere muri Rayon batsinze, ati “gutwara igikombe birashoboka”          
      ","Kuri iki Cyumweru tariki ya 9 Gashyantare 2020, Rayon Sports yatsinze Bugesera FC  1-0, umukino wa mbere Ally Niyonzima yakiniyemo Rayon Sports kuva yasinya amasezerano yo kuyikinira.
Ally Niyonzima yinjiye mu kibuga ku munota wa 36’ asimbuye Umunya-Mali Omar Sidibe wavunitse afasha Rayon Sports kubona amanota atatu.
Uyu mukinnyi yashimiye umutoza wamugiriye ikizere akamuha umwanya wo gukina kandi ataramara iminsi myinshi akorana imyitozo na bagenzi be muri Rayon Sports.
Ati: “Nishimiye kuba dutsinze umukino wa mbere nkinnye muri Rayon Sports, birimo kugenda neza ndimo kumenyerana n’abandi. Natinze kuza ndetse nkora imyitozo mike kurusha abandi, ariko umutoza yangiriye ikizere anshyira mu kibuga, biranshimishije cyane.”
Avuga ko Rayon Sports izatwara igikombe, ndetse yabyijeje abafana.
Ati “Birashoboka cyane ko Rayon Sports twatwara igikombe uyu mwaka, umwaka ushize baragitwaye kandi twabarushaga (APR FC) amanota 12 badutwara igikombe, rero n’uyu mwaka birashoboka, none byaba akarusho tugitwaye ndi muri iyi kipe.”
Ally Niyonzima yaje mu Rwanda avuye muri Académie Tchité yo mu Burundi, akinira Mukura Victory Sports mu 2015.
Ku wa 30 Kanama 2017 ni bwo Niyonzima Ally yasinyiye AS Kigali amasezerano y’imyaka ibiri, avuye muri Mukura Victory Sports, atanzweho miliyoni 10 Frw mbere y’uko ayivamo mu ntangiriro za 2019.
Yaguzwe na APR FC muri Gashyantare 2019 avuye muri AS Kigali ku masezerano y’amezi atandatu, ayivamo muri Kanama, 2019 ajya muri Oman aho yaje kuva aza muri Rayon Sports asinyira amezi atandatu.
Jean Paul MUGABE
UMUSEKE.RW
",https://umuseke.rw/ally-niyonzima-ku-mukino-wa-mbere-muri-rayon-batsinze-ati-gutwara-igikombe-birashoboka.html,Entertainment
"
         APR ikiyoboye itsinze Marines 3-0, Rayon yisubiza uwa kabiri itsinze 1-0 Bugesera          
      ","Imikino yo ku munsi wa 19 wa shampiyona y’u Rwanda, kuri stade ya Kigali i Nyamirambo APR FC yatsinze 3-0 Marines FC, iyi kipe y’ingabo z’u Rwanda ikomeza kuyobora urutonde mu gihe mukeba wayo, Rayon Sports i Bugegeza yatsinze Bugesera FC 1-0 yisubiza umwanya wa kabiri.
Rayon Sports yakinnye uyu mukino iri ku mwanya wa gatatu wa shampiyona irushwa na APR FC ya mbere amanota ane, isabwa gutsinda uyu mukino ngo igabanye ikinyuranyo cy’amanota ari hagati yayo na APR FC.
Bugesera FC yari yakiriye uyu mukino yari ku mwanya wa gatandatu n’umwenda w’igitego Kimwe isabwa gutsinda kugira ngo igume kuri uyu mwanya.
Imininota 30’ ya mbere y’umukino yihirariwe na Rayon Sports, yabonye uburyo butata bwashoboraga kuvamo igitego, ku mipira itatu Omar Siodibe yateye mu izamu rya Bugesera ariko ntihavamo igitego.
Nyuma yo kubona ko ikipe ye iri kurushwa cyane, Masudi Djuma umutoza wa Bugesera yakoze impinduka ku munota wa 39’ Rucogoza Djihad asimbura Djamal Bazuza.
Ku munota wa 40’ Rayon Sports yakoze impinduka Omar Side bakunda kwita Mwalimu asimburwa na Niyonzima Ally nyuma yo kuvunika. Igice cya mbere cyarangiye amakipe yombi anganya 0-0.
Mu gice cya kabiri Rayon Sports yakoze impinduka Drissa Dagnogo  asimbura Nshimiyima Amran nyuma y’iminota ine gusa yinjiye mu kibuga ku mukino wa mbere akiniye iyi kipe yahise abona igitego cya mbere yatsinze n’umutwe nyuma y’umupira yateye n’umutwe ukubita igiti cy’izamu ujya mu izamu.
Rayon Sports yatangiye guherekanya umupira neza ba rutahizamu bayo bakarata ibitego.
Ku munota wa 70’ Bizimna Yannick yahushije igitego nyuma yo gutera umupira ugakubita igiti cy’izamu, Ku munoto wa 77’ Shaban Hussein Tchabalala yahushije igitego nyuma yo gusigarana n’umuzamu ateye umupira unyura hejuru y’izamu.
Umukino warangiye Rayon Sports itsinze Bugesera FC 1-0, ibona amanota atatu ayihesha umwanya wa kabiri wa shampiyona.
Ku rundi ruhande APR FC yatsinze Marines FC 3-0, ikomeza gushyiramo ikinyuranyo cy’amanota ane hagati yayo na Rayon Sports .
Abakinnyi 11 babanjemo ku mpande zombi: 
Bugsere FC: Ntagungira Masud (GK), Douglas Patrick , Issa Kariyo, Mugisha Francois Master, Kwitonda Alain, Niyitegeka Idrissa, Sina Jerome, Murengezi Rodrigue , Nzabanita David (C), Djamal Bazuza, na Shaban Hussein Tchabalala.
Rayon Sports: Kimenyi Yves (G.K) Rugwiro Herve, Ndizeye Samuel, Rutanga Eric, Iradukunda Eric RaduNshimiyimana Amran, Omar Sidibe, Mugheni Kakule Fabrice, Sugira Ernest, Bizimana Yannick na Sekamana Maxime.
AMAFOTO YARANZE UMUKINO








 


 
AMAFOTO © Adrien KUBWAYO 
Jean Paul MUGABE
UMUSEKE.RW
",https://umuseke.rw/apr-ikiyoboye-itsinze-marines-3-0-rayon-yisubiza-uwa-kabiri-itsinze-1-0-bugesera.html,Entertainment
"
         FERWAFA yahannye Rayon Sports…          
      ","Ishyirahamwe ry’Umupira w’amaguru mu Rwanda, FERWAFA, rimaze gusohora itangazo ry’ibihano byafatiwe Rayon Sports izira ko ititabiriye imikino y’Igikombe cy’ubutwari 2020. Harimo kutazakina iki gikombe muri 2021, gutanga amande y’ibihumbi 300Frw no kudakina umukino uwo ari wo wose wa gicuti.
Rayon Sports ntiyitabiriye imikino ngarukamwaka y’igikombe cyitiriwe ubutwari, isimbuzwa Kiyovu Sports.
Kiriya gikombe giheruka kwegukanwa na APR FC.
FERWAFA yavuze ko ishingiye ku ngingo ya 12 itegeka amakipe yose kwitabira amarushanwa yateguwe na Ferwafa uko yakabaye isanze ‘ari ngombwa guhanisha Rayon Sports kutitabira igikombe cy’Ubutwari cya 2021, kwishyura amafaranga y’u Rwanda ibihumbi 300 ndetse no kudakina umukino wa gicuti haba imbere mu gihugu ndetse no hanze yacyo mu gihe cy’amezi 12.’
Ifashe ibi bihano nyuma y’uko Rayon Sports yikuye mu irushanwa ry’intwari ku mpamvu z’uko yashakaga gukinisha abakinnyi badafite ibyangombwa mu rwego rwo kubagerageza ariko amategeko y’irushanwa atabyemera bityo iyavamo.
 
Rayon Sports ngo iragira icyo ibitangazaho mu masaha ari imbere…
Umuvugizi wa Rayon Sports Jean Paul Nkurunziza yabwiye Umuseke ko nabo amakuru ya biriya bihano bayamenye ariko ko ntacyo yabitangazaho mbere y’uko inama ya Komite iterana.
Ati:” Ayo makuru rwose twayamenye ariko nakubwira ko turi bukore inama kuri iki gicamunsi tukaza kurebera hamwe icyo bashingiyeho bafata biriya byemezo. Nyuma y’iyi nama nibwo nagira icyo ngutangariza kirenze ibi nkubwiye.”
Jean Paul MUGABE
UMUSEKE.RW
",https://umuseke.rw/ferwafa-yahannye-rayon-sports.html,Entertainment
"
         Tour du Rwanda 2020: Cameroun n’u Bubiligi ntibazayitabira, basimbujwe ‘ikipe ya Adrien’          
      ","Mu gihe habura iminsi 14 ngo Tour du Rwanda 2020 ibe  ku nshuro ya 12, ikipe ya Cameroun n’iy’Ababiligi batarengeje imyaka 23 zatangaje ko zitazitabira iri rushanwa  kubera impamvu zise ‘izabo bwite.’ Zasimbujwe SACA itozwa na Adrien Niyonshuti.
Isiganwa ry’amagare mpuzamahanga rigiye gukinwa ku nshuro yaryo ya kabiri riri kuri 2.1. Amakipe ya Cameroon n’Ububiligi yabwiye ishyirahamwe ry’umukino w’amagare mu Rwanda (FERWACY), ko atazitabira iri siganwa ku mpamvu zabo.
FERWACY yahise iyasimbuza SACA (Skol Adrien Cycling Academy) itozwa na Adrien Niyonshuti wamamaye cyane muri uyu mukino.
Tour du Rwanda igiye kuba ku nshuro ya 12, yabaye mpuzamahanga kuva mu 2009, icyo gihe ikaba yari iri ku rwego rwa 2.2 kugeza mu 2018 ubwo yegukanwaga na Mugisha Samuel.
Isiganwa rya 2020 rizitabirwa n’amakipe 15, u Rwanda ruzaba rufitemo ikipe y’Igihugu, Benediction Ignite Team y’i Rubavu, ya gatatu muri Afurika mu kiciro cya gatatu cy’amakipe akina uyu mukino ndetse na SACA yasimbuye amakipe atazitabira iri rushanwa.
 Inzira za Tour du Rwanda 2020:
 
Agace ka mbere: Tariki ya 23 Gashyantare 2020: Kigali Arena-Rwamagana-Kimironko (ibilometero 114.4)
Agace ka kabiri: Tariki ya 24 Gashyantare 2020: Kigali- Huye (ibilometero 120.5)
Agace ka gatatu: Tariki ya 25 Gashyantare 2020: Huye- Rusizi (ibilometero 142)
Agace ka kane: Tariki ya 26 Gashyantare 2020: Rusizi-Rubavu (ibilometero 206.3)
Agace ka gatanu: Tariki ya 27 Gashyantare 2020: Rubavu- Musanze (ibilometero 84.7)
Agace ka gatandatu: Tariki ya 28 Gashyantare 2020: Musanze- Muhanga (ibilometero 127.3)
Agace ka karindwi: Tariki ya 29 Gashyantare 2020: Nyamirambo- Mont Kigali (ibilometero 4.5)
Agace ka munani: Tariki ya 1 Werurwe 2020: Kigali Expo Ground- Rebero (ibilometero 89.3)
Jean Paul MUGABE
UMUSEKE.RW
",https://umuseke.rw/tour-du-rwanda-2020-cameroun-nu-bubiligi-ntibazayitabira-basimbujwe-ikipe-ya-adrien.html,Entertainment
"
         Basketball: Patriots BBC yigaranzuye APR BBC irayitsinda          
      ","Kuri uyu wa Gatanu tariki ya 7 Gashyantare 2020, ubwo Basketball National League yasubukurwaga, Espoir BBC na Patriots BBC zibonye intsinzi.
Umukino wa mbere watangiye saa 18h00,  Espoir BBC ikina na  Shoot For The Stars, umukino urangira  Espoir  inyagiye  Shoot For The Stars  ku manota 118 kuri 68 nyuma yo kuyobora uduce tw’umukino twose.
Umukino wari utegerejwe na benshi ni uwahuje Patriots BBC na APR BBC.
Mu mikino wayo uheruka Patriots yatsinzwe  na IPRC Kigali.
Umukino w’ejo   yasabwaga gutsinda kugira ngo ikomeze ihatanire iki gikombe.
Agace ka mbere karangiye APR BBC iyoboye n’amanota 16-11, bituma abafana ba Patriots BBC bibaza niba itagiye gutakaza uyu mukino.
APR BBC yayoboye kandi agace ka kabiri, amakipe yombi ajya kuruhuka iri imbere n’amanota 24-21
Nyuma y’ikiruhuko mu gace ka gatatu Patriots yaboye agace ka gatatu n’amanota 44-43 harimo ikinyuranyo cy’inota rimwe.
Patriots yigaranzuye APR BBC iyitsinda agace ka kane ari nako kanyuma, birangira itsinze umukino n’amanota 64-57.
Uko imikino iteganyijwe kuri uyu wa Gatandatu:
Rusizi BBC vs UR CMHS (Rusizi, 9h00),
RP- IPRC Kigali BBC vs RP- IPRC Musanze (Kuri Stade Amahoro, 12h00),
RP-IPRC Huye BBC vs Tigers BBC, (Stade ya Huye, 13h00),
UR Huye BBC vs 30 Plus BBC, (Stade ya Huye, 14h00),
Jean Paul MUGABE
UMUSEKE.RW
",https://umuseke.rw/basketball-patriots-bbc-yigaranzuye-apr-bbc-irayitsinda.html,Entertainment
"
         Police FC yatsinze 2-0 Gasogi, ihita ikura Rayon ku mwanya wa kabiri          
      ","Umukino ubanzariza indi yo ku munsi wa 19 wa shampiyona y’ikiciro cya mbere mu Rwanda, Police FC yatsinze 2-0 Gasogi United ibona amanota atatu. Iyi kipe ya Police y’u Rwanda ihita ikura Rayon Sports ku mwanya wa kabiri by’agateganyo.
Police FC yafunguye amazamu ku munota wa 35’ ku gitego cyatsinzwe na Iyabivuze Osee nyuma yo guhererekanya umupira na Nshuti Dominique Savio na Dusabimana Jean Claude bamuhaye umupira wavuyemo igitego cya mbere.
Gasogi United yatangiye guherekanya umupira mu kibuga hagati ishaka igitego ariko kugera imbere y’izamu bikanga. Igice cya mbere cyarangiye Police FC iri imbere n’igitego 1-0.
Police FC yakoze impinduka, Iyabivuze Osee asimburwa na Harerimana Obed wari ugiye gukinira iyi kipe umukino wa mbere kuva yasinya amasezerano, naho Bigirimana Issa asimbura Songa Isaie, mu gihe Ntirushwa Aime yasimbuwe na Habimana Cedric.
Gasogi United na yo yakoze impinduka, Rugamba Jean Baptiste asimburwa na Muganza Isaac, Nshimiyimana Ibrahim asimburwa na Habimana Yves.
Ku munota wa 71’ Police FC yabonye igitego cya kabiri cyatsinzwe na Mico Justin ku mupira wari uvuye ku ruhande rw’ibumoso.
Umukino warangiye, Police FC ibonye amanota atatu y’umunsi wa 19, ifata umwanya wa kabiri by’agateganyo n’amanota 40, mu gihe Gasogi United yo yagumye ku mwanya wa 9 n’amanota 22.
Uko indi mikino yo ku munsi wa iteganyijwe 19:
Kuwa Gatandatu tariki 8 Gashyantare 2020
AS Kigali vs Etincelles FC (Kigali Stadium, 15h00’)
Espoir FC vs Sunrise FC (Rusizi, 15h00’)
SC Kiyovu vs Musanze FC (Mumena, 15h00’)
AS Muhanga vs Heroes FC (Muhanga Stadium, 15h00’)
 
Ku Cyumweru tariki 9 Gashyantare 2020
APR FC vs Marines (Kigali Stadium, 15h00’)
Bugesera FC vs Rayon Sports (Bugesera Stadium, 15h00’)
Mukura Victory Sport vs Gicumbi FC (Huye Stadium, 15h00’)
Jean Paul MUGABE
UMUSEKE.RW
",https://umuseke.rw/police-fc-yatsinze-2-0-gasogi-ihita-ikura-rayon-ku-mwanya-wa-kabiri.html,Entertainment
"
         Opinion: Abakinnyi beza bahamagarwa mu ikipe y’Amavubi izakina na Cameroon na Congo Brazza          
      ","FERWAFA yamaze gutangaza ko Amavubi azakina imikino ya gicuti na Cameroon tariki ya 24 Gashyantare ndetse na Congo Brazzaville tariki ya 28 Gashyantare 2020 mu rwego rwo kwitegura imikino ya CHAN 2020 iteganyijwe muri Mata 2020. Abanyamakuru n’abakunzi ba Sports babwiye Umuseke abakinnyi 23 bakwiye kuzahamagarwa n’Amavubi.
Mashami Vincent ni we Mutoza w’Amavubi bivugwa ko yahawe amasezerano y’amezi atanu yo gutoza iyi kipe.
Abakunzi ba ruhago y’u Rwanda bavuga ko uyu mutoza afite akazi gakomeye cyane ko hari abakinnyi bazamuye urwego rw’imikinire.
Mu izamu Abanyamakuru ba Sports barenga 10 baganire n’Umuseke batubwiye bane baha amahirwe kurusha abandi, hagaragaraho umunyezamu Kwizera Olivier uherutse gusinyishwa na Gasogi United.
Abanyamakuru ba Sports bavuga ko atarakina imikino ihagije mu Rwanda ngo babe babasha kureba imikinire ye.
Abanyezamu batatu bahurizwaho n’abakunzi b’umupira ntabwo bagaragaramo umunyezamu wa APR FC, Rwabugiri Omar waherukaga guhamagarwa mu ikipe y’Igihugu.
Uru rutonde rw’abanyezamu rugaragaraho umunyezamu wa Rayon Sports, Kimenyi Yves uherutse guhabwa igihembo cy’umuzamu mwiza muri Africa y’Iburasirazuba.
 
Abanyezamu batatu bahabwa amahirwe n’abakurikirana Siporo:
Kimenyi Yves
Ndayishimiye Eric Bakame
Habarurema Gahungu Emmanuel
 
Ba myugariro bahabwa amahirwe yo kuba bahamagarwa, abakunzi ba ruhago Nyarwanda bahurije kuri ba myugariro umunani hagaragamo ba Kapiteni b’amakipe atatu akomeye mu Rwanda, APR FC (Manzi Thierry), Rayon Sports (Rutanga Eric) na Police FC (Aimable Nsabimana).
 
Ba myugariro bahabwa amahirwe yo kuba bahamagarwa mu Mavubi:
Manzi Thierry
Mutsinzi Ange
Aimable Nsabimana
Herve Rugwiro
Iradukunda Eric Radu
Ombolenga Fitina
Eric Rutanga
Emmanuel Imanishimwe
 
Abakinnyi 7 bakina hagati bahabwa amahirwe yo kuba bagirirwa ikizere na Mashami:
Amran Nshimiyimana
Ally Niyonzima
Bukuru Christopher
Niyonzima Olivier Sefu
Manishimwe Djabel
Twizerimana Martin Fabrice
Dominique Savio Nshuti
 
Iyi kipe y’abakinnyi bashobora kugirirwa ikizere n’umutoza Mashami Vincent igizwe na ba rutahizamu batanu.
Umukinnyi wagarutweho n’abatari bake ni Sugira Erneste ukinira Rayon Sports nk’itizanyo ya APR FC akaba amaze no kuyitsindira ibitego bibiri.
Tariki ya 7 Ugushyingo 2019,  Mashami Vincent yavuze ko kuba atarahamagaye rutahizamu Sugira Erneste mu ikipe yagombaga kwitegura imikino u Rwanda rwari kuzakina na Mozambique na Cameroun, ari uko yubashye ikipe yakiniriga ya APR FC yari yaramuhagaritse.
Nyuma y’uko APR FC itije Sugira mu Rayon Sports yakomeje kwitwara neza, ndetse abakurikiranira hafi umupira w’amaguru bamuha amahirwe yo kuyobora ubusatirizi bw’ikipe y’Amavubi.
 
Ba rutahizamu bahabwa amahirwe yo guhamagarwa na Mashami:
Songa Isai
Byiringiro Lague
Sugira Ernest
Danny Usengimana
Bertrand Iradukunda
Amavubi ari kwitegura gukina imikino y’Igikombe cya Africa cy’abakina imbere mu gihugu (CHAN2020), tombola y’uko amakipe azahura mu matsinda iteganyijwe kubera i Yaoundé tariki ya 17 Gashyantare 2020 gusa u Rwanda ni cyo gihugu cyiza mu byanyuma ku rutonde rwa Afurika aho muri 16 bizaba biri muri Cameroon ubu kiza imbere ya Tanzania yonyine.
Jean Paul MUGABE
UMUSEKE.RW
",https://umuseke.rw/opinion-abakinnyi-beza-bahamagarwa-mu-ikipe-yamavubi-izakina-na-cameroon-na-congo-brazza.html,Entertainment
"
         Amavubi agiye kwipima na Cameroun mu mukino wa gicuti          
      ","Ishyirahamwe ry’Umupira w’Amaguru mu Rwanda (FERWAFA) ryatangaje ko ikipe y’Igihugu, Amavubi azakina imikino ya Gicuti na Cameroun na Congo Brazzaville.
FERWAFA ivuga ko iyi mikino ya gicuti ari iyo kwitegura irushanwa rya Africa ry’abakinnyi bakina imbere mu bihugu byabo rizwi nka CHAN ya 2020 rizaba muri Mata uyu mwaka.
Umukino wa mbere wa gicuti uzahuza Amavubi y’u Rwanda n’Intare zitagamburuzwa za Cameroon uzabera i Yaoundé tariki ya 24 z’uku kwezi kwa Gashyantare.
Naho tariki ya 28 Gashyantare Amavubi ahure n’Amashitani y’Umutuku ya Congo Brazzaville mu mukino uzabera i Kigali mu Rwanda.
Cameroon izanakira CHAN yaherukaga gukina n’Amavubi mu Ugushyingo mu mukino wabareye i Kigali ubwo yashakaga itike yerekeza mu gikombe cya Afurika, Cameroon igatsinda 1-0 Amavubi.
Amavubi yabonye itike iyerekeza mu mikino ya CHAN mu mukino wayahuje na Ethiopia wabereye i Kigali mu Ukwakira 2019 abona igitego kimwe cyatsinzwe muri uyu mukino gitsinzwe na Ernest Sugira wanazize amagambo yatangaje nyuma y’uyu mukino.
UMUSEKE.RW 
",https://umuseke.rw/amavubi-agiye-kwipima-na-cameroun-mu-mukino-wa-gicuti.html,Entertainment
"
         Peace Cup: Rayon Sports yatsinze Intare FC 4-0, Kiyovu inganya na AS Kigali          
      ","Imikino y’Igikombe cy’Amahoro yakomeje kuri Sitade ya Kigali, Rayon Sports yatsinze Intare FC 4-0, ku Mumena Kiyovu SC yanganyije na AS Kigali 0-0, imikino yabaye kuri uyu wa Gatatu tariki ya 5 Gashyantare 2020.
Rayon Sports yatangiye isatira izamu ry’Intare FC ku munota wa 4’ Sekamana Maxime yahereje neza Sidibe ateye umupira unyura hejuru y’izamu umunyezamu Ishimwe Pierre yari yasohotse.
Ku munota wa 9’ Drissa Dagnogo yatsinze igitego cya mbere cya Rayon, umupira wari uhinduwe na Radu ku ruhande rw’iburyo undi ashyiraho umutwe biba 1-0.
Nyuma y’iminota itandatu ku munota wa 15’ Rayon Sports yabonye igitego cya kabiri cyatsinzwe na Sugira Ernest ku mupira yabanje gutera umuzamu akawugarura imbere, Drissa arongera awusubiza mu izamu, uhura na Sugira wari uri mu rubuga rw’amahina ahita awuboneza mu izamu, biba 2-0.
Rayon Sports yarushaga cyane Intare FC, byashobokaga kuyitsinda ibitego byinshi.
Nyuma y’uko Rayon Sports ibonenye igitego cya kabiri imvura yahise igwa ari nyinshi muri Stade, gusa abakinnyi ntibahagarika gukina.
Sekamana Maxime yatsinze igitego cya gatatu cya Rayon Sports, ku mupira wari uzamukanywe na Sidibe Omar bakunda kwita Mwalimu awuhereza Drissa ariko umuzamu Ishimwe Pierre awukuramo uhura na Sekamana Maxime awuboneza mu izamu, biba 3-0.
Igice cya mbere cyarangiye Rayon Sports iri imbere n’ibitego 3-0.
Mu gice cya kabiri Intare FC yatangiye ishaka kwishyura, ku munota wa 49’ ba Rutahizamu bayo bagerageza gutungura izamu rya Kimenyi bashakisha igitego ariko ntibagira amahirwe, ba myugariro ba Rayon Sports umupira bawukuramo.
Ku munota wa 58’ Kilasa Alain umutoza wa Rayon Sports yakoze impinduka Drissa Dagnogo asimburwa na Mugisha Gilbert.
Nyuma y’iminota itanu yinjiye mu kibuga Mugisha Gilbert yatsinze igitego cya Kane cya Rayon sports ku mupira yahawe na Imran asigaranye na ba myugariro, ahita areba uburyo umuzamu yasohotse nabi aramuroba, biba 4-0.
Umukino warangiye Rayon Sports inyagiye Intare FC ibitego 4-0, ku mukino ubanza w’ijonjora ry’Igikombe cy’Amahoro.
 
11 babanjemo ku mpande zombi:
Rayon Sports: Kimenyi Yves, Rugwiro Herve, Iradukunda Eric Radu, Rutanga Eric, Kakure mugheni Fabrice, Drissa Dagngo, Omar Sidibe, Sugira Ernest, Nshimiyimana Imran, Sekamana Maxime na Kayumba Soter.
Intare FC: Ishimwe Pierre, Uwimana Emmanuel, Nkundimana Aviti, Hirwa Jean de Dieu, Byiringiro Gilbert, Kayibanda Serge, Nisingizwe Christian, Ishimwe Jean Irene, Niyitanga Emmauel, Nkusi Didier na Mukesha Eric.
    
AMAFOTO: KUBWAYO Adrien
Jean Paul MUGABE
UMUSEKE.RW
",https://umuseke.rw/peace-cup-rayon-sports-yatsinze-intare-fc-4-0-kiyovu-inganya-na-as-kigali.html,Entertainment
"
         Haruna Niyonzima, Cristiano Ronaldo na Neymar ni bamwe muri Ruhago bagize ‘Anniversaire’          
      ","Tariki ya 05 Gashyantere, ni itariki ifite igisobanuro mu bakinnyi b’umupira w’Amaguru kuko hari ibyamamare bikomeye muri ruhago ku Isi bizihiza isabukuru y’amavuko kuri uyu munsi. Muri bo harimo Kapiteni w’Amavubi, Haruna Niyonzima n’igihangange Cristiano Ronaldo.
Duhereye hano mu Rwanda, Kapiteni w’ikipe y’igihugu Amavubi, Niyonzima Haruna wavukiye mu karere ka Rubavu tariki ya 05 Gashyante 1990 , yujuje imyaka 30 y’amavuko.
Cristiana Ronaldo benshi bemeza ko ari we kizigenza mu ruhago ku Isi nyuma yo gutwara ibikombi bitandukanye n’amakipe yakiniye ndetse akegukana ibikombe byose yitabiriye nk’umukinnyi.
CR7 yavutse tariki ya 5 Gashyante 1985 avukira i Funchal muri Portugal, yujuje imyaka 35 y’amavuko. Cristiano wakiniye amakipe menshi yo ku mugabene w’Uburayi, ubu ari gukinira Juventus yo mu Butaliyani
Cristiano yizihije isabukuri ye y’amavuko n’ikipe akinira. Uyu mukinnyi aheruka gufasha Juventus gutsinda AS Roma igitego kimwe muri bitatu batsinze iyi kipe, mu gikombe cy’igihugu ayifasha kugeza muri 1/2 cy’irangiza.
Uyu mu-Portugal ni we mu kinnyi wenyine waciye agahigo ko gutwara igikombe kiruta ibindi ku mugabane w’Uburayi UEFA Champions League inshuro.
Undi mukinnyi wavutse kuri iyi tariki ni Gheorge Hagi wabaye umukinnyi ukomeye ukomoka  muri Romania, kugeza ubu afatwa nk’uwibihe byose muri iki gihugu.
Gheoge wakinaga hagati mu kibuga, yujuje imyaka 54 y’amavuko ni umwe mu bakinnyi bake bakiniye amakipe yombi FC Barcelona na Real Madrid.
Gheorge Hagi  nyuma yo guhagarika gukina umupira w’amaguru ubu ari gutoza ikipe y’iwabo muri Romania yitwa Vitorul Constanta, uyu mugabo yahamagawe inshuro 124 mu ikipe y’igihugu ayitsindira ibitego 35.
Neymar da Silva Santos Júnior yujuje imyaka 27 y’amavuko, uyu munya-Brazil ukinira Paris Saint-Germain yo mu bufaransa afatwa nk’umukinnyi mwiza kubera ubuhanga afite yihariye bwo gucenga abakinnyi.
Neymar yatsinze ibitego 136 mu mikino 223 yakiniye Santos mbere y’uko FC Barcelona imugura, nyuma yo kwerekeza muri FC Barcelona yayitsindiye ibitego 105 mu mikino 186, muri PSG aho yakunzwe kurangwa n’imvune amaze kuyikinira imikino 53 atsindamo ibitego 48.
Undi mukinnyi w’umupira w’amaguru wavutse tariki ya 5 Gashyantare ni Umuholandi Giovanni van Bronckhorst wujeje imyaka 44 y’amavuko, yakiniye ikipe y’igihu y’Ubuholandi imikino 106.
Van Bronckhorst ni umwe mu bakinnyi bakomeye bakinaga banyuze ku ruhande rw’ibumoso, yakiniye amakipe akomeye nka Glasgow Rangers, Arsenal, Barcelona na Feyenoord.
Giovanni yatwaye igikombe kiruta ibindi ku mugabane w’Uburayi (UEFA Champion League) muri 2006 akinira FC Barcelona.
Undi mukinnyi wavutse tariki ya 5 Gashyantare ni rutahizamu ukomoka muri Argentine, Carlos Tevez.
Teves yujuje imyaka 35 y’amavuko akaba yarakiniye amakipe akomeye ku isi nka Manchester City, Juventus, Manchester United na West Ham United.
Tevez yafashije Manchester United gutwara Champions League muri 2008. Yatwaye Premier League eshatu, ebyiri yikurikiranya muri Manchester United (2008, 2009) n’imwe muri Manchester City 2012.
Yafashije Juventus gutwara igikombe cya shampiyona kabiri yikurikiranya muri 2014 na 2015. Mu mikino yose yakinnye 475 yatsinzemo ibitego 197,
Iyi tariki kandi hari n’abandi bakinnyi bagize isabukuru nk’umunya Croatian, ukinira  Lokomotiv Moscow, Vedran Corluka, umukinnyi ukina hagati umunta-Portugal, Manuel Fernandes, n’abandi  barimo  Stefan de Vrij ukinira Inter Milan na Adnan Januzaj ukinira  Real Sociedad.
Jean Paul MUGABE
UMUSKE.RW
",https://umuseke.rw/haruna-niyonzima-cristiano-ronaldo-na-neymar-ni-bamwe-muri-ruhago-bagize-anniversaire.html,Entertainment
"
         REG BBC yegukanye igikombe k’Intwari itsinze APR BBC          
      ","REG BBC yegukanye igikombe k’Intwari 2020 nyuma yo gutsinda APR BBC amanota 71-62 ku mukino wa nyuma w’irushanwa ryasojwe ku Cyumweru kuri Petit Stade i Remera, mu bagore ryegukanywe na IPRC Huye itsinze The Hoops.
Umukino wabanje ni uwo mu kiciro cy’abagore, RP-IPRC Huye WBBC yatwaye igikombe itsinze The Hoops RW WBBC ifite igikombe cy’umwaka ushinze muri iri rushanwa amanota 70-47 (18-9, 13-18, 23-12, 16-10).
Benshi bari bategereje ko isaha ya saa 20h00 igera bakareba REG BBC ko yongera gutwara igikombe yikurikiranya nyuma yo gutsinda APR BBC iyirusha cyane n’amanota 92-72.
Agace ka mbere k’umukino REG yagatsinze ku manota 21 kuri 15 ya APR BBC.
Mu gace ka kabiri, karangiye REG ifite 46 kuri 32, agace ka gatatu REG yagasoje ku manota 57 kuri 48. Umukino warangiye REG itsinze amanota 71 kuri 62 ya APR BBC.
APR BBC yabaye iya kabiri yahawe sheki y’amafaranga y’u Rwanda ibihumbi 300.
Amakipe abiri ya mbere mu byiciro icy’abagabo n’abagore yatahanye ibikombe n’amafaranga ibihumbi 500,000Frw iza kabiri zahawe Frw 300,000.
Jean Paul MUGABE
UMUSEKE.RW
",https://umuseke.rw/reg-bbc-yegukanye-igikombe-kintwari-itsinze-apr-bbc.html,Entertainment
"
         Kamonyi: Hatangirijwe umwaka w’imikino mu mashuri          
      ","Rwanda School Sports Federation (RSSF), yantangije umwaka w’imikino wa 2020 muri Ecole Sainte Bernadette Kamonyi, insanganyamatsiko y’uyu mwaka ni “Umurimo unoze umusingi w’iterambere rirambye”
Ku Cyumweru tariki ya 02 Gashyantare 2020, umuyobozi w’ishyirahamwe ry’imikino mu mashuri (Rwanda School Sports Federation) Padiri Innocent Gatete yatangije umwaka w’imikino wa mushuri byabereye mu Karere ka Kamonyi.
Habanje Sipora rusange yari yitabiriwe n’abaturage bo muri Kamonyi, nyuma bisuzumisha uko ubizima bwabo bumeze bagirwa inama n’Abaganga.
Innocent Gatete uyobora ishyirahamwe ry’imikino mu mashuri yavuze ko hari impamvu yihariye bahisemo gutangiza umwaka w’imikino mu mashuri muri Kamonyi.
Ati: “Kamonyi itera inkuga imikino y’abakiri bato yahisemo kuzamura impano z’abana ibinyujije mu mashuri. Intego twihaye muri Siporo ni Umurimo unoze umusingi w’iterembere, tuzaharanira kuyigeraho uyu mwaka.”
Padiri yavuze ko bifuza kongera amarushanwa muri uyu mwaka.
Ati: “Icyo dushaka ni uko imikino izaba myinshi, mu mupira w’amaguru twamaze kuvugana (FERWAFA), ku bufatanye na FIFA batwemerera gutegura amarushanwa menshi muri uyu mwaka wa 2020 babinyujije mu mashuri.”
Uyu mwaka w’imikino watangijwe mu Karere ka Kamonyi, gatanga amafaranga Miliyoni 15 buri mwaka mu mikino y’abakiri bato by’umwihariko mu bigo by’amashuri.
Rimwe mu marushanwa yatangijwe muri Kamonyi ni Kagame Cup, biteganyijwe ko azasozwa muri Kamena 2020, amakipe azitwara neza akazitabira amarushanwa mpuzamahanga ya FEASSSA azabera muri Kenya.
Jean Paul MUGABE
UMUSEKE.RW
",https://umuseke.rw/kamonyi-hatangirijwe-umwaka-wimikino-mu-mashuri.html,Entertainment
"
         Rayon Sports yatsinze AS Kigali 1-0 mu mukino wa gicuti (AMAFOTO)          
      ","Kuri iki Cyumweru tariki ya 02 Gashyantare 2020, kuri Stade ya Kigali mu mukino wa gicuti warangiye Rayon Sports yatsinze AS Kigali 1-0.
Aya makipe aritegura imikino y’Igikombe cy’Amahoro kizatangira tariki ya 04 Gashyantare 2020, Rayon Sports ikazakina na Isonga FC naho AS Kigali ikine na Kiyovu SC ihuruka guhura na yo ku mukino wa nyuma w’iki gikombe mu mwaka ushize.
Abakinnyi bakunze gusimbura biganje mu babanjemo mu gice cya mbere kugira ngo barebe urwego rwabo uko rumeze.
Isaha ya sas  kenda (15h00’) nibwo umukino watangiye.
Rayon Sports yatangiye ihererekanya neza umupira mu kibuga hagati, iza kwiharira iminota 15’ ya mbere irusha AS Kigali.
Ku munota wa 20’ Ciza Hussein wa Rayon Sports ukina inyuma ya barutahizamu yavunitse asimburwa na Omar Sidibe bakunda kwita Mwalimu.
Igice cya mbere cyarangiye amakipe yombi anganyije ubusa ku busa.
Mu gice cya kabiri amakipe yombi yakoze impinduka akinisha ikipe za mbere. Ku munota wa 49’ rutahizamu wa Rayon Sports, Ernest Sugira winjiye mu kibuga asimbuye Mugisha Gilbert yatsinze igitego, umusifuzi avuga ko yakoreye ikosa umunyezamu wa AS Kigali, Bakame aracyanga.
Ku munota wa 51’ Runanira Axel wa Rayon Sports, ukina aciye ku ruhande rw’iburyo yazamukanye umupira acenga ba myugariro ba AS Kigali ahereza umupira  Sekamana agiye gutera umupira Shafi wa AS Kigali amukorera ikosa umusifuzi atanga Penaliti, yatewe neza na Drissa Dagnogo atsinda igitego cya mbere cya Rayon Sports.
Nyuma y’uko Rayon Sports ibonye iki gitego yatangiye guhererekanya umupira neza, abakinnyi nka Mugheni Fabrice batangira gucenga AS Kigali bashimisha abafana bari ku kibuga.
Umukino warangiye Rayon Sports itsinze AS Kigali 1-0.
 
Abakinnyi 11 babanjemo ku mpande zombi:
Rayon Sports XI: Mazimpaka Andre (GK.30), Habimana Hussein 20, Kayumba Soter 15, Iragire Saidi 2, Nizeyimana Mirafa 8, Iradukunda Eric Radou 14, Mugheni Kakule Fabrice 27, Ciza Hussein 10, Eric Rutanga Alba (C.3), Bizimana Yannick 23, Sugira Ernest 16.
AS Kigali XI: Ndayishimiye Eric Bakame (GK.1), Rusheshangoga Michel 22, Ishimwe Christian 6, Nsabimana Eric Zidane 30, Rurangwa Moss 4, Benedata Janvier 10, Ndekwe Félix 8, Luc Mba Martel 17, Kayitaba Bosco 11, Ortomal Alex 9, Songayingabo Shaffy 26.
  
AMAFOTO: KUBWAYO Adrien
Jean Paul MUGABE
UMUSEKE.RW
",https://umuseke.rw/rayon-sports-yatsinze-as-kigali-1-0-mu-mukino-wa-gicuti-amafoto.html,Entertainment
"
         Volleyball: Amakipe ya UTB yegukanye irushanwa ry’Ubutwari Tournament          
      ","Amakipe ya Kaminuza yigisha ubukerarugendo, ubucuruzi n’ikoranabuhanga niyo yaraye ahawe ibikombe mu mukino wa volleyball wakinnye mu irushanwa ngarukamwaka ryo kwibuka intwari z’u Rwanda ritwa Ubutwari Tournament. Uyu mukino wabaye kuri uyu wa 01, Gashyantare, 2020.
Ikipe y’abagore ya volley yiriya Kaminuza (UTB WVC) yageze ku mukino wa nyuma, nyuma yo gutsinda Rwanda Revenue Women Volleyball Club amaseti 3-0, naho ikpe y’abagore ya APR W VC yatsinze KVC amaseti 3-0.
UTB WVC yari  iherutse kugura abakinnyi bashya bakomoka muri Botswana. Nyuma yo gutsinda APR WVC yongeye ihabwa igikombe kuko n’umwaka ushize yari yaragitwaye.
Mu bagabo ikipe ya Kaminuza y’ubukerarugendo, ubucuruzi n’ikoranabuhanga niyo yatwaye igikombe itsinze REG VC amaseti 3-1 (25-20, 25-19, 14-25, 25-22).
Nayo yari yongeye kugitwara yikurikiranya kuko yagitwaye no muri 2019, itsinze  Gisagara VC amaseti 3-1 (25-17, 26-24, 17-25, 25-19) ku mukino wa nyuma.
 Uko ibihembo byose byatanzwe:
Abagabo
UTB VC yahawe Ibihumbi 300,000 FRW
REG VC ihabwa 200,000 FRW
APR VC ihabwa 100,000 FRW
Abagore
UTB WVC 300,000 FRW
APR WVC 200,000 FRW
KVC 100,000 FRW
 Jean Paul MUGABE
 UMUSEKE.RW
",https://umuseke.rw/volleyball-amakipe-ya-utb-yegukanye-irushanwa-ryubutwari-tournament.html,Entertainment
"
         Ubutwari 2020: APR FC yanganyije 0-0 na Kiyovu Sport ihita itwara igikombe          
      ","Kuri uyu wa gatandatu tariki 01 Gashyantare 2020 kuri Stade Amahoro, hakinwe imikino ya nyuma y’irushanwa ry’Intwari, APR FC yanganyije 0-0 na Kiyovu SC, ihita itwara igikombe, mu mukino wabanje Police FC yanyagiye Mukura VS 4-1.
Irushanwa ryo kwibuka Intwari z’u Rwanda binyuze mu mupira w’amaguru ryateguwe n’Impuzamashyirahamwe ry’umupira w’amaguru mu Rwanda (FERWAFA) ifatanyije n’Urwego rw’Igihugu rushinzwe Intwari z’igihugu, imidari n’Impeta by’ishimwe (CHENO).
Umukino wabanbje ku isaha ya saa 13h00’ Police FC yatsinze Mukura VS ibitego 4-1, Mukura iragingiza irushanwa ry’Ubutwari nta nota na rimwe ibonye ari iya nyuma.
Ibitego bya Police FC byatsinzwe na Iyabivuze Osee, Songa Isaie, Nshuti Dominique Savio na Eric Ngendahimana.
Igitego rukumbi cya Mukura cyatsinzwe na Munir Abdallah Rahman (38’).
Police FC yahise igira amanota atandatu (6) n’ibitego bitatu (3) izigamye mu gihe Mukura VS yasoje nta nota ahubwo irimo umwenda w’ibitego birindwi (7).
Umukino wari utegerejwe na benshi wahuje APR FC na Kiyovu SC, utangira ku isaha ya saa 15h37’ ukererewe kubera imvura yabanje kugwa.
APR FC yatangiye isatira izamu rya Kiyovu mu minota 15’ ya mbere ibona uburyo bubiri bwashoboraga kuvamo igitego.
Kiyovu yakinaga neza kugera imbere y’izamu bikanga umutoza wayo, Ruremesha Emmanuel yahise akora impinduka ku munota wa 22’ Ishimwe Saleh asimbura kapiteni Bonane Janvier.
Ku munota wa 24’ Kiyovu SC yahushije igitego cyari cyabazwe nyuma yo kutumvikana kwa Ange Mutsinzi na Rwabugiri umukinnyi wa Kiyovu, Karim Nkoto abyungukirayemo asigarenye n’izamu ateye umupira ukubita umutambiko uragaruka, Armel asonzemo biranga ba myugariro ba APR barawugarura Karim yongeye gushota unyura hejuru y’izamu.
Igice cya mbere cyarangiye amakipe yombi anganyije 0-0.
Mu gice cya kabiri umutoza wa APR, Adil Muhamed yakoze impinduka Bukuru Christopher asimburwa na Mushimiyimana Mohammed.
Amakipe yombi yakinaga neza kugera imbere y’izamu bikanga, APR igakina yugarira ishaka inota rimwe kugira ngo itware igikombe.
Yagiye gukina uyu mukino inganya amanota na Police FC ndetse n’ibitego, yasabwaga inota rimwe ngo yegukane igikombe.
Iminota 90’ yarangiye umusifuzi ashyiraho iminota itatu y’inyongera umukino urangira amakipe yombi anganyije 0-0. APR FC ihita itwara igikombe n’amanota 7 n’ibitego bitatu yari izigamye.
Abakinnyi 11 babanjemo ku mpande zombi:
APR FC:  Rwabugiri Omar (GK.1), Manzi Thierry (C.4), Mutsinzi Ange Jimmy 5, Imanishimwe Emmanuel 24, Ombolenga Fitina 25, Buteera Andrew 20, Bukuru Christophe 15, Manishimwe Djabel 10, Niyomugabo Claude 3, Byiringiro Lague 14 na Danny Usengimana
SC Kiyovu : Nzeyurwanda Jimmy Djihad (GK.1), Serumogo Ally, Mutangana Derrick 15, Mbogo Ally Keita 30, Mbonyingabo Regis 24, Habamahoro Vincent 29, Bonane Janvier (C.8), Twizeyimana Martin Fabrice 27, Gyslain Armel 14. Mbazo’o Nkoto Karim 21 na Saba Robert 16.
  
AMAFOTO@KUBWAYO Adrien/UMUSEKE.RW
Jean Paul MUGABE
UMUSEKE.RW
",https://umuseke.rw/ubutwari-2020-apr-fc-yanganyije-0-0-na-kiyovu-sport-ihita-itwara-igikombe.html,Entertainment
"
         Girimbabazi Pamela inshuti y’umukino wo koga, ni na we uyobora Ishyiramamwe ry’uyu mukino          
      ","Girimbabazi Pamela wabaye umukinnyi mpuzamahanga mu mukino wo Koga, aserukiye u Rwanda mu marushanwa atandukanye ni we watorewe kuyobora ishyirahamwe ry’umukino wo Koga mu Rwanda “RSF” asimbuye Ufitimana Kinimba Samuel wagiye ku buyobozi mu 2009.
Amatora yabereye mu cyumba k’inama cya Minisiteri ya Siporo kuri Stade Amahoro i Remera tariki 26 Mutarama 2020 nyuma y’uko yagombaga kuba tariki 21 Ukuboza 2019 agasubikwa kubera ko hari amakipe amwe n’amwe atari yabona ibyangombwa.
Mu kiganiro twagiranye na Girimbabazi Pamela yadusobanuriye icyatumye akunda umukino wo koga gugera anayobora Ishyirahamwe ryawo.
 
Umuseke:  Pamela ni muntu ki mu mukino wo kwoga?
Pamela: Ndi Umunyarwandakazi ukunda siporo, natangiye kwitabira amarushanwa yo koga mu Rwanda kuva 1997, nitorezaga kuri Cercle Sportif de Kigali nk’umunyeshuri, nakundaga Siporo cyane kuko nabitojwe n’ababyeyi, na bo barayikoraga.
Papa yari umukinnyi wa Basketball, akunda na Chess, Mama akunda swimming (koga), ku buryo kuva nkiri muto nakunze siporo, nza kuba umukinyi wa Basketball ku ishuri, nataha mu biruhuko nkajya koga (swimming).
Umuseke: Watangiye gukina umukino wo koga ryari nk’uwabigize umwuga?
Pamela: Nitabiriye irushanwa ku rwego rw’igihugu (Competition Nationale) bwa mbere mu 1997, icyo gihe ryabereye kuri piscine ya Umubano Hotel, nabaye uwa mbere, baduhemba matelas n’amakaye (cahiers) mpita nkomereza aho nkora ibyo koga no kubikunda.
Nakomeje imyitozo, nsinda n’amarushanwa yabaga yateguwe n’Ishyirahamwe ry’imikino yo koga mu Rwanda, niyo yampaye itike yo kwitabira amarushanwa atandukanye yo hanze.
Umuseke: Ni ayahe marusha mpuzahanga witabiriye?
Pamela: Nitabire amarushanwa menshi ariko navugamo nk’Arindwi nibuka:
Umuseke: Ni iki cyatumye wumva wayobora iri shyiramwe?
Pamela: Amateka yange ya sport yo koga yanyigishije byinshi, antera ishyaka ryo kuyikorera, kurushanwa n’abandi mu marushanwa yo hanze, yampaye amasomo, nibaza impamvu natwe nk’abakinnyi boga bo mu Rwanda tutagera ku rwego rushimishije rwo gutsindira imidali mpuzamahanga itandukanye, tukagera ikirenge mu cyabo.
Nibwo nasanze ko kugira ngo ubone insinzi ari uko ugomba kwitegura bihagije, nsanga kwitegura bihera hasi, mu mikorere, (organisation), mu guhuza ibikorwa (coordination), imikorere myiza y’amakipe n’iy’ishyirahamwe ndetse n’abakinnyi muri rusange, bagakora binyuze mu mucyo.
Ni bwo nafashe ikemezo cyo guharanira kuyobora ishyirahamwe ryo koga, nshyigikiwe na benshi bakunda umukino, abakinnyi, n’amakipe yo koga, nsanga hageze ko ntanga umusanzu wange muri uyu mukino, no gufasha abato kuzamuka neza, bagahabwa imyitozo ihagije, n’amakipe yo koga agashyigikirwa kugira ngo tuzamure umukino.
Umuseke: Ni iki ugiye gukora muri uyu mukino wo koga?
Pamela: Mfite imishinga yo kwita ku bakinnyi binyuze mu bufatanye n’amakipe, n’abatoza ndetse n’ubuyobozi bubifite mu nshingano. Bikubiye kuri ibi bikurikira:
Umuseke: Kuki Umukino wo koga utitabirwa…?
Kuba utitabirwa nkeka ko abayoboraga ishyirahamwe ryo koga batabihaye agaciro ngo bahe rugari abakinnyi, abatoza ndetse n’amakipe ngo bagaragaze ko bariho kandi bashoboye.
Ariko kuva ubu, umukino wo koga ugiye kwitabirwa cyane kuko abakinnyi b’abahanga turabafite haburaga gahunda yo kubakurikirana.
Abatoza b’uyu mukino barahari, bazitanga bahabwe agaciro na comite nshya, tuzabashyigikira kugira ngo uyu mukino uzamuke, witabweho.
Umuseke: Ese hari amarushanwa mashya muri gutegura?
 Pamela: Yego, dufite gahunda yo gutegura amarushanwa atandukanye kuko niyo agaragaza ubuhanga bw’abakinnyi ndetse abongerera ubumenyi (experience), mu kwitabira neza ndetse n’ikizere cyo gutsinda no ku rwego mpuzamahanga kuzamura abakinnyi bakiri bato niyo ntego yacu, kuko ni cyo kizere dufite ko bazitwara neza mu minsi iri imbere.
Umueseke: Muri uyu mwaka 2020 ni ayahe marushanwa abakunzi b’uyu mukino bategereza?
 Pamela: Hari amarushanwa azaba kugira ngo tubashe gukora amajonjora y’abahanga bazitabira Jeux Olympique (Mu gihe tuzahabwa ubutumire) kuko dufite ikizere ko tuzabubona, ndetse aya marushanwa azadufasha kumenya ikipe y’igihugu.
Hari n’amarushanwa azategurwa n’amakipe, kuko kugeza ubu dufite amakipe 15 mu Turere dutandukanye buri kipe isabwa gutegura irushanwa byibuze rimwe mu mwaka.
Hari n’andi marushanwa ategura imikino nyafuri (Jeux Africains), ni ibikorwa byinshi tuzumvikana na comite nyobozi ndetse n’inteko rusange.

Jean Paul MUGABE
UMUSEKE.RW 
",https://umuseke.rw/girimbabazi-pamela-inshuti-yumukino-wo-koga-ni-na-we-uyobora-ishyiramamwe-ryuyu-mukino.html,Entertainment
"
         APR BBC na REG BBC zageze ku mukino wa nyuma w’igikombe cy’Intwari          
      ","Kuri uyu wa gatanu tariki 31 Mutarama 2020 kuri Petit Stade i Remera, hakinwe imikino y’igikombe cy’Intwari muri Basketball, REG BBC ndetse na APR BBC, zageze ku mukino wa nyuma, nyuma yo gukuramo ikipe zari zihanganye muri 1/2.
REG BBC na Espoir BBC wari umukino utegerejwe na benshi.
Muri uyu mukino, agace ka mbere, REG BBC yakayoboye bigoranye igatsinda ku kinyuranyo cy’amanota abiri gusa, karangira ifite 23 kuri 21 ya ESPOIR BBC.
Mu gace ka kabiri REG BBC abakinnyi bayo barushaga cyane imbaraga aba Espoir, yaje gutsinda aka gace ku manota 31 kuri 23 ya ESPOIR BBC.
Agace ka gatuta bigoranye Espoir yaje kukegukana ku kinyuranyo k’inota rimwe (22-21).
Agace ka nyuma REG BBC yaje ku kegukana itsinze Espoir BBC amanota 25 kuri 23 umukino urangira  REG BBC itsinze amanota 100 kuri 89 ya Espoir BBC.
Umukino wakurikiyeho wahuje IPRC-Kigali na APR BBC, umukino urangira APR BBC iyoboye n’amanota 88 kuri 80 ya IPRC-Kigal. ( 18-19, 21-17, 21-27, 20-25 ).
REG BBC na IPRC-Kigali nyuma yo kwitwara neza zageze ku mukino wa nyuma w’irushanwa ry’Intwari rya 2020, uteganyijwe ku Cyumweru tariki ya 2 Gashyantare 2020.
    
Jean Paul MUGABE
UMUSEKE.RW
",https://umuseke.rw/apr-bbc-na-reg-bbc-zageze-ku-mukino-wa-nyuma-wigikombe-cyintwari.html,Entertainment
"
         Ubutwari 2020: Scandinavia WFC yatsinze 1-0 AS Kigali iyitwara igikombe          
      ","Kuri uyu wa gatanu tariki 31 Mutaramu 2020 kuri Stade ya Kigali, nibwo hakinwaga imikino ya nyuma y’irushanwa ry’Intwari mu bagore, Scandinavia WFC itsinda AS Kigali 1-0, ihita itwara igikombe.
Irushanwa ryo kwibuka Intwari z’u Rwanda binyuze mu mupira w’amaguru ryateguwe n’Impuzamashyirahamwe ya Football mu Rwanda (FERWAFA) ifatanyije n’Urwego rw’Igihugu rushinzwe Intwari z’igihugu, imidari n’Impeta by’ishimwe (CHENO).
Uyu mukina Scandinavia yihariye umupira ndetse iyobora n’igice cya mbere, gufungura amazamu bikanga. Iminota 40’ ya mbere yarangiye amakipe yose ntayibashije kureba mu izamu ry’indi.
Scandinavia yakomeje kwiharira umupira, ariko nta buryo yabonye bugana mu izamu mu gihe umunyezamu wayo Ingabire Judith yakuyemo umupira watewe na Nibagwire Libelle mbere y’uko bawusubizamo ukagarurwa n’izamu.
AS Kigali yashoboraga gufungura amazamu ku munota wa 42, Umwaliwase Dudja ananirwa kubyaza umusaruro uburyo yabonye, amakipe yombi ajya kuruhuka ari 0-0.
Mu gice cya kabiri Scandinavia WFC, bakoze impinduka, Kalimba Alice asimburwa na Uwamariya Diane, ndetse bitanga umusaruro nyuma ku munota wa 70’ Ukwinkunda Jeannette atsinda igitego ari inyuma y’urubuga rw’amahina, umupira yawuherejwe na Mukandayisenga Nadine, biba 1-0.
Iki gitego cya Ukwikunda Jeannette ni cyo cyaheshe igikombe k’Intwari 2020 ikipe ya Scandinavia WFC.
Scandinavia yatwaye igikombe gifite agaciro ka miliyoni 2 FRW naho AS Kigali ya kabiri izahabwa Miliyoni 1 FRW, mu muhango wo gutanga ibihembo ubera kuri Stade Amahoro kuri uyu wa Gatandatu.
 
Jean Paul MUGABE
UMUSEKE.RW
",https://umuseke.rw/ubutwari-2020-scandinavia-wfc-yatsinze-1-0-as-kigali-iyitwara-igikombe.html,Entertainment
"
         Kimenyi yatowe nk’umunyezamu mwiza muri East Africa atsinze Manula wa Simba          
      ","Umunyezamu w’ikipe y’igihugu Amavubi na Rayon Sports, Kimenyi Yves yegukanye igihembo cy’umunyezamu mwiza ukina muri Afurika y’Iburasirazuba atsinda Aishi Manuala wa Simba SC bari bahanganye muri ibi bihembo.
Ibi bihembo byateguwe na Televiziyo yo muri Tanzania ikorera kuri interineti yitwa Africa Sports Today, iha umwanya abakunzi b’umupira w’amaguru kugira ngo abe ari bo batora.
Uru rutonde rw’abagombaga gahatanira iki gihembo rwari rugizwe n’abazamu 14, batorwamo 4 ari bo Kimenyi Yves (Rayon Sports), Aishi Manula (SC Simba), Nahiamana Jonathan (KMC) na Patrick Matassi St. George) bagombaga kuvamo umwe wegukana igihembo.
Hifashishijwe imbuga nkoranyambaga zanifashishijwe mu gutora, mu gitondo cyo kuri uyu wa Gatanu African Sports Today yatangaje ko Kimenyi Yves ari we munyezamu mwiza ukina mu karere ka Afurika y’Iburasirazuba anagakomokamo hagendewe ku majwi y’abakunzi b’umupira w’amaguru batoye.
Kimenyi Yves usanzwe ari umunyezamu w’ikipe y’igihugu Amavubi, yinjiye muri Rayon Sports muri Nyakanga 2019 nyuma yo gusezererwa na APR FC.
Uyu munyezamu umaze kurindira amakipe akomeye mu Rwanda, abonye iki gihembo nyuma yo kwigaragaza mu mukino w’Umupira w’amaguru by’umwihariko akaba yarigaragaje cyane ubwo yakiniraga ikipe y’ingabo z’u Rwanda  ya APR FC.
Jean Paul MUGABE
UMUSEKE.RW
",https://umuseke.rw/kimenyi-yatowe-nkumunyezamu-mwiza-muri-east-africa-atsinze-manula-wa-simba.html,Entertainment
"
         Jules Ulimwengu ntazakinira Rayon Spots muri uyu mwaka – Munyakazi Sadate          
      ","Nyuma y’uko Jules Ulimwengu na Michael Sarpong bagarutse muri Rayon Sports bavuye mu Bushinwa, Munyakazi Sadate Perezida w’ikipe yavuze ko Jules Ulimwengu atazayikinira uyu mwaka w’imikino wa 2019/2020.
Uyu mukinnyi wakiniraga Rayon Sports nk’Umunyarwanda, mbere yo kwerekeza mu Bushinwa yaje kwamburwa ubwenegihugu bw’u Rwanda kuko yabubonye binyuranyije n’amategeko, akaba agomba gukinira Rayon Sports nk’Umunyamahanga.
Kuba Jules Ulimwengu yaragizwe umunyamahanga, kugira ngo akinire ikipe yo mu Rwanda biramusaba kubanza gushaka icyangombwa kimwemerera gukorera ku butaka bw’u Rwanda ‘work permit’.
Abinyujije ku Twitter, Perezida wa Rayon Sports, Munyakazi Sadate yavuze ko Jules akiri umukinnyi wa Rayon Sports utarabona ‘license’ kuko hari ibintu bikirimo gutunganywa.
Ati “Ababajije ibya Jules Ulimwengu nagira ngo mbamenyeshe ko ari umukinnyi wacu, ariko ntabwo yahawe Licence yo kudukinira kuko hari ibigikurikiranwa.”
Sadate kandi yatangaje abakinnyi Rayon Sports ifite izakoresha muri uyu mwaka w’imikino bamaze kubona ibyangombwa.
Abakinnyi 30 Rayon Sports izakoresha muri 2019/2020:
Rutanga Eric, Kimenyi Yves, André mazimpaka, Nsengiyumva Emmanuel Biganza, Hakizmana Adolphe, Kayumba Soter, Iragire Saidi, Ndizeye Samuel, Habimana Hussein Eto’o, Rugwiro Hervé, Iradukunda Axel, Iradukunda Eric Radu, Irambona Eric, Runanira Amza, Niyonzima Ally, Olokwei Comodore, Nshimiyimana Amran, Nizeyimana Mirafa, Mugheni Fabrice Kakule, Ciza Hussein Mugabo, Omar Sidibe, Niyomwungeri Mike, Tumushime Altidjani, Sekamana Maxime, Mugisha Gilbert, Bizimana Yannick, Michael Sarpong, Drissa Dagnogo, Ernest Sugira Arthur Philpe.
Jean Paul MUGABE
UMUSEKE.RW
",https://umuseke.rw/jules-ulimwengu-ntazakinira-rayon-spots-muri-uyu-mwaka-munyakazi-sadate.html,Entertainment
"
         Aho ‘Final’ y’Imikino y’Ubutwari Tournament izabera hahindutse          
      ","Imikino ya nyuma y’irushanwa ryo kuzirikana intari z’u Rwanda( Ubutwari Tourmament 2020) yimuriwe kuzakinirwa kuri Stade Amahoro i Remera aho kuba kuri Stade ya Kigali i Nyamirambo. Kwicara ahagenewe abanyacyubahiro cyo hejuru(VVP)ni ukwishyura Frw 20 000, ahandi hatwikiriye ni 2000Frw.
Ishyirahamwe ry’umupira w’amaguru mu Rwanda (FERWAFA), niryo ryatangaje izi mpinduka , rikavuga ko umukino wa mbere wa Mukura VS na Police FC  ukazaba saa saaba( 13h00) naho uzahuza APR FC na Kiyovu SC ukazaba  saa kenda n’igice ( 15h20’).
Kuva tariki ya 25 Mutarama 2020, nibwo hatangiye imikino y’irushanwa ngaruka mwaka ry’Intwari yitabiriwe n’amakipe yabaye ane ya mbere mu mwaka w’imikino wa 2018/2019, ariyo APR FC, Mukura, Police FC na Kiyovu SC yasimbuye Rayon Sports itaritabiriye iyi mikino.
Iyi mikino kuva yatangira yakininirwaga kuri Sitade ya Kigali i Nyamirambo, umukino wa mbere watangiraga saa 15H00’ undi ugatangira saa 18H00’.
Umukino wa mbere uzahuza Police FC iri ku mwanya wa gatatu n’amanota atatu, isabwa gutsinda uyu mukino kugira ngo yongere amahirwe yo kwegukana iki gikombe na Mukura iri ku mwanya wa nyuma, nta nota na rimwe ifite, ahubwo ifite umwenda w’ibitego bine.
APR FC itaratsindwa umukino n’umwe iyoboye uru rutonde rw’agateganyo irasabwa kunganya na Kiyovu SC, kugira ngo itware iki gikombe naho Kiyovu yo irasabwa gutsinda APR ibitego bitatu k’ubusa  kugira ngo ibe yakwegukana iki gikombe.
Iri rushanwa riri kuba mu mikino itandukanye, mu mupira w’amaguru ryateguwe na FERWAFA ku bufatanye n’Urwego rw’Igihugu rushinzwe Intwari z’Igihugu, Imidari n’Impeta by’Ishimwe (CHENO) rifite insanganyamatsiko igira iti ‘Ubutwari mu Banyarwanda, Agaciro kacu’.
Uko imikino iteganyijwe kuzakinwa:
 Iri rushanwa riri kuba mu mikino itandukanye, mu mupira w’amaguru ryateguwe na FERWAFA ku bufatanye n’Urwego rw’Igihugu rushinzwe Intwari z’Igihugu, Imidari n’Impeta by’Ishimwe (CHENO) rifite insanganyamatsiko igira iti ‘Ubutwari mu Banyarwanda, Agaciro kacu’.
 Jean Paul MUGABE
UMUSEKE.RW
",https://umuseke.rw/aho-final-yimikino-yubutwari-tournament-izabera-hahindutse.html,Entertainment
"
         Basketball: Bigoranye The Hoops yatsinze UBUMWE mu irushanwa ry’intwari          
      ","Kuri uyu wa Gatatu habaye imikino y’umunsi wa kane w’irushanwa ngarukamwaka ry’intwari, The Hoops Rw itsinda UBUMWE 66-60, Espoir itsinda 30 PLUS iyitsinda 137-84. Ni irushanwa riri gikonwa mu mikino itandukanye.  Ryatangiye kuri uyu wa Gatanu, tariki ya 24 Mutarama 2020 rikazarangira tariki ya 2 Gashyantare 2020.
Amakipe 18 yaryitabiriye hazazamukamo ane ya mbere mu bagabo n’aho mu bagore amakipe yose uko ari atanu azahura nyuma hakarebwa iyatsinze imikino myinshi.
Mbere y’imikino yose amakipe yombi yabanje gufata umwanya wo kwibuka Kobe Bryant wamenyekanye mu mukino wa Basketball wahitanywe n’impanuka ya Kajugujugu ku Cyumweru tariki ya 26 Mutarama 2020.
Umukino wari utegerejwe na benshi wahuje  REG BBC na UGB BC urangira REG itsinze UGB  BC ku manota  96-86.
ESPOIR BBC ifite abakunzi benshi mu Rwanda yatsinze  30 PLUS amanota 137-84.
Mu bagore umukino wari utegerejwe na benshi wagombaga guhuza UBUMWE BBC na THE HOOPS RW, urangira The HOOPS itsinze Ubumwe BBC ku manota 66-60.
UBUMWE niyo yayoboye umukino mu gace ka mbere n’amanota 34-18 ya The Hoops, ariko uduce dutatu twakurikiyeho The Hoops iradutsinda.
Irushanwa ryo kwibuka intwari z’u Rwanda binyuze muri Basketball ryateguwe n’Impuzamashyirahamwe ya Basket mu Rwanda( FERWABA) ifatanyije n’Urwego rw’Igihugu rushinzwe intwari z’igihugu, imidari n’impeta by’ishimwe (CHENO).
Rifite insanganyamatsiko igira iti ‘Ubutwari mu Banyarwanda, Agaciro kacu’.
Uko imikino yose yarangiye:
 
Abagabo:
 
UR HUYE BBC (M) 29- 86 RP IPRC HUYE (M)
REG BBC 96-67 UGB
ESPOIR BBC 137-84 30 PLUS
Abagore:
UR HUYE BBC 17- 63 RP IPRC HUYE
UBUMWE 60- 66 THE HOOPS RW
Jean Paul MUGABE
UMUSEKE.RW
",https://umuseke.rw/basketball-bigoranye-the-hoops-yatsinze-ubumwe-mu-irushanwa-ryintwari.html,Entertainment
"
         Michael Sarpong na Jules Ulimwengu bagiye kugaruka muri Rayon Sports          
      ","Ba rutahizamu babiri bakiniraga Rayon Sports, Jules Ulimwengu na Michael Sarpong bari baragiye mu igeragezwa mu gihugu cy’U Bushinwa bagiye kugaruka mu Rwanda bakinire Rayon Sports imikino yo kwishyura ya shampiyona y’u Rwanda nyuma y’uko ibikorwa byose by’imyidagaduro bihagaritswe kubera icyorezo cya Novel coronavirus cyateye aho bari bari.
Kuri uyu wa Mbere tariki 27 Mutarama 2020 ubuyobozi bwa Komite Olempike y’u Bushinwa bwatangaje ko guhera ubu nta gikorwa na kimwe k’imikino kemerewe gukorerwa muri iki gihugu kugera igihe kitazwi, kubera icyorezo cya Novel coronavirus  kimaze guhitana abarenga 130 mu bantu ibihumbi 4 515 bafashwe na cyo.
Imikino mpuzamahanga igihugu cy’u Bushinwa cyagombaga kwakira muri Gashyantare na Werurwe irimo n’iyo gushaka itike y’imikino Olempike izabera mu Buyapani mu mpeshyi y’uyu mwaka yimuriwe mu bihugu nka; Australia, Taiwan na Thailand.
Ni muri urwo rwego n’abakinnyi ba Rayon Sports bari bamaze iminsi bakora igeragezwa mu makipe atandukanye yo mu Bushinwa bagiye kugaruka mu Rwanda bagakomeza kuyikinira kuko bagifitanye na yo amasezerano.
Biteganyijwe ko aba bakinnyi babiri bazasubira mu Bushinwa kumvikana n’amakipe yari yabashimye mu mpeshyi y’uyu mwaka barangije shampiyona y’u Rwanda n’Igikombe cy’Amahoro.
Ibi birongerera abatoza ba Rayon Sports amahirwe yo guhitamo abahagaze neza kurusha abandi mu busatirizi kuko hagiye kuba guhanganira umwanya hagati ya Jules Ulimwengu, Michael Sarpong, Drissa Dagnogo, Bannen Philippe Arthur, Bizimana Yannick, Maxime Sekamana na Gilbert Mugisha.
Jean Paul MUGABE
UMUSEKE.RW
",https://umuseke.rw/michael-sarpong-na-jules-ulimwengu-bagiye-kugaruka-muri-rayon-sports.html,Entertainment
"
         UbutwariTournament: Mu mvura idahita APR FC yatsinze Police FC 1-0          
      ","APR FC yatsinze umukino wa kabiri mu Irushwanwa ry’Ubutwari itsinda Police FC mu mukino wo guhangana, ariko watangiye imvura igwa urinda urangira.
Umukino wabaye kuri uyu wa kabiri, utangira saa kumi n’ebyiri z’umugoroba, imvura nyinshi yagwaga ariko ntabwo byabujije umukino kuba.
Mu gice cya mbere Police FC yihariye umukino ku buryo bugaragara, yagiye ibura uburyo bwinshi bw’ibitego byabazwe.
Igice cya mbere cyaje kurangira ikipe zombi zinganya 0-0.
Mu gice cya kabiri APR FC yahinduye umukino, ku munota wa 53 rutahizamu NSHUTI Innnocent atsinda igitergo umunyezamu wa Police FC, HABARUREMA Gahungu ntiyamenye uko bigenze.
APR FC ifite igitego 1-0, yakomeje gushaka ibitego ariko biranga umukino urangira APR FC itsinze Police 1-0.
Umukino wasifuwe RUZINDANA NSORO ku ruhande rumwe hari uwitwa NDAGIJIMANA Teogene ku rundi ruhande hari BAMPORIKI DESIRE, Comiseri yari NTAWIHA Jean Pierre.
 Abakinnyi babanjemo ku mpande zombi
 APR FC 11 babanjemo:  31. AHISHAKIYE Herithier 4. MANZI THIERRY 5. MUTSINZI Ange 25. OMBOLENGA Fitina 6. RWABUHIHI Placide 24. MANISHIMWE Emmanuel 13 NSHIMIYIMANA Mohamed 18. BUREGEYA Prince 19. USENGIMANA Danny 17. NSHUTI Innnocent
POLICE FC 11 yabanjemo:  1. HABARUREMA Gahungu 4. TURATSINZE John 3. NDAYISHIMIYE Clestin 15. MUSA Omar  21. MOZEMBIZI Mohamed 24. NGENDAHIMA Eric 22. IYABIVUZE Osse  5. KUBWIMANA Cedric 20. MUNYAKAZI Yussuf 10. MICO Justin 27. NSHUTI Savio.
Mu barebye uyu mukino barimo na Dr Pierre Damien HABUMUREMYI uyobora urwego rwa CHENO.
Amafoto@KUBWAYO Adrien/UMUSEKE
Jean Paul NKUNDINEZA 
UMUSEKE.RW
",https://umuseke.rw/ubutwaritournament-mu-mvura-idahita-apr-fc-yatsinze-police-fc-1-0.html,Entertainment
"
         Kalisa arishyuza Kirehe FC miliyoni 4.7Frw, Kirehe FC ikitakana FERWAFA          
      ","(VIDEO) Kalisa François watoje Kirehe FC arayisaba kumwishyura asaga miliyoni 4, 7Frw ikipe ikavuga ko FERWAFA yayifatiye ikemezo itabizi kubera ko nta butumire bunyuze mu nzira zemewe bwayigejejweho, ngo iri mu nzizra zo kurega isaba ko ikemezo gisubirwamo.
Uyu mutoza waganiriye n’Umuseke avuga ko yatoje Kirehe FC iri mu bihe bikomeye cyane, ku buryo umusaruro muke ivuga ko yagendeyeho imwirukana atari we ukwiye kubibazwa kubera ko ngo yubatse ikipe ishingiye ku bana bato kubera ikibazo cy’amikoro yasanze mu ikipe.
Ati “Kirehe igusaba kutamanuka, umwaka ushize nari nayigumishije ku mwannya wa 14, nirukanywe hakiri kare, imikino ibanza ari bwo ikirangira, hari ibibazo by’amikoro, nagiyeyo nta bakinnyi bagura, bambwira ko bakoresha abana, nange nzana abo mvanye i Kigali badafite amakipe.”
Avuga ko Kirehe FC yatoje mu mpera za 2017 agomba kuyikomezanya shampiyona ikarangira, ndetse akayitoza umwaka wose w’imikino 2018/2019, uko yayisanze ngo si ya Kirehe abantu bari bazi mbereho imyaka ibiri, kuko icyo gihe ngo yabashaga gukinisha abakinnyi yaguze kandi ikabahemba, ariko we yasanze igeze ahabi.
Ikirego ke yakigejeje muri FERWAFA tariki 19 Gashyantare 2018, kubera ko amasezerano ye yagombaga kugeza muri 2019 atubahirijwe, asubizwa muri Nzeri 2018.
Ati “FERWAFA yatumije inshuro enye Kirehe FC ntiyitaba, akanama k’Abanyamategeko ka FERWAFA gafata ikemezo ko natsinze.”
Icyo gihe ikemezo gifatwa, ngo bamubwiye ko azavugana na Kirehe FC muri Mutarama, ntawamvugishije kugeza ubu.
Kirehe FC yagombaga kwishyura Kalisa miliyoni 4,7Frw, ngo yabonye ko FERWAFA iyemereye gukina irushanwa ryo mu Kiciro cya Kabiri nk’umutumirwa, ibyo yari yatangiye byo kumwishyura irabireka.
Uyu mutoza avuga ko kwamburwa, ndetse ubu akaba nta kazi afite byamugizeho ingaruka mu buzima ndetse no ku muryango we.
Ati “Iyo udafite akazi kandi ufite umuryango ni ibintu biba bikomeye kandi ufite aho wasinye amasezerano ariko batubahiriza ibirimo, ndashimira FERWAFA ko yubahiriza amategeko nta we ukiboneranwa mu mupira w’amaguru, ariko ubu kugira ngo bafate umwanzuro wo gukemura ikibazo ngo na njye mbibonemo inyungu, ubu ni byo byabaye ikibazo.”
Perezida wa Kirehe FC witwa Sebikwekwe Cyprien, uvuga ko ari mushya mu ikipe, avuga ko Kalisa Francois yabaye umutoza wa Kirehe FC atanga umusaruro muke baramwirukana, ikibazo ngo yakinjiyemo kuva mu Ukuboza 2019 agitangira kuyobora ikipe kandi ngo yasanze atarengana.
Ati “Yaregeye FERWAFA, ihamagaza ubuyobozi bwa Kirehe FC mu buryo buri informal (nta baruwa yanditswe), Akanama ka FERWAFA kaburanisha dosiye Kirehe idahari iratsindwa.
Icyo dusaba ni uko twasubirishamo urubanza, ariko tubona yarirukanywe hakurikijwe amategeko kubera ko atatangaga umusaruro, tuzaburana natsinda tuzamwishyura.”
Yabwiye Umuseke ko Kirehe FC izandikira FERWAFA yerekana ko nubwo yaciye urubanza ko itsindwa, itigeze iyitumiza ngo iburane.
Umwanzuro wa FERWAFA ko Kirehe FC itsinzwe wasohotse mu Ukuboza 2019.
Perezida wa Kirehe FC avuga ko uretse Umutoza Kalisa, hari umukinnyi witwa Hamada na we ufitanye ikibazo na bo, ariko ngo we Kirehe FC izamwishyura, icyari cyabuze ni amafaranga.

Umunyamabanga Mukuru wa FERWAFA, Uwayezu Regis yatangarije Umuseke ko ikemezo bafashe ari uko Kirehe FC yishyura uwari umutoza wayo Kalisa François.
Ati “Umwanzuro wa FERWAFA watumye Kirehe yamburwa ikemezo cyo gukina amarushanwa yo mu kiciro cya kabiri, ikina nk’umutumirwa, ingamba za FERWAFA ni uko Kirehe FC igomba kwishyura, ntabwo tuzabaha kiriya cyangombwa batarishyura, FERWAFA urwego iriho ni ugushyiraho ingamba zituma Kirehe FC yishyura.”
Kalisa François  yajetoje Kirehe FC mu mpera za 2017, afite amasezerano yo kuyitoza imyaka ibiri, bigeze mu kwezi kwa Gashyantare 2018 ubuyobozi buramwirukana ikipe iri ku mwanya wa 13 mu makipe 16.
NKUNDINEZA Jean Paul 
UMUSEKE.RW
",https://umuseke.rw/kalisa-arishyuza-kirehe-fc-miliyoni-4-7frw-kirehe-fc-ikitakana-ferwafa.html,Entertainment
"
         Ubutwari Tournament: Ibitego 6 mu mukino umwe…Kiyovu yatsinze 4-2 Mukura          
      ","Mu mukino w’irushanwa ry’Ubutwa Tournament wabaye kuri uyu wa kabiri tariki ya 28 Mutarama, kuri Sitade ya Kigali i Nyamirambo, Kiyovu SC yatsinze Mukura ibitego 4-2, amahirwe ya Mukura yo kwegukana igikombe cy’ubutwari arayoyoka.
Ni irushwa riri kuba mu mikino itandukanye, aho mu mupira w’amaguru wateguwe na FERWAFA ku bufatanye n’Urwego rw’Igihugu rushinzwe Intwari z’Igihugu, Imidari n’Impeta by’Ishimwe (CHENO) rifite insanganyamatsiko igira iti ‘Ubutwari mu Banyarwanda, Agaciro kacu’.
Muri uyu mukino watangiye ukereweho iminota 30’ kubera imvura nyinshi yaguye mu bice by’Umujyi wa Kigali, amakipe yombi yakoze impinduka akuramo abakinnyi batatu kuri buri ruhande bagaragaye mu mukino wa mbere.
Kiyovu SC yakuyemo umunyezamu usanzwe abanzamo Bwanakweli Emmanuel asimburwa na Nzeyirwanda Djihad, Ishimwe Saleh na Mbanzoo Nkoto Karim naho Serumogo Ally asimburwa na Saba Robert.
Kiyovu Sports yatangiye yotsa igitutu Mukura, yabonye igitego cya mbere ku munota 14’ w’umukino gitsinzwe na Twizerimana Martin Fabrice.
Nyuma y’umunota umwe gusa ku munota wa 15’ Mukura yabonye igitego cyo kwishyura gitsinzwe na Iradukunda Jean Bertrand.
Abasore ba Kiyovu bongereye imbaraga mu busatirizi bwabo bituma ku munota wa 31’ babona igitego cyatsinzwe na Saba ROBERT.
Igice cya kabiri cyatangiye Kiyovu SC isatira izamu rya Mukura binatuma ku munota wa 46’ ibona Penaliti ku ikora rya Manzi wafashe umupira n’intoki ariko Twizerimana Martin Fabrice arayihusha.
Kiyovu SC yagaragazaga imbaraga zo gushaka ibitego byinshi, yabonye igitego cya gatatu ku munota wa 57’ gitsinzwe na Nizeyimana Jean Claude.
Ku munota wa 87’ Kiyovu SC yabonye Coup-Franc, ihabwa Twizeyimana Martin Fabrice wari wahushije Penaliti ariko bwo yitwara neza yinjiza igitego cya kane cy’agashinguracumu cya Kiyovu SC.
Abakinnyi ba Mukura banyuzagamo bagaca muri humwe ba myugariro ba Kiyovu, babonye igitego cya kabiri mu minota y’inyongera gitsinzwe na Ndizeye Innocent. Umukino urangira Kiyovu SC itsinze 4-2 Mukura ibitego.
Abakinnyi 11 babanjemo ku mpande zombi:
Mukura VS: Bikorimana Gerard (GK, 1), Biraboneye Aphrodis 25, Manzi Aimable 13, Umwungeri Patrick 30, Rugirayabo Hassani 5,Mutabazi Hakim 6, Niyonkuru Ramadhani 23C,Ntwari Evode 10, Tuyishimire Eric 24, Iradukunda Jean Bertrand 17, Muniru Abdulahman 9.
Kiyovu: Nzeyurwanda Djihadi (GK,1) , Habamahoro vicent 19, Mutangana Deick 15, Mbogo Ali 30, Mbonyingabo Regis 24, Nahimana Isiaka 11, Mbanzoo Nkoto Karim 21, Twizerimana Martin Fabrice 27, Armel Gislain 14, Saba Robert 16, Nsengiyumva Mustafa 22.
Jean Paul MUGABE
UMUSEKE.RW
",https://umuseke.rw/ubutwari-2020-ibitego-6-mu-mukino-umwekiyovu-yatsinze-4-2-mukura.html,Entertainment
"
         AMAFOTO: Seifu wavunikiye mu mukino APR Vs Rayon yagarutse mu myitozo          
      ","Umukinnyi wa APR FC, Niyonzima Olivier Seifu wavunikiye mu mukino wa shampiyona iyi kipe yahuyemo na mukeba wayo Rayon Spors,  yagarutse mu myitozo.
Muri uriya mukino w’ishiraniro w’umunsi wa 15 wa shampiyona, APR FC yari yatsinzemo Rayon Sports ibitego 2-0.
Seifu ukina mu kibuga hagati yagize imvune yo mu ivi muri uriya mukino wabaye tariki ya 21 Ukuboza 2019, yari yacishijwe mu cyuma.
Nyuma yo guca mu cyuma, abaganga bari basabye uyu mukinnyi kumara iminsi 30 adakina kugira ngo abashe gukurikiranwa neza.
Tariki ya 21 Mutarama 2020, Niyonzima Seifu yatangiye imyitozo yoroheje ariko adakorana na bagenzi be akurikinanwa n’abaganga kugira ngo bamufashe ivi rye rikomera.
Kuri uyu wa mbere tariki ya 27 Mutarama 2020, Seifu yakoranye imyitozo na bagenzi be nyuma yo kumara iminsi 38 ari hanze y’ikibuga adakora imyitozo muri APR FC.
Nyuma y’imyitozo, Seifu akaba yavuze ko n’ubwo atakinaga yateraga bagenzi be akanyabugabo abasaba kwitwara neza mu mikino itandukanye babaga bagiye gukina.
Ati “Nsanze ikipe ihagaze neza itaratsindwa haba muri shampiyona ndetse no mu gikombe cy’intwari turi guhatanira, kandi ndishimira uko bagenzi banjye bakomeje kwitwara.”
Seifu yavuze ko intego agarukanye mu kibuga ari ugukomeza kwitwara neza mu kibuga ndetse no hanze yacyo agaha ibyishimo abayozi ba APR FC ndetse n’abafana bayo.
APR FC, Seifu akinira iyoboye urutonde rwa shampiyona, igeze ku munsi wa 18 wa shampiyona n’amanota 42, ikaba itaratsindwa umukino n’umwe mu marushanwa imaze kwitabira mu mwaka w’imikino wa 2019-2020.
Jean Paul MUGABE
UMUSEKE.RW 
",https://umuseke.rw/amafoto-seifu-wavunikiye-mu-mukino-apr-vs-rayon-yagarutse-mu-myitozo.html,Entertainment
"
         M. RUTAGAMBWA wabaye muri Rayon yamaganye ubutumwa “Rutwitsi” bwa Kalinda          
      ","Rutagambwa avuga ko Rayon Sports ari ikipe ya bose, nta we ivangura

",https://umuseke.rw/m-rutagambwa-wabaye-muri-rayon-yamaganye-ubutumwa-rutwitsi-bwa-kalinda.html,Entertainment
"
         Sadate wa Rayon yashimiye APR yahagaritse umuvugizi w’abafana bayo          
      ","Perezida wa Rayon Sports, Munyakazi Sadete yashimiye ikemezo cy’ubuyobozi bwa APR FC cyo guhagarika Emile Kalinda wari umuvugizi w’abafana b’iyi kipe y’Ingabo z’u Rwanda kubera amagambo mabi yatangaje.
Iki kemezo cyafashwe n’ubuyobozi bwa APR FC ku mugoroba wo kuri iki Cyumweru tariki ya 26 Mutarama buhagarika uyu Emile Kalinda kubera amagambo aherutse gutangaza abiba urwango.
Kalinda arazira imvugo yakoresheje ku wa Gatanu w’icyumweru gishize ubwo yaganiraga n’uwitwa Muhawenimana Xavier ufana Rayon Sports ku rubuga rwa Whatsapp rwitwa Ruhago Fans Group.
Yanditse ubutumwa bwumvikanamo urwango n’amagambo asa nk’ibitutsi. [Umuseke ntiwifuje gutambutsa ubu butumwa kubera butajyanye n’umurongo w’Ikinyamakuru n’uw’imiyoborere y’u Rwanda.]
Nyuma Emile atangaje ibi ndetse bikanababaza bamwe mu bakunzi b’umupira w’amaguru ubuyozi bwa APR FC bwahise butangaza ko bumuhagaritse kuri uyu mwanya w’ubuvugizi bw’abafana ba APR ndetse bumuca ku kibuga mu mikino y’irushanwa ry’Intwari bwizeza abafana b’ikipe ko mu minsi mike bubereka uzasimbura Emile.
Munyakazi Sadete umuyozi wa Rayon Sports yashimiye ubuyozi bwa APR FC gusa avuga ko hagakwiye gufatwa izindi ngamba.
Ati “Nk’abahohotewe, dushimiye ubuyobozi bwa APR FC ku cyemezo bwafashe, nubwo Emile yabisabiye imbabazi kandi tukaba twaranamubabariye ariko hari ingamba zagombaga gufatwa.”
Perezida wa Rayon Sports uvuga ko iyi kipe ye yahohotwe kuko buriya butumwa bwababaje abakunzi bayo.
Jean Paul MUGABE
UMUSEKE.RW
",https://umuseke.rw/sadate-wa-rayon-yashimiye-apr-yahagaritse-umuvugizi-wabafana-bayo.html,Entertainment
"
         Kobe Bryant yapfanye n’umukobwa we n’abandi bantu 7, bahitanywe na Kajugujugu          
      ","Amakuru yavugaga ko Umukinnyi wamamaye cyane muri NBA, Kobe Bryant yahitanywe n’indege ya Kajugujugu ku cyumweru ahagana saa ine z’amanywa muri USA. Police yo muri California yemeje ko mu bapfuye harimo n’umukobwa wa Kobe w’imyaka 13 y’amavuko witwa Gianna.
Police muri Leta ya California yatangaje ko amakuru y’urupfu rwa Kobe yayamenye muri ariya masaha, ni saa kumi n’ebyiri z’umugoroba ku isaha ya GMT, (saa 20h00 i Kigali).
Mbere hari yatangajwe ko indege Kobe yarimo yaguye ahitwa Calabasas irimo abantu batanu, ko nta n’umwe warokotse.
Polisi kuri uyu wa mbere yatangaje ko abari mu ndege ari abantu 9 kandi bose bapfuye. Ntabwo mu itangazo bavuze amazina y’abandi bapfuye uretse Kobe Bryant n’umukobwa we.
Gusa abo mu miryango y’abapfanye na Kobe bagiye bavuga amazina yabo, barimo John Altobelli yari umutoza wa Basketball ku ishuri Orange Coast College, yari kumwe n’umugore we n’umwana wabo witwa Alysaa w’imyaka 13, yajyaga akinana basketball n’umukobwa wa Kobe, Gianna.
Christina Mauser, na we yatozaga basketball ku ishuri umukobwa wa Kobe Bryant yigagaho, na we yari mu ndege imwe na bo nk’uko umugabo we yabyanditse kuri Facebook.
Kobe Bryant ubuzima bwe mu mukino wa Basketball yakiniye Los Angeles Lakers imyaka 20 kuva ahagaritse gukina muri 2016.
Yari ari kumwe n’abandi bantu batanu. Impanuka yabereye ahitwa Calabasas muri California.
Bryant w’imyaka 41 y’amavuko yatemberaga muri kajugujugu ye iza guturika itashya.
Bryant yabaye umukinnyi wa mbere wa Basketball muri Shampiyona na USA inshuro eshanu akaba yafatwaga nk’umwe mu bihangange muri uyu mukino bakomeye kurusha abandi mu mateka yawo.
Bagenzi be barimo Kevin Love banditse kuri Twitter ko babajwe n’urupfu rwa Kobe Bryant rutunguranye, rukaba rumutwaye akiri muto.
Kugeza ubu abandi bari bari kumwe mu ndege ntibaramenyekana.
Iby’urupfu re Kobe Bryant byatangajwe kandi n’ubuyobozi bwa Calabasas.
Itangazo ryagiraga riti : ” Tubabajwe no kumenyesha abantu iby’urupfu rwa Kobe Bryant n’abandi bantu bane baguye mu mpanuka ya kajugujugu”
ubuyobozi buvuga ko iriya ndege yahanutse igeze hejuru y’imirima iri mu gace kitwa Las Virgenes.
Ngo nta muturage yagwiriye.
 
Yakinnye Basketball ku myaka itatu akinira Lakers yonyine kugeza apfuye
Kobe Bean Bryant yavutse muri Kanama, 1978. Ni we wari bucura mu bana batatu iwabo babyaye. Se na we yari umukinnyi wa Basketball, yitwa Joe Bryant na Nyina akitwa Pamela Cox Bryant.
Yari afite na Nyirasenge ukina Basketball witwa John Chubby Coz.
Iwabo ngo bamwise Kobe nyuma yo gusura imwe muri restaurant ikomeye yo mu Buyapani igabura inyama z’ikimasa gikunzwe muri kiriya gihugu bita Kobe.
Mu yandi magambo Kobe bivuga Ikimasa.
Yitwaga kandi Bean bagira ngo izina rye barisanishe n’iryo bahimbaga Se ryitwa ‘Jellybean.’
Ubwo Se yari akuze yavuye muri Basketball ajyana umuryango we gutura mu Butaliyani ahitwa Rieti.
Agezeyo yakomeje gukina basketball ariko mu bo bita abavetera (veterans).
Nyuma bagiye no mu yindi migi yo mu Butaliyani, Kobe atangira kumenyera gukina basketball akiri muto kuko yabonaga Se ayikina.
Yakuze avuga Igitaliyani.
Bivugwa ko yatangiye gukina basketball afite imyaka itatu kandi ngo yakundaga ikipe ya Los Angeles Lakers akiri muto.
Sekuru yamuzaniraga video z’abakina basketball akazireba bikamutera gukomeza kuyikunda.
Yakundaga kandi ngo n’umupira w’amaguru cyane afana ikipe yo mu Butaliyani ya AC Milan.
Mu gihe k’impeshyi yajyaga agaruka muri USA gukinirayo basketball n’inshuti ze.
 Amaze gukura, Kobe Bean Bryant  yagiye muri Los Angeles Lakers ayikinira kuva yayijyamo kugeza apfuye. Yari amaze imyaka 20 akina muri NBA kandi muri Los Angeles Lakers. Yayigiyemo akirangiza amashuri yisumbuye.
Ni we mukinnyi wa mbere mu mateka ya NBA wakinnye ibyo bita seasons 20 yikurikiranya.
Muri Lakers yahahuriye n’inshuti ye y’ibihe byose Shaquille O’Neal  bakaba barafashije Lakers kuba ikipe y’igihangange mu zindi zikina NBA.
Muri 2003 yashinjwe n’umukobwa ko yamukoreye ihohotera rishingiye ku gitsina ariko urukiko ruza gusanga kiriya kirego nta shingiro gifite.
O’Neal muri 2004 yagiye muri Miami Heat asiga Kobe muri Lakers bituma asigara ari we nkingi ya mwamba y’iyi kipe.
Ubwo yari afite imyaka 34 irenzeho iminsi 104 yabaye umukinnyi ukiri muto wa Mbere wa Basketball watsinze amanota 30 000.
Ibigwi bya Kobe Bean Byrant ni byinshi.
Azahora yibukwa mu mateka ya Basketball ku rwego rw’isi kuko yari umwe mu bakinnyi bayo bakomeye nka Micheal Jordan, LeBron James, Shaquille ONeal n’abandi.
UMUSEKE.RW
",https://umuseke.rw/kobe-bryant-yapfanye-numukobwa-we-nabandi-bantu-7-bahitanywe-na-kajugujugu.html,Entertainment
"
         APR FC yahagaritse umuvugizi w’abafana, “arazira amagambo abiba urwango”          
      ","Kuri iki Cyumweru tariki 26 Mutarama, ikipe ya APR FC yahagaritse uwari umuvugizi w’abafana bayo Emile Kalinda, arazira ubutumwa bwagiye hanze ku mbuga nkoranyamba burimo amagambo y’urwango mu Banyarwanda.

Ku wa Gatanu Kalinda yaganiraga n’uwitwa Muhawenimana Xavier ufana Rayon Sports ku rubuga rwa Whatsapp rwitwa Ruhago Fans Group.
Yanditse ubutumwa bugira buti “Oya FERWAFA niba ariyo itegura amarushanwa yo mu Rwanda, Afande yagahaye Rayon sport imyaka itanu kudakina irushanwa iryo ari ryo ryose rikinirwa ku butaka bw’u Rwanda kuko twese nta n’ibibuga dufite, ubundi tukareba ko mujya Mozambique n’ubundi mwatwihishe (mo) tutabizi gusa twabavumbuye…mtoto wa nyoka naye ni nyoka.”
Ubu butumwa bwakwirakwijwe ahantu henshi ku mbuga nkoranyambaga, Kalinda ashinjwa kuvuga imvungo ziganjemo urwango ndetse bamwe mu bafana ba Rayon Sports bakavuga ko yabise ‘Interahamwe.’
Uwitwa Muhire Bobo yasangije ubu butumwa bwa Kalinda ku rukuta rwe rwa Facebook, avuga ko aya magambo ye yuzuye urwango.
Ati “Mundebere umuvuguzi w’abafana ba APR imvugo arimo akwirakwiza yuzuye urwango! Ngo turi inzoka! Mozambique se ni ho Rayon iba? Kandi ubu ari uwa Rayon RIB yaba yamutaye mu mvuto!”
Uwambaye Jacky Joel Gasa we yagize ati “Ariko ibi bintu si ibyo kwihanganirwa kuko iyi ni ingengabitekerezo bitari ibyo na ba Mugesera baba barengana uyu ataryojwe iyi mvugo!”
Zakia Moone we yavuze ko imvugo nk’izi yaziherukaga muri Jenoside.
Ati “Ngo umwana w’inzoka aba ari inzoka. Izi mvugo nzizi muri Jenoside interahamwe ari zo zikoresha iyo mvugo kuko bigishaga ko umwana wavukaga ku mututsi na we yabaga ari umututsi none bahu izo ngengasi zo mu bafana ba APR turazikizwa n’iki bahu?”
Uwambaye Jacky Joel Gasa yongeye kugaruka avuga ko Kalinda akwiye imbabazi kuko ngo yazisabye.
Ati “Nimumubabarire kuko na we yigaye kuko hari ahantu maze kubona message amaze kwandika abisabira imbabazi mu ba sportif bose. Rero kuba asabye imbabazi numva yababarirwa kuko baca umugani ngo ururimi ntacyo rupfana n’umuntu!
Ndibwira ko yabivuze nta rwango mu mutima we ku buryo yakwita aba-Rayon twese kuriya kuko afitemo inshuti n’abavandimwe!”
Nyuma y’ubu butumwa Ubuyobozi bwa APR FC, bwasohoye itangazo buvuga ko buhagaritse Emile Kalinda wari umuvugizi wayo gusa ntabwo ubu buyozi bwavuze igihe ahagaritswe uko kingana. A
FC yahagaritse kandi Emile Kalinda kugera ku kibuga mu mikino y’Intwari.
Ubuyobozi bwa APR FC kandi bwasabye imbabazi ku mvugo ya Emile Kalinda ku wo ari we wese yaba yarakomerekeje.
Nyuma yo guhagarika Emile, ubuyobozi bwa APR FC bukaba buzabamenyesha vuba aha umuvugizi mushya w’abafana bayo nk’uko babatitangaje.
Ni ku nshuro ya kabiri Kalinda Emile ahagaritswe azira amagambo yatangaje kuko muri Gicurasi 2017 nabwo yarahagaritwe azira amagambo yatangaje avuga ko APR FC, batazemera gukomera amashyi Rayon Sports yari yatwaye Shampiyona uwo mwaka.
Jean Paul MUGABEMUSEKE.RW
",https://umuseke.rw/apr-fc-yahagaritse-umuvugizi-wabafana-arazira-amagambo-abibiba-urwango.html,Entertainment
"
         AMAGARE: HABIMANA na Ingabire begukanye irushanwa ry’Intwari          
      ","Ku Cyumweru tariki 26 Mutarama 2020 Hakinwe Irushunywa ry’Ubutwari ryateguwe na FERWACY ku bufatanye na CHENO “Urwego rw’Igihugu rushinzwe Intwari z’Igihugu, Imidari n’Impeta by’Ishimwe”, Habimana Jean Eric wa ni we waryegukanye mu bagabo na Ingabire Diane mu bagore.

Ni irushanwa ryabimburiye andi mbere ya Tour Du Rwanda.
Irushanwa na ryo ryari rifite insanganyamatsiko igira iti “Ubutwari mu Banyarwanda, Agaciro kacu”.
Isiganwa ryazengurukaga km 12 mu bice bitandukanye by’Umujyi wa Kigali, abasiganwa bahagurikiye, banasoreza i Nyamirambo ku ishuri ry’Intwari, banyuze kuri Tapis – Nyabugogo – Apacope – Agakiriro ko mu Mujyi – Gitega – Nyamirambo.
Abasiganwa bahagurutse ku isaha ya saa tatu (09:00′).
Mu Kiciro cy’abagabo bagombaga kuzenguruka inshuro ikenda (9) zingana na km 108, ingimbi zizenguruka inshuro 8 zihwanye na km96, naho Abagore bazenguruka inshuro 6 zihwanye na km72.
Isiganwa ryaje gutangira mu mvura yagwaga muri Kigali ariko abasiganwa ntibakanzwe n’iyo mvura.
Mu Kiciro cy’abagabo Habimana Jean Eric wa SACA, ni we wabaye uwa mbere akoresheje amasaha atatu, iminota itatu n’amasegonda 59, akurikirwa na mugenzi we bari gukinana muri iyi kipe, Nsengiyumva Shemu, amusize umunota umwe n’amasegonda 41.
Manizabayo Eric ukinira Benediction Ignite yaje ku mwanya wa Gatatu akoreshe amasaha atatu, iminota itandatu n’amasegonda 30’ uwa mbere amusize iminota ibiri n’amasegonda 31.
Mu bagore, Ingabire Diane wa Benediction Club yegukanye isiganwa akoresha amasaha abiri, n’iminota 22 n’amasegonda 17’, akurikirwa na mugenzi we bakina muri iyi kipe, Nzayisenga Valentine amusize iminota itanu n’amasegonda 36 naho Nirere Xaverine ukinira Bugesera Cycling Team, yabaye uwa gatatu asizwe iminota umunani n’amasegonda 41 n’uwa mbere.
Mu ngimbi ryegukanywe na Muhoza Eric wa Les Amis Sportifs wakoresheje amasaha abiri, iminota 55 n’amasegonda 20, Tuyizere Étienne wa Nyabihu Cycling Team na Hategekimana Jean Bosco wa Les Amis Sportifs ni bo baje bamukurikiye, yabasize amasegonda abiri.
Iri rushanwa ryafashije abakinnyi ba Tour du Rwanda izatangira tariki ya 23 Gashyantare kugeza ku ya 1 Werurwe 2020.

Jean Paul MUGABE                                      UMUSEKE.RW
",https://umuseke.rw/amagare-habimana-na-ingabire-begukanye-irushanwa-ryintwari.html,Entertainment
"
         Basketball: REG BBC yatsinze UR-Huye amanota 93-33 mu Irushanwa ry’Intwari          
      ","Kuri uyu wa Gatandatu imikino y’umunsi wa Kabiri w’irushanwa ngarukamwaka ry’Intwari, REG BBC na Tigers BBC mu bagabo zanyagiye amakipe, The Hoops na RP-IPRC Huye zibona insinzi mu bagore.

Ni imikino yakomezaga nyuma y’uko ku wa Gatanu IPRC Kigali BBC yatewe mpaga ku mukino wa mbere nyuma yo kutubahiriza amabwiriza yahawe na FERWABA igakinisha umukinnyi utarabona ibyangombwa byuzuye.
Bidatandukanye n’andi masrushanwa ari kuba muri iyi minsi, irushanwa rifite insanganyamatsiko igira iti “Ubutwari mu Banyarwanda, Agaciro kacu”.
Mu mukino w’intoki wa Basketball, irushanwa rizamara iminsi ryatangiye kuri uyu wa Gatanu. Tigers BBC yanyagiye UR CMHS iyitsinda amanota 103- 63, iyirusha cyane.
Espoir BBC imwe ma kipe amaze igihe kirekire muri Basketball y’u Rwanda ikaba ari n’ikipe ifite abakunzi benshi mu gihugu biyoroheye yatsinze IPRC Musanze amanota 105-83.
Mu bagore hakinwaga umukino w’ishiraniro w’amakipe ahora ahanganye The Hoops RW na APR WBBC, uza kurangira The Hoops RW yitwaye neza itsinda APR WBBC amanota 46-31.
Uko imikino yose yarangiye:
Abagabo:
Tigers BBC 103-63 UR CMHS
RP-IPRC Kigali BBC 75-64 Shoot For Stars
Espoir BBC 105-83 RP-IPRC Musanze
REG BBC 93-33 UR Huye
Abagore:
The Hoops RW WBBC 46-31 APR WBBC
RP-IPRC Huye 70-31 Ubumwe WBBC
Uko imikino y’umunsi wa Gatatu iteye:
Abagabo:
RP-IPRC Huye vs REG BBC saa 10h00 (CSK)
UR CMHS BBC vs APR BBC saa 10h00 (Rafiki)
30 PLUS BBC vs RP-IPRC Musanze saa 10h00 (IPRC Kigali Court)
UR Huye vs UGB BBC saa 12h00 (Rafiki Club)
Patriots BBC vs Shoot For The Stars saa 12h00 (IPRC Kigali Court)
Abagore:
The Hoops RW WBBC vs UR Huye saa 10h00 (Amahoro Outdoor)
RP-IPRC Huye WBBC vs APR WBBC saa 12h00 (Amahoro)
     
Jean Paul MUGABE
UMUSEKE.RW
",https://umuseke.rw/basketball-reg-bbc-yatsinze-ur-huye-amanota-93-33-mu-irushanwa-ryintwari.html,Entertainment
"
         UTB VC yatsinze REG VC ku munsi wa mbere w’Irushanwa ry’Intwari          
      ","Kuri uyu wa Gatandatu tariki ya 25 Mutarama 2020, hakinwe imikino y’umunsi wa mbere w’irushanwa ngarukamwaka ryo kwibuka Intwari, Umukino wari utegerejwe na benshi muri Volleyball, wasize UTB itsinze REG seti 3-1.
Ni irushanwa rifite insanganyamatsiko igira iti “Ubutwari mu Banyarwanda, Agaciro kacu”. Muri Volleyball, irushanwa rizamara iminsi itatu dore ko ryatangiye kuri uyu wa Gatandatu.
Umukino wabanje REG VC yari yatsinze Kirehe VC seti 3-0 (30-28, 25-11, 27-25), ikipe y’Akarere ka Kirehe imaze iminsi yitwara nabi muri shampiyona.
UTB VC yari yabanje kwihereraana KVC iyitsinda seti 3-0.
Umukino wari utegerejwe na benshi wagombaga guhuza UTB VC na REG VC amakipe ahora ahanganye mu mukino w’intoki wa Volleyball.
REG VC niyo ifite igikombe cya shsmpiyona cy’umwaka ushije na UTB VC yatwaye igikombe cya Pre-Season.
UTB yaje gutungura REG VC iyitsinda seti 3-1, yegukana amanota y’uyu munsi, iba itsinze imikino ibiri naho REG VC itsinda umwe.
Iri rushanwa ry’Ubutwari amakipe atatu ya mbere mu bagabo no mu bagore azahembwa, Frw 300,000, iya kabiri Frw 200,000 iya Gatatu izahabwa Frw 100,000.
Uko imikino yose yarangiye:
Abagabo:
REG VC 3-0 Kirehe VC
Gisagara VC 3-0 IPRC Ngoma
UTB VC 3-1 REG VC
Abagore:
IPRC Kigali WVC 3-0 IPRC Huye WVC
UTB WVC 3-0 KVC
APR WVC 3-2 RRA WVC
Uko imikino y’umunsi wa Gatatu iteye:
Abagabo:
APR VC vs IPRC Huye, 16h00
UTB VC vs Kirehe VC, 18h00
Gisagara VC vs APR VC, 20h00
Abagore:
RRA WVC vs IPRC Huye, 9h00
APR WVC vs IPRC Kigali, 9h00
UTB WVC vs Ruhango WVC, 11h00
RRA WVC vs IPRC Kigali, 11h00
APR WVC vs IPRC Huye, 13h00
KVC vs Ruhango WVC, 13h00
 
Jean Paul MUGABE
UMUSEKE.RW
",https://umuseke.rw/utb-vc-yatsinze-reg-vc-ku-munsi-wa-mbere-wirushanwa-ryintwari.html,Entertainment
"
         Ubutwari Tournament 2020: Imihigo yari myinshi, Police FC ni yo itsinze Kiyovu SC 2-1          
      ","Police FC yabonye amonota atatu kuri Kiyovu SC nyuma yo kuyitsinda ibitego 2-1, umukino wakurikiye uwa APR FC, na yo yatsinze Mukura VS kuri Stade ya Kigali, kuri uyu wa gatandatu tariki ya 25 Mutarama 2020.
Ni umukino wa kabiri w’irushanwa ngarukamwaka ryateguwe n’Urwego rushinzwe Imidari n’Impeta by’Ishimwe (CHENO).
Kiyovu Sports yagiye gukina uyu mukino isimbuye Rayon Sports yivanye mu irushanwa habura umunsi umwe gusa, birashoboka itabonye umwanya uhagije wo kwitegura.
Nkuko byagenze ku mu kino wa mbere ba Kapiteni bombi babanje gusoma ubutumwa bw’insanganyamatsiko y’uyu mwaka bugira buti: “Ubutwari mu Banyarwanda, Agaciro kacu.”
Ku isaha ya saa 18H00’ umukino watangiye, Police FC isatira izamu rya Kiyovu SC, byaje ku mu munota wa gatatu ibona igitego cyatsinzwe na Ngendahima Eric n’umutwe, biba 1-0.
Nyuma y’iminota itandatu Kiyovu SC yatsinzwe igitego cya kabiri na Iyabivuze Osee, biba 2-0, birushaho kuba bibi kuri iyi kipe yambara Icyatsi.
Kiyovu yarushwaga na Police FC hagati mu kibuga, n’imipira bateye ntigere kuri barutahizamu.
Ku munota wa 25’ yakoze impinduka ikuramo Ishimwe Saleh maze ishyiramo rutahizamu Nizeyimana Jean Claude bakunda kwita Rutsiro.
Nyuma y’izi mpinduka, Kiyovu SC yatangiye gusatira izamu rya Police FC, mu minota 10’ yabonye uburyo butatu bufunguye bwashoboraga kuvamo igitego ba myugariro ba Police FC bakitwara neza.
Iminota 45’ y’igice cya mbere yarangiye Police FC iri imbere n’ibitego 2-0.
Mu gice cya kabiri Kiyovu SC yatangiye isatira izamu rya Police. Police FC yakoze impinduka Kubwima Cedric asimbuzwa Harerimana Obed.
Umutoza wa Police FC, Haringingo Francis yahawe ikarita y’umuhondo nyuma yo gukomeza kutishimira imisifurire ashaka kwinjira mu kibuga.
Ku munota wa 71’ Kiyovu SC yabonye igitego cyo kwishyura kimwe muri bibir, cyatsinzwe na Robert Saba ku mupira yahawe na Rutsiro wari ucenze abakinnyi babiri ba Police FC, biba 2-1.
Kiyovu SC yakomeje gusatira ishaka igitego cyo kwishyura iminota 90’ irangiye umusifuzi yongeraho ine.
Ku munota wa 93’ Kapiteni wa Police FC, Nsabimana Aimable yeretswe ikarita y’umuhondo ya kabiri zivunjwamo ikarita y’umutuku, yari akoze ikosa kuri Nizeyimana Jean Claude.
Umusifuzi atanga Coup-Franc Twizeyimana Martin ayiteye ba myugariro ba Police bawohereza muri Koroneli bayiteye umupira unyura hejuru y’izamu.
Umukino warangiye Police FC ibonye amanota atatu nyuma itsinze Kiyovu SC 2-1.
Imikino izakurikiraho ku wa kabiri tariki ya 28 Mutarama 2020, Police FC izakina na APR FC naho Mukuru VS ikine na Kiyovu SC.
 
Abakinnyi bifashijwe ku mpande zombi:
Police FC Xl: Habarurema Gahungu, sabimana Aimable, Ndayishimiye Celestin, Musa Omar, Mpomezi Mohamed, Ngendahimana Eric, Iyabivuze Osee, Kubwimana Cedric, Munyakazi Yussuf, Mico Justin na Nshuti Savio.
KIYOVU SC Xl: Bwanakweli Emmanuel, Serumogo Ally, Mutangana Derrick, Mbogo Ally, Nahimana Isiak, Habamahoro Vincent, Ishimwe Saleh, Twizeyimana Martin Fabrice, Armel Ghislain na Nsengiyumva Mustafa.
                   
AMAFOTO@ KUBWAYO Adrien
Jean Paul MUGABE
UMUSEKE.RW
",https://umuseke.rw/ubutwari-tournament-2020-imihigo-yari-myinshi-police-fc-ni-yo-itsinze-kiyovu-sc-2-1.html,Entertainment
"
         Ubutwari Tournament 2020: APR FC yatsinze Mukura  3-1          
      ","Umukino wa mbere w’igikombwe cyiswe Ubutwari Tournament 2020, wabereye kuri Sitade ya Kigali urangiye APR FC yabonye amanota atutu ya mbere nyuma yo gutsinda Mukura VS ibitego  3-1. Ni umukino wa mbere  w’irushanwa ngarukamwaka ryateguwe n’Urwego rushinzwe gutanga Imidari n’Impeta by’Ishimwe (CHENO) rufatanyije na FERWAFA.
Mbere y’umukino ba Kapiteni b’abakipe yombi babanje gusoma ubutumwa bwo kuzirikana intwari z’u Rwanda bagira bati:” Ubutwari mu Banyarwanda,  agaciro kacu”.
Ku ruhande rwa APR FC ni Manzi Thierry wabusomye naho Mukura ni Duhayindayvi Gael.
Saa kenda (15H00’) nibwo umukino watangiye imbere y’abafana bake bari baje kureba uyu mukino.
APR FC yatangiye isatira izamu rya Mukura VC&L ishaka kubona igitego hacyiri kare.
Mukura yakinaga inyuma icungira ku mipira y’imiterekano, kuko yarushwaga cyane na APR FC mu kibuga hagati.
iminota 30’ ya mbere APR yagerageje uburyo butatu bwashoboraga kuvamo ibitego ariko ba myugariro ba Mukura n’umuzamu wayo Bikorimana Gerald bayibera ibamba!
Ku munota wa 35’ Mukura yabonye igitego cya mbere cyatsinzwe na Ntwari Evode nyuma yo guhabwa umupira na Muniro ahagaze imbere y’izamu wenyine ashota mu izamu igitego kirinjira.
Rwabugiri Omar niwe waru uri mu izamu rya APR FC.
Ku munota ku 37’ nyuma y’iminota ibiri Mukura itsinze igitego yaje kwishyurwa igitego cya mbere cyatsinzwe na Lague Byiringiro  nyuma yo gucenga ba myugariro bose ba Mukura.
Iminota 45’ y’igice cya mbere yarangiye umusifuzi yongeraho iminota ibiri. Ku munota wa kabiri w’inyongera APR FC yabonye igitego cya kabri cyatsinzwe na Danny Usengimana akoresheje umutwe.
Igice cya mbere cyarangiye APR FC ifite ibitego 2-1 cya Mukura VS
Mu gice cya kabiri APR FC yatangiye ikina yugarira izamu idashaka kwishyurwa igitego yari yatsinzwe.
Kuva ku  munota wa 52’kugeza ku wa 54’ APR FC yihariye umupira, Mukura imara iminota ibiri idakora umupira.
Umutoza wa Mukura, Antonio Hernandez yakoze impinduka ebyiri akuramo Jacques Olih na Ndizeye Innocent basimburwa na Umwungeri Patrick na Tuyishime Eric naho ku ruhande rwa APR basimbuje abakinnyi bane hinjiramo Ahishakiye Heritier, Ngabonziza Guillain, Mushimiyimana Muhamed na Ishimwe Anicet basimbura Rwabugiri Omar, Manishimwe Djabel, Usengimana Danny na Nshuti Innocent.
Ku munota wa 88’ APR FC yabonye igitego cya gatatu cyatsinzwe na Nshuti Innocent wari winjiye asimbuye.
Iminota 90’ yarangiye umusifuzi yongeraho iminota 3 iza kurangira APR FC ibonye amanota atatu nyuma gutsinda Mukura VS&L 3-1.
 Abakinnyi 11 babanjemo ku mpande zombi: 
Mukura VS :
Bikorimana Gerrard (GK, 1), Rugirayabo Hassan (5), Biraboneye Alphrodis (25),Jacques Olih (19), Manzi Aimble (13), Mutabazi Hakim (6), Niyonkuru Ramadhan (23), Duhandayvi Gael (C, 8), Ndizeye Innocent (7), Muniro Abdul Raman (9) na Ntwari Evode (10).
APR FC: 
Rwabugiri Omar (GK,1), Manzi Thierry (C,4 ), Mutsinzi Ange (5) Manishimwe Emmanuel (24), Ombarenga Fitina (25), Butera Andrew (20), Bukuru Christopher (15), Manishimwe Djabel (10), Ishimwe Kevin (11), Byiringiro Lague (14) na Usengimana Danny (19).
Photos: KUBWAYO Adrien 
Jean Paul MUGABE
UMUSEKE.RW
",https://umuseke.rw/ubutwari-tournament-2020-apr-fc-yatsinze-mukura-3-1.html,Entertainment
"
         Peace Cup2020: APR FC izakina na Etoile de l’Est, Rayon Sports ihure na Intare FC          
      ","Tombola y’uko amakipe azahura mu gukombe cy’Amahoro, 2020, yarekanye ko AS Kigali izahura na Kiyovu Sports ku mukino wa mbere. Aya makipe niyo yahuye ku mukino wa nyuma w’igikombe cy’Amahoro, 2019.
Andi makipe akomeye ariyo Rayon Sports, APR FC bizahura n’amakipe yo mu kiciro cya kabiri.
APR FC izahura Etoile d’Est naho Rayon Sports ihure na Intare FC.
Tombola yabereye ku Kicaro cya FERWAFA kuri uyu wa gatanu tariki ya 24 Mutarama 2020, yari yitabiriwe n’abayobozi b’amakipe 24 yiyandikishije kuzakina igikombe cy’Amahoro cy’uyu mwaka.
Amakipe abiri yo mu cyiciro cya mbere ariyo Gasogi United na Heroes FC ni yo atariyandikishije kuzitabira igikombe cy’Amahoro cya 2020.
Imikino y’amajonjora y’ibanze iteganyijwe gutangira hagati ya tariki ya 4-5 Gashyantare 2020  naho iyo kwishyura ikazaba tariki ya 11-12 Gashyantare.
Amakipe yombi azajya akina umukino ubanza n’uwo kwishyura,  itsinze indi ikomeze mu cyiciro gikurikiyeho.
Muri yo azerenga ijonjora ry’ibanze azahita yongera atombere  kugira ngo hamenyekane uko azahura mu ijonjora rikurikiyeho.
AS Kigali ifite iki gikombe cy’umwaka ushize izakina na Kiyovu Sports.
Ku mukino wa nyuma w’Igikombe cy’amahoro , 2019 warangiye AS Kigali itsinze Kiyovu ibitego 2-1.
Imikino ya mbere y’igikombe cy’amahoro, 2020, izatangira taliki 04, Gashyantare, 2020.
Jean Paul MUGABE
UMUSEKE.RW
",https://umuseke.rw/peace-cup2020-apr-fc-izakina-na-etoile-de-lest-rayon-sports-ihure-na-intare-fc.html,Entertainment
"
         La Tropicale Amisa Bongo: Areruya yabaye uwa kabiri, mu gace ka kane          
      ","Agace ka kane k’irushanwa mpuzamahanga ryo gusiganwa ku magare rizwi nka La Tropicale Amisa Bongo karangiye Umunyarwanda Areruya Joseph ari ku mwanya wa kabiri, ahembwa nk’uwarushije abandi guhatana.
Agace ka Kane ka La tropicale Amissa Bongo, ni ko gasumba utundi muri iri siganwa, kareshya na Kilometero 190,  bavaga ahitwa Lambaréné berekeza Mouila.
Muri uru rugendo, Kamzong Clovis na Areruya Joseph bagereye ku murongo rimwe bakoresheje amasaha ane iminota 34 n’amasegonda 42, ariko ifoto y’ikoranabuhanga ryabugenewe (Photo Finish) yerekana ko Kamzong yari imbere gato kurusha Areruya Joseph.
Umunya-Cameroon, Kamzong Clovis ni we wegukanye aka gace yaciye agahigo, aho ari we ukomoka muri iki gihugu wegukanye agace k’irushanwa mpuzamahanga ryo gusiganwa muri La Tropicale Amisa Bongo kuva ryatangira.
Muri aka gace ka kane, Nzafashwanayo Jean Claude yaje ku mwanya wa 22 asigwa iminota 4’13”, Mugisha Moise aza ku mwanya wa 32, Mugisha Samuel (48), Munyaneza Didier (61). Uhiriwe Byiza Renus yaje inyuma yabo gato.
Ku rutonde rusange, Tesfazion Natnael (Eritrea) arakomeza kuyobora kuko amaze gukoresha 14h59’51” akaba yizigamye amasegonda ane (4’’) hagati ye na Levasseur Jordan (Natura4Ever – Roubaix Lille Métropole) yo mu Bufaransa uri ku mwanya wa kabiri.
Nzafashwanayo Jean Claude ni we Munyarwanda uza hafi ku rutonde rusange kuko arushwa amasegonda 43” naho Munyaneza Didier aza inyuma ye gato.
Kuri uyu wa Gatanu tariki 24 Mutarama 2020, isiganwa rirakomeza aho abasiganwa bava Lambaréné bajya Bifoun ku ntera ya kilometero 82 (82 Km), intera nto muri iri siganwa.
Jean Paul MUGABE
UMUSEKE.RW
",https://umuseke.rw/la-tropicale-amisa-bongo-areruya-yabaye-uwa-kabiri-mu-gace-ka-kane.html,Entertainment
"
         Kimenyi Yves mu banyezamu 14 bahatanira igihembo cy’umwaka muri East Africa          
      ","Umunyezamu w’ikipe y’igihugu Amavubi na Rayon Sports, Kimenyi Yves ari mu Banyezamu 14 bahatanira igihembo cy’umunyezamu mwiza mu karere k’Afurika y’Iburasirazuba (EAC), Gitangwa na Televiyo yo muri Tanzania.
Ni ibihembo byateguwe na Televiziyo ikorera kuri murandasi (Internet) yitwa African Sports Today yo muri Tanzania, ikaba yarahisemo abanyezamu beza 14 bo muri Afurika y’Iburasirazuba ariko bakinira amakipe yo muri aka karere.
Kimenyi Yves ukinira  Rayon Sports ahanganye n’abandi 13 barimo Salim Jamal Magoola umugande ukinira Al Hilal yo muri Sudan, umunya-Tanzaniya, Aishi Manula ukinira Simba SC yo muri Tanzania na Jonathan Nahimana Umurundi ukinira KMC FC yo muri Tanzania.
Ni igikorwa abagiteguye bazotoranyamo abakinnyi batanu bagendeye ku majwi y’uko aba Banyezamu bazaba batowe, havemo batanu bazahatanira ku Kiciro cya nyuma havamo umwe wahize abandi mu mwaka w’imikino wa 2018/2019.
Abakinnyi 14 bahatanira igihembo cy’umuzamu mwiza w’umwaka muri EAC:
Patrick Matasi – Kenya (St. Georges yo muri Ethiopia)
Aishi Manula – Tanzania (Simba SC yo muri Tanzania)
Lukwango Charles- Uganda (KCCA yo muri Uganda)
Ali Said Aweys – Somalia (Banadir SC yo muri Somalia)
Salim Jamal Magoola – Uganda (Al Hilal yo muri Sudan)
Kimenyi Yves -Rwanda (Rayon Sports yo mu Rwanda)
Jonathan Nahimana -Burundi (KMC FC yo muri Tanzania)
Mamo Abel -Ethiopia (Muger Cement yo muri Ethiopia)
Kaseja Juma -Tanzania (KMC FC yo muri Tanzania)
Eltayeb Younis -Sudan (Al Hilal yo muri Sudan)
Faruk Shikalo -Kennya (Yanga SC yo muri Tanzania)
Samson Assefa -Ethiopia (Dire Dawa City)
Abuzaid Munged – Sudan (Al Merreikh yo muri Sudan)
Daniel Dak Khamis –Sudan (Atlabara FC Juba yo muri Sudan)
Jean Paul MUGABE
UMUSEKE.RW
",https://umuseke.rw/kimenyi-yves-mu-banyezamu-14-bahatanira-igihembo-cyumwaka-muri-east-africa.html,Entertainment
"
         Kagere yemeza ko u Rwanda ruzitwara neza mu gushaka tike yo gukina igikombe k’Isi          
      ","Tombola y’uburyo amakipe azahura mu matsinda y’ijonjora rya kabiri ryo gushaka itike y’Igikombe k’Isi kizakinwa muri 2022 muri Qatar, u Rwanda rwisanze mu itsinda E hamwe na Mali, Uganda na Kenya, Umukinnyi Meddie Kagere yagize icyo avuga kuri iyi tombola.
Umunsi wa mbere w’amatsinda muri uru rugendo rwerekeza muri Qatar mu 2022, uzakinwa hagati ya tariki ya 5 n’iya 13 Ukwakira 2020, uwa kabiri uzakinwa mu Ugushyingo 2020.
Umwe muri ba rutahizamu b’ikipe y’Amavubi, Meddie Kagere ukinira Simba SC yo muri Tanzania, ndetse yanakinnye mu makipe yo muri Uganda na Kenya, yabwiye Umuseke uko yumva u Rwanda ruzitwara.
Ati “Itsinda cyangwa igihugu kirimo ntacyo bifasha, icyagufasha ni uburyo wowe n’ikipe yawe mwitegura n’imyumvire y’ikipe, ni byo byakugeza kure. Gusa ndizeza Abanyarwanda ko tugiye kwitwara neza tukagera mu kindi kiciro gikurikiyeho.”
Meddie Kagere ni umwe muri ba rutahizamu bakomeye mu Karere k’ibiyaga Bigari, yakiniye ikipe zikomeye nka Gor Mahia yo muri Kenya na Simba SC arimo ubu.
Kagere Meddie ayoboye abamaze gutsinda ibitego byinshi muri shampiyona ya Tanzania, yatsindze 11, arusha uri ku mwanya wa kabiri ibitego bine.
Imikino y’amajonjora yo gushaka ikipe ya mbere mu matsinda 10 ikaba izatangira mu kwezi kwa k’Ukwakira ikomeze mu kwezi k’Ugushyingo nyuma y’imikino yo gushaka itike y’igikombe cya Africa kizabera muri Cameroon.
Amavubi y’u Rwanda kugira ngo yongere amahirwe yo kuzagaragara bwa mbere mu gikombe k’Isi 2022 muri Qatar, arasabwa gutsinda imisambi ya Uganda, Harambee Stars ya Kenya ndetse na Les Aigles du Mali.
Jean Paul MUGABE
UMUSEKE.RW
",https://umuseke.rw/kagere-yemeza-ko-u-rwanda-ruzitwara-neza-mu-gushaka-tike-yo-gukina-igikombe-kisi.html,Entertainment
"
         Niyonzima Haruna yatsinze igitego cya mbere muri Yanga Africans          
      ","Haruna Niyonzima wasubiye mu ikipe ya Yanga Africans SC yatsinze igitego cya mbere muri iyi kipe mu mukino bakinaga na Singida United urangira Yanga itsinza 3-1.
Ni imikino ya Shampiyona yakomezaga muri Tanzania, Yanga Africans yagiye gukina itari mu bihe byiza kuko mu mikino itatu iheruka batigeze babona intsinzi muri Shampiyona.
Haruna Niyonzima yarimo akina umukino wa mbere kuva yafata ikemezo cyo gusbira muri iriya kipe mu Ukuboza 2019.
Umukino wabereye mu Ntara ya Singida, warangiye Yanga ibonye amanota atatu itsinze 3-1.
Igitego cya mbere cya Yanga Africans yakibonye hakiri kare ku munota wa 11’ gitsinzwe na David Molinga, ku mupira yari ahawe na Mapinduzi.
Iminota 45 y’igice cya mbere yarangiye Yanga Africans ifite 1-0.
Yanga Africans yatangiye igice cya kabiri n’ubundi ishaka igitego, ku munota wa 57’ Haruna Niyonzima atsinda igitego cya kabiri ku ishoti yatereye mu rubuga rw’amahina, umupira wari utewe na Bernard Morris.
Igitego cya gatatu cya Yanga Africans cyatsinzwe na Gnamien Yikpe ku munota wa 77’. Igitego cya Singida United cyatsinzwe na Six Mwakasege ku munota wa 82’.
Umukino warangiye ari 3-1.
Yanga Africans yahise ifata umwanya wa kane n’amanota 28, irushwa amanota 13 na Simba SC ya mbere ifite 41.
Jean Paul MUGABE
UMUSEKE.RW
",https://umuseke.rw/niyonzima-haruna-yatsinze-igitego-cya-mbere-muri-yanga-africans.html,Entertainment
"
         U Rwanda rushyizwe mu itsinda E, na Uganda, Kenya na Mali mu gushaka itike y’Igikombe k’Isi          
      ","Ikipe y’u Rwanda, Amavubi yisanze mu itsinda rya gatanu (E) ririmo Uganda, Kenya na Mali zizahatana mu ijonjora rya kabiri ryo gushaka itike y’Igikombe k’Isi cya 2022 kizabera muri Qatar.
Tombola yabereye i Cairo mu Misiri ahari ikicaro k’Impuzamashyirahamwe y’umupira w’Amaguru muri Africa, CAF.
Yari iyobowe n’abarimo Marcel Desailly wakanyujijeho mu mupira w’amaguru cyane mu bakinnyi batwaye Igikombe k’Isi muri 1998 mu Ikipe y’Igihugu y’Ubufaransa, akaba akomoka muri Ghana.
Amavubi ari mu itsinda E, kimwe na Uganda Cranes ndetse na Harambee Stars ya Kenya, izi zose ni izo mu Karere ka Africa y’Iburasirazuba (bakunze kwita aka CECAFA), ziriyongeraho ikipe ya Mali.
Imikino y’amajonjora yo gushaka ikipe ya mbere mu matsinda 10 izatangira mu kwezi kw’Ukwakira 2020 ikomeze mu Ugushyingo, nyuma y’imikino yo gushaka itike y’igikombe cya Africa kizabera muri Cameroon.
Umunsi wa mbere w’amatsinda muri uru rugendo rugana muri Qatar mu 2022, uzakinwa hagati ya tariki ya 5 – 13 Ukwakira 2020 mu gihe umunsi wa kabiri uzakinwa mu Ugushyingo.
Igikombe k’Isi cya 2022 kizitabirwa n’amakipe 32 arimo atanu yo muri Africa, kizaba hagati ya tariki ya 21 Ugushyingo na tariki ya 18 Ukuboza.
Ni ku nshuro ya 22 hazaba habaye iri rushanwa rikomeye kurusha andi muri ruhago.

Jean Paul MUGABE
UMUSEKE.RW
",https://umuseke.rw/u-rwanda-rushyizwe-mu-itsinda-e-na-uganda-kenya-na-mali-mu-gushaka-itike-yigikombe-kisi.html,Entertainment
"
         Ntarindwa wa Kiyovu ati: “Akarere ka Nyarugenge katwishyure natwe twishyure Cassa”          
      ","Nyuma y’uko FERWAFA ifatiye ibihano Kiyovu Sports by’uko itazongera kugura cyangwa kugurisha abakinnyi itarishyura amafaranga yose ibereyemo uwahoze ari umutoza wayo Cassa Mbungo, Visi Perezida wa mbere wa Kiyovu Sports, Theodore Ntarindwa yavuze ko impamvu batinze kumwishyura ari uko Akarere ka Nyarugenge katarabishyura amezi atandatu y’inkunga kabatera.
Avuga kandi ko iby’uko bategetswe na FERWAFA kutazongera kugura cyangwa kugurisha umukinnyi batarabimenyeshwa mu buryo butaziguye. Ngo yabyumvise mu itangazamakuru.
Ntarindwa avuga ko ikibazo cya Cassa Mbungo bakizi kandi biteguye kuzamwishyura ariko bakagira ikibazo cy’uko Akarere ka Nyarugenge kabafitiye umwenda watumye na bo batishyura.
Ngo biteguye kuzamwishyura nibaramuka bishyuwe.
Ati: “Cassa Mbungo Andre yari umutoza wa Kiyovu Sports mu mwaka w’imikino wa 2017/2018, ariko nyuma yaje gusezera, tumurimo amezi atatu, ariko twatinze kumwishyura. Akarere ka Nyarugenge karimo Ikipe ya Kiyovu Sports umwenda w’amezi atandatu. Aya ni yo twagombaga gukuramo ayo kumwishyura.”
Kiyovu Sport ifitiye umwenda Cassa Mbungo wa Frw 6.500.000, yayitoje mu mwaka w’imikino 2017/2018 ariko ikaza kumwirukana amasezerano atarangiye ayirega muri FERWAFA aratsinda.
Akarere ka Nyarugenge karimo Kiyovu Sports miliyoni Frw 13.
Theodore Ntarindwa avuga ko ku wa Kane taliki 23 Mutarama, 2020 bazareba ‘uko bakemura kiriya kibazo.’
Jean Paul NKUNDINEZA
UMUSEKE.RW
",https://umuseke.rw/ntarindwa-wa-kiyovu-ati-akarere-ka-nyarugenge-katwishyure-natwe-twishyure-cassa.html,Entertainment
"
         Rayon yasinyishije rutahizamu ukomoka muri Cameroon          
      ","Rayon Sports yasinyishije rutahizamu w’Umunya-Cameroon Banen Phlippe Arthur amasezerano y’imyaka ibiri avuye muri Union de Douala.
Iyi kipe ifite igikombe cya Shampiyona y’umwaka ushize w’imikino, ikomeje kwiyubaka muri iri soko ry’igura n’igurisha, igira abakinnyi bataha izamu.
Banen Phlippe Arthur wasinye imyaka ibiri muri Rayon Sports akaba abaye umukinyi wa kane isinyishije avuye hanze y’u Rwanda muri iri soko ry’igura n’igurisha ryafunguwe tariki ya 15 Mutarama 2020.
Iyi kipe kandi yaguze abakinnyi barimo Drissa Dagnogo ukomoka muri Côte d’Ivoire, Kayumba Soter wavuye muri AFC Leopards yo muri Kenya na Niyonzima Ally wakinaga muri Oman.
Aba bakinnyi Rayon Sports yamaze kugura bategerejwe mu irushanwa ry’Itwari ritangira mu mpera z’iki Cyumweru iyi kipe ihura na Police FC.
Rayon Sports ubu iri ku mwanya  kabiri muri Shampiyona n’amanota 38,  irarushwa amanota ane na mukeba wayo APR FC iyoboye urutonde n’amanota 42.
Iyi kipe ikomeje guhatanira igikombe cya shampiyona izongera gukina umukino wayo wo ku munsi wa 19 wa shampiyona  ku Cyumweru tariki ya 9 Gahyantare 2020, ihura na Busera FC.
Jean Paul MUGABE
UMUSEKE.RW
",https://umuseke.rw/rayon-yasinyishije-rutahizamu-ukomoka-muri-cameroon.html,Entertainment
"
         Kiyovu yahanishijwe kutazongera kugura no kugurisha abakinnyi itarishyura Cassa          
      ","Ishyirahamwe ry’umupira w’amaguru mu Rwanda (FERWAFA), ryafatiye ibihano Kiyovu Sports, by’uko itazongera kugura cyangwa kugurisha abakinnyi, itarishyura amafaranga yose ibereyemo uwahoze ari umutoza Cassa Mbungo ibereyemo umwenda mu myaka ibiri ishize.
Kiyovu Sport irimo umwenda wa Frw 6.500.000 igomba kwishyura Cassa Mbungo André wayitoje mu mwaka w’imikino 2017/2018.
Mu mwaka wa 2017, Mbungo Cassa yagizwe umutoza mukuru wa SC Kiyovu, ahabwa amasezerano yo gutoza yo kuyitoza  imyaka ibiri, ariko aza kwirukanwa amasezerano abura umwaka umwe.
Nyuma yo kwirukanwa mu buryo bunyuranyije n’amategeko, uyu mutoza yahise arega Kiyovu Sport muri FERWAFA ayishinja kutubahiriza ibikubiye mu masezerano y’akazi bagiranye.
Nyuma yo gusuzuma ikirego cye,  akanama kasanze ikirego cy’uyu mutoza gifite ishingiro, ndetse kanafatira iriya kipe ibihano.
Ibaruwa ubuyobozi bwa FERWAFA bwahaye Kiyovu ikubiye mo ingingo zirindwi  nazo zikubiyemo imiterere y’ikirego mu ncamake n’imyanzuro bwayifatiye.
Ku ngingo ya karindwi ubuyobozi bwa FERWAFA bwamenyeshe iyi kipe ko igomba kwishyura uyu wari umutoza wayo cyangwa ntizongere kugura umukinnyi.
Muri iyo ngingo hagira hati: “Komisiyo y’imyitwarire itegetse ko Kiyovu Sports yambuwe uburenganzira bwo gukura no kohereza abakinnyi mu yandi makipe mu gihe cyose itarishyura Cassa Mbungo André kuva imenyeshejwe iki cyemezo”.
Iki kimezo  kigomba gushyirwa mu bikorwa kuva kuri uyu wa mbere tariki ya 20 Mutarama 2020, nyuma y’uko Kiyovu Sports ibonye iriya  baruwa.
Jean Paul MUGABE
UMUSEKE.RW
",https://umuseke.rw/kiyovu-yahanishijwe-kutazongera-kugura-no-kugurisha-abakinnyi-itarishyura-cassa.html,Entertainment
"
         Rayon Sports yemeje Sosiyete aho abafana bazagira 70%, yanashyizeho ba Visi Perezida          
      ","Ku Cyumweru tariki ya 19 Mutarama 2020, mu Mujyi wa Kigali hateraniye inteko rusange ya Rayon Sports, yize ku ngingo zitandukanye, inashyiraho ba Perezida babiri b’icyubahiro, ndetse n’Umunyamabanga usimbura Muhire Jean Paul wabaye Visi Perezida.
Inteko rusange yagombaga kwiga ku ngingo 5 zirimo Raporo y’ibikorwa kuva Nyakanga kugera ku wa 31 Ukuboza 2019, Raporo y’ikoreshwa ry’umutungo kuva Nyakanga kugera ku wa 31 Ukuboza 2019, kuvugurura amategeko shingiro n’amategeko ngengamikorere y’umuryango wa Rayon Sports, kuzuza inzego z’umuryango wa Rayon Sports, n’ishingwa rya sosiyete ya Rayon Sports.
Ku ngingo 5 zemejwe hiyongeraho gushyiraho ba Prezeida babiri b’icyubahiro ari bo; Dr. Rwagacongo Claude na Ntampaka Theogene, bakaba biyongera kuri Muvunyi Paul na Ruhamyambuga Paul, bazajya bagira inama Perezida Munyakazi Sadate wa Rayon Sport, ari na we ubu uyiyobora.
Hemejwe kandi Raporo y’imari n’umutungo.
Aha hagaragajwe amafaranga yabonetse mu mezi atandatu kuva Perezida wa Rayon Sports, Munyakazi Sadate atorewe kuyiyobora, n’uburyo ayo mafaranga yakoreshejwe ariko ntihavuzwe ingano yayo.
Muhire Jean Paul yagizwe Visi Perezida wa mbere wa Rayon Sprts kandi yari asanzwe ari we Umunyamabanga w’ikipe, inteko rusange yemeje ko Kelly Nshimyabarezi Ibrahim amusimbura ku mwanya w’Umunyamabanga Mukuru wa Rayon Sports.
Ba Visi Perezida babiri ba Rayon Sports baheruka kwegura, ari bo; Twagirayezu Thadée na Muhirwa Prosper, inama y’inteko rusange yemeje Muhire Jean Paul nka Visi Perezida wa mbere,  na Furaha Jean Marie Vianney nka Visi Perezida wa kabiri, komite nyobozi ya Rayon Sports yari yabashyizeho.
Muri iyi nama y’inteko rusange kandi hemejwe ko abantu Rayon Sports ifitiye umwenda bashakirwa uburyo bagenda bishyurwa uko haboneka ubushozi.
Hemejwe gukora amavugurura mu mategeko azagenga Rayon Sports na Fan Clubs z’iyigize, akazakorerwa ubugororangingo na komisiyo yashyizweho.
Iyi komisiyo igizwe n’Abanyamategeko bazunganira Me. Zitoni barimo Me. Michel, Me. Hillard na Me. Bosco bakaba bazafatanya na Mugabo Justin.
Hemejwe umushinga wa Sosiyeti ya Rayon Sports izaha agaciro abafana ba Rayon Sports. Iyi sosiyete izatangira ifite agaciro ka miliyari y’amafaranga y’u Rwanda, Rayon Sports nk’ikipe izaba ifite 30% imigabane ingana na 70% ihabwe abakunzi b’ikipe.
Imigabane izashyirwa ku isoko umwe uhagaze ibihumbi 10 by’amafaranga y’u Rwanda.
Iyi ni inteko rusange ibaye bwa mbere kuva Munyakazi Sadate yatorerwa kuyobora Rayon Sports tariki 14 Nyakanga 2019.
Jean Paul MUAGABE
UMUSEKE.RW
",https://umuseke.rw/rayon-sports-yemeje-sosiyete-aho-abafana-bazagira-70-yanashyizeho-ba-visi-perezida.html,Entertainment
"
         La Tropicale Amisa Bongo: Mugisha Moise yasizwe n’uwa mbere amasegonda 5          
      ","Agace ka mbere k’irushanwa mpuzamahanga ryo gusiganwa ku magare rizwi nka La Tropicale Amisa Bongo karangiye Umunyarwanda uri hafi ari Mugisha Moise uje ku mwanya wa gatanu akaba yasizwe amasegonda atanu n’umutariyani waje ku mwanya wa mbere.
Aka gace gafite intera y’Ibilometero 149, gatwawe n’Umutaliyani Viviane Attilio wakoresheje  3h33’47’’.
Abasiganywa bahagurukiye ahitwa Bitam muri Gabon berekeza Ebolowa muri Cameroon bayobowe n’Umunyafurika y’Epfo Perichon wakoze ibilometero 55 ayoboye .
Muri ibi bilometero 55 Mugisha Moise wari uri mu gikundi kiri imbere, yari ari kumwe n’abakinnyi babiri El Arabaoui na Yamane mu gihe igikundi cyari kibari inyuma bakirushaga amasegonga 50.
Mu bilometero 80, Perichon wakomeze kubayobora, yavuye mu gikundi cyarimo abakinnyi barimo umunyarwanda Mugisha Moise, ahita ashyiramo ikinyuranyo cy’umunota umwe n’amasegonda 20.
Mu gusoza iyi ntera ya Kilometero 149, Umutaliyani Viviane Attilio ukinira ikipe ya Cofidis yegukanye aka gace akoresheje 3h33’47’’, akurikirwa na Yemane Dawit ukinira ikipe y’igihu ya Erythree akoreshe 3h33’50’’ naho Mnzin Lorrenzo Umufaransa ukinira Total Direct Energie aza ku mwanya wa gatu akoreshe 3h33’51’’.
Abasore bahagarariye u Rwanda Mugisha Moise waje hafi, ari ku mwanya wa Gatanu akaba yakoreshe 3h33’52’’, Uwihirwe Renus aza ku mwanya 28 yakoresheje 3h33’57’’ naho Areruya Joseph watwaye  La Tropicale Amisa Bongo 2018 aza ku mwanya wa 42 akoresheje 3h33’57’’.
Ku munsi w’ejo tariki ya 21 Muatrama 2020, La Tropicale Amisa Bongo 2020 irakomeza, abasiganwa bazahagaruka ahitwa Bitam berekeza I Oyem mu ntera ya Kilometero 110.
URUTONDE RW’AGACE KA MBERE:

Jean Paul MUGABE
UMUSEKE.RW
",https://umuseke.rw/la-tropicale-amisa-bongo-mugisha-moise-yasizwe-nuwa-mbere-amasegonda-5.html,Entertainment
"
         Ndi hafi kugaruka mu Rwanda- Umutoza Olivier Ovambe          
      ","Umunya-Cameroon Mathurin Olivier Ovambe watoje amakipe akomeye mu Rwanda nka Rayon Sports na Mukura avuga ko agiye kugararuka gutoza mu Rwanda. Yirinze gutangaza ikipe azatoza kuko bitaremezwa Tariki ya 5 Nyakanga 2019 ni bwo Ovambe yageze mu Rwanda aje muri Rayon Sports mu igeragezwa.
Yagombaga gutoza Rayon Sports mu gikombe cya CECAFA Kagame Cup  mu igeragezwa byagaragara ko ashoboye agahabwa ko kuyitoza.
Yavuze ko hari  amakipe yo mu Rwanda bari kugirana ibiganiro bityo ko bigenze neza yazagaruka.
Abajijwe ikipe yo mu Rwanda ari kuganira nayo yavuze ko atubwira ko aganira n’amakipe menshi bityo ko haba hakiri kare kugira iyo atangaza.
Ati: “Ndabizi ikipe yanzanye Rayon Sports nta mutoza ifite hari n’andi adafite abatoza nka Gicumbi. Ntabwo navuga iyo turi kuvugana n’iyi cyangwa iriya  kuko bishobora kunyicira amasezerano gusa icyo navuga ndagaruka mu Rwanda vuba.”
Muri iki gihe yatozaga ikipe Bangor City FC yo mu Wales mu Bwongereza.
Yavuye mu Rwanda atoza Mukura VS mu mpera za 2019.
Ovambe yatoje Rayon Sports aviramo muri 1/4 akuwemo na KCCA imutsinze igitego 1-0. Icyo gihe Rayon Sports ntiyishimiye imyitwarire ye, iramusezerera, ikomezanya na Robertinho.
Olivier Ovambe Mathurin ufite  n’ubwenegihugu bw’Ububiligi, tariki ya 26 Nyakanga 2019, yasinyanye na Mukura VS amasezerano yo kuyitoza mu myaka ibiri asimbura Umurundi Haringingo Francis Christian wari werekeje muri Police FC.
Icyo gihe yayiheje igikombe cy’Agaciro atsinze kuri penaliti APR FC na Rayon Sports. Yanganyije imikino ibanza  ya shampiyona na Espoir FC ndetse na Sunrise FC ntibyashimisha ubuyobozi bwe bahitamo gutandukana.
Jean Paul MUGABE
 UMUSEKE.RW
",https://umuseke.rw/ndi-hafi-kugaruka-mu-rwanda-umutoza-olivier-ovambe.html,Entertainment
"
         Rayon yatsinze 3-0 Espoir, igabanya ikinyuranyo cy’amanota hagati yayo na APR          
      ","Umwe mu mukino w’umunsi wa 18 wa Shampiyona wabereye kuri Sitade ya Kigali i Nyamirambo warangiye Rayon Sports ibonye amanota atatu itsinze Espoir 3-0, bituma igabanya ikinyuranyo cy’amanota hagati yayo na mukeba wayo APR FC ubu hasigayemo amanota ane kuko iyi kipe y’ingabo yo yanganyije na Etinncelles 1-1.
Rayon Sports yakiriye uyu mukino ntiyari ifite umunyezamu wa mbere wayo Kimenyi Yves ufite imvune ndetse na myugariro w’iburyo, Iradukunda Eric Radu ufite amakarita atatu y’umuhondo.
Umukino ubanza wahuje amakipe yombi i Huye mu kwezi k’Ugushyingo 2019, warangiye Rayon Sports itsinze ibitego 2-1.
Ibitego bya Yannick Bizimana na Mugisha Gilbert bihesheje insinzi Rayon Sports y’ibitego 3-0 imbere ya Espoir FC bifasha iyi kipe gukomeza guhatanira igikombe.
Rayon Sports nk’ikipe nkuru yatangiye isatira biza kuyihira ibona igitego cya mbere ku munota wa 2’ cyatsinzwe na Yannick Bizimana.
Rayon Sports yarushaga Espoir mu kibuga hagati, yabonye igitego cya kabiri ku munota wa 21’ gitsinzwe na Bizimana Yannick kiba icya kabiri atsindiye Rayon Sports muri uyu mukino nyuma y’umupira yari ahawe na Ciza Hussein.
Umukino wahise uhagarara kuko ubwo batsindaga iki gitego bagonze umuzamu agira ikibazo ahita anasimburwa, umukino wongeye gusubukurwa ku munota wa 33. Igice cya mbere cyarangiye Rayon Sports iri imbere 2-0 bwa Espoir FC.
Rayon Sports yakomeje gushaka uburyo yongera umubare w’ibitego maze ku munota wa 87, Mugisha Gilbert atsinda igitego cya 3 ku ishoti rikomeye ry’imoso yatereye inyuma y’urubuga rw’amahina.
Umukino waje kurangira Rayon Sports ibonye amanota atatu nyuma yo gutsinda Espoir FC 3-0.
Mu mikino 17 imaze guhuza aya makipe, Rayon Sports yatsinzemo ikenda (9), Espoir FC itsinda itatu mu gihe zanganyije inshuro eshanu.
Mu y’indi mikino y’umunsi wa 18 yabaye, ejo Bugesera FC yanganyije na AS Kigali 0-0, uyu munsi APR FC yanganyije na Etincelles 1-1, Marines yanganyije na Heroes 0-0.
Shampiyona izamokomeza ejo Sunrise yakira Kiyovu Sports, Gasogi United yakire AS Muhanga, Musanze yakire Mukura VS naho Gicumbi izakira Police FC.
Gutsinda uyu mukino kwa Rayon Sports byayifashije gukomeje ku mwanya wa kabiri igabanya ikinyuranyo cy’amanota ari hagati yayo na APR FC ava kuri atandatu aba ane, ubu ifite amanota 38, APR FC ya mbere ifite 42, Police FC ikagira 34 mu gihe Mukura VS ifite 28.
Jean Paul MUGABE
UMUSEKE.RW
",https://umuseke.rw/rayon-yatsinze-3-0-espoir-igabanya-ikinyuranyo-cyamanota-hagati-yayo-na-apr.html,Entertainment
"
         APR itaratsindwa yanganyije na Etincelles yabonye umutuku, zigabana amanota          
      ","Umukino wo ku munsi wa 18 wa shampiyona wabereye kuri Sitade Umuganda APR FC yanganyije na Etincelles FC 1-1, yabonye ikarita y’umutuku hacyiri kare ku munota wa 30’.
Ni umukino wo ku munsi wa 18 wa shampiyona yakinwaga kuri Sitade Umuganda Etincelles yakiriye APR FC. Etincelles FC yagiye gukina uyu mukino iri ku mwanya wa 9 n’amanota 21 ifite umwenda w’igitego cyimwe naho APR FC yari ku mwanya wa mbere n’amanota 41.
Ku isaha ya saa cyenda umukino waje gutangira imbere y’abakunzi baya makipe, APR nk’ikipe nkuru itangira isatira. Ku munota wa mbere gusa, APR FC yageze imbere y’izamu rya Etincelles ku mupira wari uzamuwe na Butera ariko ba myugariro bayo barawurenza.
Ku munota wa 5’ Sadi yateye ishoti ashaka gutungura umuzamu wa APR Rwabugiri ariko umupira unyura hejuru y’izamu kure. Ku munota wa 9’ APR yashoboraga kubona igitego nyuma y’uko Mangwende yazamukanye umupira ku ruhande agiye kuwusubiza hagati mu rubuga rw’amahina barawumurenzenya.
Ku munota wa 20’ Nshuti Innocent yatsinze igitego cya mbere cya APR FC ku mupira yari ahinduriwe na Danny, Nshuti yisanga ahagaze mu rubuga rw’amahina ahita awuboneza mu izamu.
Nyuma y’uko y’iminota 2 Eticelles itsinzwe igitego yahise ibona ikarita y’umutuku yahawe Akayezu Jean Bosco nyuma yo gukinira nabi Manzi Thierry. Iyi karita yashyize habi Etinncelles byashoboraga kuyiviramo gutsindwa ibindi bitego.
Ku munota wa 37’ APR yashoboraga kubona igitego cya kabiri nyuma y’uko Danny yahawe umupira na Djabel, nawe awuha Nshuti, nawe arawumusubiza ariko agiye kuboneza mu izamu, umuzamu Nsengimana Dominique arasohoka awumukuraho.
Igice cya mbere cyarangiye APR FC iri imbere 1-0 bwa Etinncelles FC. Mu gice cya kabiri ba rutahizamu ba Etincelles batangiye basatira izamu rya APR ryari ririnzwe na Rwabugiri bashaka uburyo bwo kwishyura igitego ariko bakagira amahirwe make.
Ku munota wa 57’ Fitina yatanze umupira mwiza uca mu maguru ya ba myugariro bose ba Etincelles ariko Nshuti agiye kuwuboneza mu izamu ahagaze wenyine, umupira uramucika.
Ku munota wa 89’ Etincelles yari yashatse igitego cyane yaje kucyibona ncyatsinzwe na Niyibizi Ramadhan a ku mupira yahawe na Gentil, aroba Rwabugiri umupira uruhukira mu ncuundura biba 1-1.
Iminota 90’ yarangiye umusifuzi yongeraho iminota itatu umukino urangira APR FC inganyije na Etincelles 1-1, bagabana amanota atatu.
Abakinnyi 11 babanjemo ku mpande zombi:
APR FC : Rwabugiri Omar, Manzi Thierry, Mutsinzi Ange Jimmy, Ombarenga Fitina, Imanishimwe, Emmanuel Mangwende, Buteera Andrew, Nshimiyimana Mohammed, Bukuru Christopher, Manishimwe Djabel, Usengimana Danny na Nshuti Innocent.
Etincelles FC: Nsengimana Dominique, Gikamba Ismaël, Kanamugire Moses, Ngabo Fred, Rucogoza Aimable, Nshimiyimana Abdou, Niyonsenge Ibrahim, Tuyisenge Hakim, Mutebi Rachid, Uwimana Gulain na Akayezu Jean Bosco.
AMAFOTO: KUBWAYO Adrien
Jean Paul MUGABE
UMUSEKE.RW
",https://umuseke.rw/apr-fc-yanganyije-na-etincelles-fc-yabakinnyi-10-zigabana-amanota-atatu.html,Entertainment
"
         Basketball: IPRC Kigali yatunguye Patriots iyitsinda 85-80, APR BBC itsinda Espoir BBC          
      ","Imikino ya Basketball y’umwaka w’imikino wa 2019/20 ku munsi wa mbere wa Shampiyona, Patriots BBC ifite igikombe giheruka yatsinzwe na IPRC Kigali BBC amanota 85-80, APR BBC itsinda Espoir BBC amanota 90-69.
Umukino wari utegerejwe na benshi wahuje Patriots BBC yatwaye igikombe cya Shampiyona giheruka ndetse na IPRC Kigali BBC itaraje  mu makipe ane ya mbere.
N’ubwo IPRC Kigali itashoboye kwitwara neza muri shampiyona ishize, ubu ihagaze neza.
Patriots BBC yitwaye neza mu mikino mpuzamahanga y’Africa, yerenze ibyiciro bibiri mu mikino ya BAL (Basketball Africa League).
Nyuma y’uko umukino utangiye, ahagana saa mbiri Patriot yayoboye agace ka mbere n’amanota 25-15, agace ka kabiri karangiye amakipe yombi anganya amanota 38-38 nyuma y’uko IPRC Kigali BBC yatsinze amanota 23 muri iyi minota yakurikiyeho.
Habura iminota ibiri n’amasegonda 51 ngo umukino urangire, nibwo IPRC Kigali yashyizemo ikinyuranyo cy’amanota 12 (69-81), Hagumintwari Steve na Mugabe Aristide bagerageza kukigabanya mbere y’uko hasigaramo inota rimwe (80-81) ubwo Ruzigande Ally yatsindaga amanota atatu habura amasegonda 45.
Umukino waje kurangira IPRC Kigali BBC itsinze Patriots BBC amanota 85-80. Mu wundi mukino wabanje APR BBC, yatsinze Espoir BBC amanota 90-69.
Sangwe Armer wa APR BBC yatsinzemo amanota 39 wenyine naho Niyonkuru Pascal bakinana, yatsinzemo amanota 19.
Mu mukino wahuje IPRC Kigali na Patriots Kapiteni wa IPRC  Isezerano Enock yatsinzemo amanota 21.
Indi mikino iteganyijwe mu mpera z’iki cyumweru:
 
Ku wa Gatandatu tariki ya 18 Mutarama 2020
 
14:00 UR- CMHS vs 30Plus BBC (Abagabo, Stade Amahoro)
16:00 The Hoos Rwa vs RP-IPRC Huye (Abagore, Stade Amahoro)
18:00 REG BBC vs RP-IPRC Huye (Abagabo, Stade Amahoro)
Ku Cyumweru tariki ya 19 Mutarama 2020
 
11:00 UR Huye vs APR WBBC (Abagore, Huye)
13:00 UR Huye vs Rusizi BBC (Abagabo, Huye)
12:00 Ubumwe BBC vs GS Marie-Reine Rwaza (Abagore, Stade Amahoro)
14:00 Tigers BBC vs RP- IPRC Musanze (Abagabo, Stade Amahoro)
16:00 UGB vs Shoot For the Stars (Abagabo, Stade Amahoro)
 
Jean Paul MUGABE
UMUSEKE.RW
",https://umuseke.rw/basketball-iprc-kigali-yatunguye-patriots-iyitsinda-85-80-apr-bbc-itsinda-espoir-bbc.html,Entertainment
"
         Ibitaravuzwe: Mashami yongeye guhabwa Amavubi, FERWAFA yabanje kumunenga          
      ","Mashami Vincent wagizwe umutoza w’Ikipe y’Igihugu Amavubi ejo hashize, yari yabanje kunengwa n’Ishyirahamwe ry’Umupira w’Amaguru mu Rwanda (FERWAFA) rivuga ko umusaruro we udashamaje ndetse ko adakwiye guhabwa andi masezerano.
Ibaruwa ya FERWAFA dukesha urubuga Fun Club yanditswe tariki ya 27 Ukuboza 2019, ubuyobozi bw’iri shyirahamwe ry’Umupira w’Amaguru mu Rwanda ryari ryandikiye Minisiteri ya Siporo rigaragaza ko Mashami Vincent adakwiye kongererwa amasezerano.
FERWAFA ivuga ko inama ya komite nyobozi yateranye tariki ya 26 Ukuboza 2020, yasuzumye umusaruro wa Mashami Vincent.
Mu gika cya kabiri k’iriya baruwa, FERWAFA igira iti “Hasuzumwe ko umusaruro we utari ku rwego rushimishije. ku bw’iyo mpamvu komite nyobozi ya FERWAFA iratanga inama yo kutamwongera andi masezerano…”
FERWAFA kandi yasabaga Minisiteri ya Siporo uburenganzira bwo gutangiza inzira zo gushaka undi mutoza w’ikipe y’Igihugu mu buryo bwihuse.
Igika cya nyuma k’iriya baruwa kigira kiti  “Niba nta kibazo mubibonamo mwaduha uburenganzira bwo gutangira gushaka umutoza mushya mukuru kuko byihutirwa kubona umutoza kubera imikino yo gushaka itike y’igikombe cy’Africa iri mu kwezi kwa 3 ndetse n’imikino ya CHAN iri mu kwezi kwa 4.”
Iyi baruwa igihanze mu gihe ejo hashize Mashami yahawe gukomeza gutoza ikipe y’igihugu.
Umunyamabanga Mukuru wa FERWAFA, Regis Uwayezu wanashyize umukono kuri iriya baruwa yanengaga umusaruro wa Mashami, ejo yemereye Umuseke ko ubu Mashami Vincent yahawe amasezerano.
Mashami Vincent uhawe gukomeza gutoza Amavubi, ategerejweho akazi gakomeye karimo imikino y’amajonjora yo gushaka itike yerekeza muri Qatar mu gikombe k’isi, u Rwanda rukazamenya itsinda ruherereyemo tariki ya 21 Mutarama, mu gihe imikino izatangira gukinwa muri Werurwe 2020.
Amavubi kandi azakina irushanwa rya CHAN rizabera muri Cameroon muri Mata uyu mwaka, tombola y’uko amatsinda azaba ahagaze izakorwa tariki ya 17 Gashyantare 2020.
Mashami Vincent wari wasoje amasezerano ye tariki 30 Nyakanga 2019, tariki ya 21 Kanama 2019 yongeye kugirirwa ikizere ahabwa ikipe y’igihugu mu gihe cy’amezi atatu mu gisa nk’igerageza.
Icyo gihe Mashami yasabwe gufasha Amavubi kubona umusaruro mu mukino wayahuje na Seychelles wo gushaka itike y’igikombe k’Isi cya 2022, imikino yombi ubanza n’uwo kwishyura U Rwanda rwanyagiyemo Seychelles ibitego 10 ku busu.
Jean Paul MUGABE
UMUSEKE.RW
",https://umuseke.rw/ibitaravuzwe-mashami-yongeye-guhabwa-amavubi-ferwafa-yabanje-kumunenga.html,Entertainment
"
         Ingingo 5 zizaganirwaho mu nteko rusange ya Rayon Sports          
      ","Ku  Cyumweru tariki 19 Mutarama 2019, i Kigali hazateranira inteko rusange ya Rayon Sports. Niyo nteko rusange ya mbere izaba iyobowe na Sadate Munyakazi kuva yatangira kuyobora Rayon Sports taliki 14, Nyakanga, 2019…
Mu bizigirwa muri iyi nama harimo kurebera hamwe ibikubiye muri raporo y’ibikorwa kuva muri Nyakanga 2019 kugeza tariki 31 Ukuboza 2019.
Iki akaba ari igihe iyo komite nshya yagiriyeho kuko yatowe tariki 14 Nyakanga 2019.
Mu bindi bizareberwa hamwe ni raporo y’ikoreshwa ry’umutungo kuva muri Nyakanga  kugeza 31 Ukuboza 2019,
Kuvugurura amategeko  shingiro n’amategeko ngengamikorere y’umuryango wa Rayon Sports, kuzuza inzego ndetse no kurebera hamwe ishingwa rya Sosiyete ya Rayon Sports.
Ku kijyanye no kuzuza inzego, tariki 26 Ukuboza 2019 hateranye inama ya komite nyobozi hashyirwaho abayobozi basimbura abari batowe tariki 14 Nyakanga 2019 ubwo habaga amatora ya komite nyobozi nshya.
Muhire Jean Paul Nsekera yagizwe Visi Perezida wa mbere naho ku mwanya wa Visi Perezida wa kabiri hashyirwaho Furaha Jean Marie Vianney. Rutagambwa Martin   yagizwe umujyanama wa Perezida wa Rayon Sports wihariye ku bijyanye n’ibya tekinike asimbuye Nsabimana Eric.
Aba bayobozi bashyizweho by’agateganyo biteganyijwe ko bazemezwa n’inama y’inteko rusange izaterana taliki 19, Mutarama, 2020.
Iyi nama y’inteko rusange izaba nyuma y’umukino w’umunsi wa 18 ubwo Rayon Sports izakina na Espoir FC kuri Sitade ya Kigali i Nyamirambo.
Uzaba ari umukino wa gatatu mu mikino yo kwishyura ya shampiyona ya 2019-2020, imikino ibiri iheruka, Rayon Sports yatsinze Gasogi United igitego 1-0 naho umukino uheruka inganya na AS Kigali 0-0.
Jean Paul MUGABE
UMUSEKE.RW
",https://umuseke.rw/ingingo-5-zizaganirwaho-mu-nteko-rusange-ya-rayon-sports.html,Entertainment
"
         Mashami yakomeje kugirirwa ikizere agirwa umutoza MUKURU w’Amavubi          
      ","Mashami Vincent wari umaze iminsi atoza ikipe y’Igihugu Amavubi by’agateganyo yagiriwe ikizere cyo gukomeza  kuyatoza iyi kipe.
Muri Kanama 2019, Mashami Vincent yari yahawe ikipe y’igihugu nk’umutoza w’agateganyo mu gihe cy’amezi atatu, aho yari yahawe inshingano eshatu yagombaga kugeraho kugira ngo ashobore kuba yagumana iyi kipe y’igihugu idahagaze neza ku rutonde rwa FIFA.
Mashami Vincent uhawe gukomeza gutoza Amavubi, ategerejweho akazi gakomeye karimo imikino y’amajonjora yo gushaka itike yerekeza muri Qatar mu gikombe k’isi, u Rwanda rukazamenya itsinda ruherereyemo tariki ya 21 Mutarama, mu gihe imikino nyirizina izatangira gukinwa muri Werurwe 2020.
Aha kandi, Amavubi akaba azakina irushanwa rya CHAN rizabera muri Cameroon muri Mata uyu mwaka, aho tombola y’uko amatsinda azaba ahagaze izakorwa tariki ya 17 Gashyantare 2020.
Mashami Vincent muri Kanama 2018 yari yabaye umutoza wa 10 wahawe Amavubi nyuma ya 2010, aho mu gihe cye yatoje ikipe y’igihugu imikino 13 ashobora gutsindamo ine harimo umwe wa gicuti yahuriyemo na Congo Kinshasa, anganya ine harimo uwa gicuti wa Tanzania mu gihe iyindi itanu yaje kuyitakaza.
Umunyamabanga wa FERWAFA, Uwayezu Regis yemeje ko Mashami Vincent yagizwe umutoza mukuru w’Amavubi.
Yagize ati “Twamaze kwemeza kumugira umutoza mukuru w’Amavubi.”
Avuga ko ibindi bikubiye mu masezerano biri butangazwe na Minisiteri ya Siporo. 
Jean Paul MUGABE
UMUSEKE.RW
",https://umuseke.rw/mashami-yakomeje-kugirirwa-ikizere-agirwa-umutoza-mukuru-wamavubi.html,Entertainment
"
         Nagarutse gukina mu Rwanda kubera ko nkunda Rayon Sports – Ally Niyonzima          
      ","Ally Niyonzima ukina hagati, afasha abugarira, yaamaze gusinyira Rayon Sports amasezerano y’amezi atandatu.Yari asanzwe akina muri Oman ariko ubu avuga ko yagarutse muri Rayon kuko ayikunda.
Ati: “Iyo utarasohoka ntabwo umenya ibibera hanze. Ikipe nagiyemo ntabwo ari nziza .  Ntabwo nayishimiye.  Intego yange ntabwo ari ukubona amafaranga menshi mu mupira w’amagaru ahubwo nifuza gukora neza kurushaho.”
Avuga ko akiri muri Oman yahembwaga neza ariko ngo yifuza ko yazamura imikinire ye, akagera ku rundi rwego.
Ibi ngo nibyo byatumye agaruka muri Rayon Sports.
Ati: “ Nkunda Rayon. Numvaga mbabaye kuba nari mvuye mu Rwanda ntayikiniye. Nkunda abafana bayo.”
Niyonzima ni Umunyarwanda wavukiye i Bujumbura mu Burundi tariki ya 11 Gashyantare 1996 ndetse akinira Ikipe y’Igihugu ‘Amavubi’.
Ally Niyonzima yaje mu Rwanda avuye muri Académie Tchité yo mu Burundi, akinira Mukura Victory Sports mu 2015.
Ku wa 30 Kanama 2017 ni bwo Niyonzima Ally yasinyiye AS Kigali amasezerano y’imyaka ibiri, avuye muri Mukura Victory Sports, atanzweho miliyoni 10 Frw mbere y’uko ayivamo mu ntangiriro za 2019.
Yaguzwe na APR FC muri Gashyantare 2019 avuye muri AS Kigali ku masezerano y’amezi atandatu, ayivamo muri Kanama, 2019 ajya muri Oman.
Uyu mukinnyi ukina mu kibuga hagati, imbere ya ba myugariro, abaye umukinnyi wa kane mushya, Rayon Sports isinyishije muri uku kwa Mbere nyuma ya Drissa Dagnogo ukomoka muri Côte d’Ivoire, Kayumba Soter wavuye muri AFC Leopards na rutahizamu Sugira Ernest wavuye muri APR FC nk’intizanyo.
Ally Niyonzima wasinyiye Rayon Sports, agomba guhatanira umwanya n’abandi bakinnyi basanzwe bakina mu kibuga nka Nshimiyimana Amran, Nizeyimana Mirafa, Olokwei Commodore, Umar Sidibe na Kakule Mugheni Fabrice.
Jean Paul MUGABE
UMUSEKE.RW
",https://umuseke.rw/nagarutse-gukina-mu-rwanda-kubera-ko-nkunda-rayon-sports-ally-niyonzima.html,Entertainment
"
         Bizimana Yannick yahawe igihembo nk’umukinnyi w’ukwezi wa Rayon Sports ku ncuro ya 2          
      ","Bizimana Yannick ni we wegukanye igihembo cy’umukinnyi w’ukwezi muri Rayon Sports cyatanzwe kuri uyu wa Gatatu akaba agihawe  ku ncuro ya kabiri yikurikiranya.
Agihawe nyuma yo kwegukana igihembo cy’umukinnyi cy’ukwezi k’Ugushyingo 2019.
Nyuma yo guhabwa iki gihembo, Bizimana Yannick yavuze ko bimushimishije cyane, anashimira bagenzi be bamufashije kubigeraho.
Ati: “Mbere na mbere ndashimira Imana ikomeje kumfasha kugera ku ngeraho , ndashimira kandi n’abakinnyi bagenzi banjye twafatanyije, kuko ntabwo natsinda igitego batampaye umupira ndashimira abatoza n’abafana bakomeje kudushyigikira.”
Iki gihembo gitangwa buri kwezi, gitangwa k’ubufatanye bw’itsinda ry’abafana rya March Generation rifatanyije n’uruganda rwa Skol rusanzwe ari umuterankunga wa Rayon Sports, ugitsindiye agahabwa Ibihumbi Frw 100.
Muri uku kwezi, Bizimana Yannick yari ahanganye na Kapiteni wa Rayon Sports Eric Rutanga n’umunya-Mali Oumar Sidibé ukina hagati.
Aba  bari mu bamaze gutanga imipira myinshi yavuyemo ibitego uyu mwaka, ndetse buri wese akaba yaranatsinze igitego muri uku kwezi.
Bizimana Yannick  ni rutahizamu akaba yaraje muri Rayon Sports  avuye muri  AS Muhanga.
Ni umwe mu bakinnyi bakiri bato bigaragaje cyane muri shampiyona y’uyu mwaka akaba yaguzwe miliyoni  Frw 6 asinyira kuzakinira Rayon Sports imyaka ibiri.
Jean Paul MUGABE
UMUSEKE.RW
",https://umuseke.rw/bizimana-yannick-yahawe-igihembo-nkumukinnyi-wukwezi-wa-rayon-sports-ku-ncuro-ya-2.html,Entertainment
"
         Misiri: Muhire Kevin utabonaga umwanya muri El Makassa yamutije AL Gaish          
      ","Muhire Kevin ukina hagati mu ikipe y’u Rwanda Amavubi, yabonye ikipe nshya azakinira mu kiciro cya mbere mu gihugu cya Misiri mu gihe cy’amezi atandatu ari imbere.
Muhire Kevin w’imyaka 21 y’amavuko wakiniraga ikipe ya Misr El Makassa, yatijwe ikipe yitwa Al Gaish yo mu Kiciro cya mbere mu gihugu cya Misiri nyuma yo kutabona umwanya wo gukina muri iyi kipe ya El Dakhleya Sporting Club na yo yo mu Misiri.
Muhire Kevin yatangaje ko iyi kipe agiyemo yari mu byifuzo bye kandi bizanamufasha mu mwuga we kuko byibuze agiye kujya abona umwanya.
Yagize ati “Aha ngiye ni byiza kuri njye kuko nzabona umwanya uhagije wo gukina kurusha aho nari ndi mu ikipe ya Misr El makassa n’ubwo byari byabanje kugorana kuko umuyobozi atashakaga ko ngenda.”
Misr El makassa yakiniraga, iri ku mwanya wa 13 n’amanota 11 mu mikino 13 bamaze gukina, ikaba inganya amanota na Al Gaish iri ku mwanya wa 14 nyuma y’imikino 13 bamaze gukina muri iyi shampiyona y’amakipe 18.
Iyi kipe ya Tala’ea El Gaish Sporting Club iherereye mu mujyi wa Cairo ikinira kuri Gehaz El Reyada Stadium yakira abantu ibihumbi 20.
Jean Paul MUGABE
UMUSEKE.RW
",https://umuseke.rw/misiri-muhire-kevin-utabonaga-umwanya-muri-el-makassa-yamutije-al-gaish.html,Entertainment
"
         Ally Niyonzima wakiniye APR FC yasinye muri Rayon Sports          
      ","Ally Niyonzima ukina mu kibuga hagati yasinye amasezerano y’amezi atandatu muri Rayon Sports izamukoresha mu mikino yo kwishyura ya shampiyana ya 2019-2020.
Ubuyobozi bwa Rayon Sports bwanyujije ubutumwa kuri Twitter, buratanga ko bwanejejwe no kwakira Ally Niyonzima mu muruyango mugari wa Rayon Sports ku masezerano y’amezi atandatu.
Ally Niyonzima ufite ubushobozi bwo gukina hagati mu kibuga asa n’uwugarira (Holding Midfielder) ndetse akaba yanakina yisunika afasha ba rutahizamu (Attacking Midfielder).
Yari amaze iminsi ari mu ikipe ya Bashaer FC muri Oman,  yagiyemo avuye muri APR FC mbere y’uko shampiyona ya 2019-2020 itangira.
Ally Niyonzima usanzwe unakinira ikipe y’igihugu y’u Rwanda Amavubi, aje muri Rayon Sports avuye mu  gihugu cya Oman.
Yanyuze mu makipe akomeye mu Rwanda nka AS Kigali ndetse na Mukura VS.
Jean Paul MUGABE
UMUSEKE.RW
",https://umuseke.rw/ally-niyonzima-wakiniye-apr-fc-yasinye-muri-rayon-sports.html,Entertainment
"
         APR na Kiyovu babonye umuterankunga bazamamaza          
      ","APR FC na Kiyovu Sports agiye kugirana amasezerano y’imikoranire n’Uruganda AZAM rusanzwe rutanganya ibicuruzwa bitandukanye birimo ifarini.
Amasezerano hagati ya APR FC na Azam yasinywe kuri yu wa Gatata taliki 15, Mutarama, 2020, aya Kiyovu Sport Club na Azam akaza gusinywa kuri uyu wa Kane taliki 16, Mutarama, 2020.
Ubuyobozi bwa APR buvuga ko ibiganiro byari bimaze iminsi hagati y’iyi kipe na AZAM byarangiye hakaba hasigaye gushyira umukono kuri aya masezerano.
Aya masezerano y’imyaka ane, agamije kwamamaza ibikorwa bya ruriya ruganda rwo muri Tanzania ariko rufite n’ishami mu Rwanda.
Umunyamabanga Mukuru wa APR, Lt Col Sekaramba Sylvestre yabwiye Fun Club ko iyi kipe izatangira kubahiriza ariya masezerano mu mikino izaba mu mpera z’iki cyumweru ubwo imyambaro y’abakinnyi bayo izaba iriho ikirango cya ruriya ruganda.
Ubuyobozi bwa ruriya ruganda buvuga ko aya makipe bahisemo gukorana na yo asanzwe afite abakunzi benshi mu Rwanda bityo ko ibi bizabafasha kwamamaza ibikorwa byabo.
Uru ruganda ruvuga ko rwabanje kuganira n’amakipe atandukanye, rutangaza ko APR na Kiyovu Sports ari yo bahuje ku byo impande zombi zifuzaga.
Ibikubiye mu masezerano ya APR FC na Azam:
Aya masezerano aratangira gushyirwa mu bikorwa kuva ku mukino wo ku munsi wa 18  wa Shampiyona icyo gihe APR FC ikazakina na Etincelles kuri Stade Umuganda.
 
Aline Rangira MWIHOREZE
UMUSEKE.RW
",https://umuseke.rw/apr-na-kiyovu-babonye-umuterankunga-bazamamaza.html,Entertainment
"
         FC Barcelona yirukanye umutoza mukuru Ernesto Valverde          
      ","Barcelona yamaze gusesa amasezerano yari ifitanye n’uwari umutoza wayo Ernesto Valverde Tajedor wayitozaga kuva mu mpeshyi ya 2017, imusimbuza Enrique Setien Solar watoje Equatorial Guinea muri 2006. Ni ubwa mbere nyuma y’imyaka 17 ikipe yo muri Espagne yirukanye umutoza umwaka w’imikino utarangiye.
Ibinyujije kuri Twitter, FC Barcelona yagize iti “FC Barcelona yemeje gutandukana na Ernesto Valverd nk’umutoza mukuru w’ikipe. Tugushimiye ibyo wakoze byose kandi tukwifurije amahirwe.”
Kimwe mu byatumye FC Barcelona ifata umwanzuro wo gusezerera uyu mutoza ni uko aherutse  gutsindwa na Athletic Madrid mu gikombe cyiruta ibindi (Super Cup) bageze muri ½.
Imikino yaberaga muri Saudi Arabia.
Ubuyozi bwa FC Barcelona bwatangaje ibi nyuma y’uko uyu wari umutoza wayo yayifashije gutwara ibikombe bibiri bya shampiyona.
Mauricio Pochettino uherutse kwirukanwa na Tottenham niwe wahabwaga amahirwe yo gusimbura Valverd nyuma y’uko Perezida wa FC Barcelona Joseph Bartomeu agaragaje ko amwifuza gusa uyu mutoza we ntiyagirana ibiganiro n’iyi kipe.
Xavier Hernández wahoze ari Kapiteni w’iyi kipe niwe wahabwaga amahirwe nyuma y’uko agiranye ibiganiro nayo ndetse n’ikipe yatozaga ikemera kumurekura.
Mu buryo butari bwitezwe na benshi,  ubuyobozi bwa FC Barcelona bwemeje ko Enrique Setien Solar ari we uba umutoza mukuru.
Umunya-Esipanye Ernesto Valverde yageze muri FC Barcelona mu mwaka wa 2017 avuye muri Athletic Bilbao mbere yo gutoza andi makipe akomeye nka Villareal, Olimpiacos, Espagnol Barcelona na Valencia.
Valverd yatandukanye na FC Barcelona nyuma yo kuyitoza imikino 144, agatsindamo imikino 97 akanganya 32 ndetse agatsindwa 16.
Enrique Setién Solar wagizwe umutoza mukuru wa FC Barcelona yatoje amakipe nk’umutoza mukuru nka Racing Santander (2001–2002), Poli Ejido (2003), Equatorial Guinea( 2006), Logroñés (2007–2008), Lugo (2009–2015), Las Palmas (2015–2017) na  Real Betis (2017–2019) aje muri FC Barcelona avuyemo.
Jean Paul MUGABE
UMUSEKE.RW
",https://umuseke.rw/fc-barcelona-yirukanye-umutoza-mukuru-ernesto-valverde.html,Entertainment
"
         APR ishyizemo amanota 6 hagati yayo na Rayon, Mukura na yo yongeye gutsinda          
      ","Umukino wabereye kuri Stade ya Kigali, APR FC yatsinze Bugesera FC 2-1, bituma ikomeza kongera ikinyuranyo cy’amanota hagati yayo na Rayon Sports, Mukura VS na yo yatsinze Sunrise FC 4-1.
Imikino yo ku munsi wa 17 yakomezaga gutsinda Bugesera FC, no mu mukino ubanza APR yari yatsinze 1-0.
APR FC yari ku mwanya wa mbere n’amanota 38, naho Bugesera iri ku mwanya wa 6 n’amanota 23.
Ni umukino wabaye nyuma y’imvura yaguye mu Mujyi wa Kigari ku isaha ya saa kenda (15H00’). APR FC yatangiye isatira, ku munota wa 2’ Manishimwe Djabel yazamukanye umupira ashatse kuwuha Nshuti, myugariro wa Bugesera ashyiraho ukuguru arawurenza, bibyara Koruneri ya mbere y’umukino.
APR FC bayiteye ntibayibyaza umusaruro. Ku munota wa 10’ Bugesera FC yashoboraga kubona igitego, Rucogoza Djihad na Mustapha babuze uburyo nyuma yo guhanahana umupira mu rubuga rw’amahina, umunyezamu Rwabugiri Omar arasohoka ukuramo umupira neza.
Ku munota wa 14’ APR FC yabonye igitego cyatsinzwe na Danny Usengimana ku mupira mwiza yahawe na Bukuru Christopher, umuzamu wa Bugesera FC Kwizera Janvier asohoka nabi Danny ahita atsinda igitego.
Ku munota wa 30’ APR FC yahushije igitego cya kabiri, umupira Djabel yatanze kuri Nshuti arawumanukana acenga Idrissa atanga umupira mwiza kwa Mangwende, wari uturutse ku ruhande yiruka cyane, awuteye awunyuza ku ruhande rw’izamu gato.
Ku munota wa 40’ Danny Usengimana yatsinze igitego cya kabiri, cya APR FC nyuma y’umupira yahawe na Djabel ba myugariro ba Bugesera FC bagira ngo yarariye, igitego ke ntikishimiwe n’abari muri Stade bavuga ko yari yaraririye.
Igice cya mbere cyarangiye APR FC iri imbere n’ibitego 2-0.
Mu gice cya kabiri Bugesera FC yagarutse ikina neza iherekanya umupira uburyo bwo kureba mu izamu bukanga. Iminota 15’ y’igice cya kabiri yakiniwe mu rubuga rwa APR FC, Bugesera ishaka kwishyura.
Ku munota wa 55’ Shabani Hussein bakunda kwita Tchabalala yatsinze igitego cya Bugesera nyuma y’amakosa ya ba myugariro ba APR FC batakaje umupira.
Bugesera FC yakomeje gusatira izamu rya APR FC, ku munota wa 69’ Idrissa yazamuye umupira Jimmy  Kimbengo agiye kuwuboneza mu izamu, Butera wa APR FC aturuka inyuma awohereza muri Koruneri.
Jimmy yayiteye Hussein ashyizeho umutwe umupira unyura ku ruhande rw’izamu rya Rwabugiri wari waritaye.
Ku munota wa 78’ Mugisha Francois Master wa Bugesera FC yashatse gutungura Omar, ariko umupira awucisha ku ruhande rw’izamu gato.
Ku munota wa 88’ Bugesera yagerageje ubundi buryo bw’igitego nyuma y’ishoti rya Mustapha Francis ariko umupira unyura hejuru y’izamu gato.
Iminota 90’ yarangiye umusifuzi yongeraho iminota itatu, irangira APR FC itsinze ibitego 2-1.
Ubu ikinyuranyo cy’amanota 7 ni cyo kiri hagati yayo n’ikipe ya kabiri, ari yo Rayon Sports aho APR FC yagize amanota 41, Rayon yo ifite 35.
Abakinnyi 11 babanjemo ku mpande zombi:
APR FC Xl: Rwabugirir Omar, Mutsinzi Ange, Ombarenga Fitina, Imanishimwe Emmanuel Mangwende, Mushimiyimana Mohammed, Rwabuhihi Aime Placide, Butera Andrew, Bukuru Christophe, Manishimwe Djabel, Nshuti Innocent na Usengimana Danny.
Bugesera FC Xl: Kwizera Janvier Rihungu, Kwitonda Alain, Yves, Kouame, Nzabanita David (c), Niyitegeka Idrissa, Mugisha Francois Master, urengezi Rodrigue, Rucogoza Djihad, Shabani Hussein Tchabalala na Mustapha Francis.
Uko imikino y’umunsi wa 17 ya shampiyona yagenze:
Ku wa Gatanu tariki ya 10 Mutarama, 2020:
Police FC 1-1 Musanze FC
Ku wa Gatandatu tariki ya11, Mutarama, 2020:
AS Kigali 0-0 Rayon sports
AS Muhanga 0- 1 Gicumbi FC
Marines 2-0 Gasogi Utd
Ku Cyumweru tariki ya 12 Mutarama 2020:
Ku Cyumweru tariki ya 12 Mutarama 2020:
APR FC 2-0 Bugesera FC
Mukura VS 4-1 Sunrise FC
Etincelles FC 0–1 Heroes FC
SC Kiyovu 0 –1 Espoir FC
  
AMAFOTO@ KUBWAYO Adrien
Jean Paul MUGABE
UMUSEKE.RW
",https://umuseke.rw/apr-ishyizemo-amanota-6-hagati-yayo-na-rayon-mukura-na-yo-yongeye-gutsinda.html,Entertainment
"
         AS Kigali yasinyishije rutahizamu Sidi Abdallah imuvanye i Burundi          
      ","Nyuma yo gukina umukino wo ku munsi wa 17 wa shampiyona, AS Kigali iri ku mwanya wa 12 n’amanota 19 n’umwenda w’ibitego 5, ihise isinyisha rutahizamu mushya imuha amasezerano y’imyaka ibiri.
Mu kiganiro Umuseke wagiranye n’umutoza mukuru wa AS Kigali, Eric Nshimiyima nyuma y’umukino yanganyijemo na Rayon Sports 0-0 yavuze ko ikipe ifite ikibazo muri ba Rutahizamu aho yifuza kongeramo abandi.
Yagize ati: “Nkuko nagiye mbivuga na mbere dufite ibibazo bya rutahizamu, twabonye uburyo bune mu kibuga twagombaga kuvanamo ibitego. Twabonye inota rimwe ariko byari byiza ko tubona atatu.”
Tumubajije abandi bakinnyi azongera muri AS Kigali, yavuze ko imaze kugura umukinnyi Kayitaba Bosco ukina anyuze ku ruhande.
Nshimiyimana yavuze ko As Kigali yamaze gusinyisha Alex Orotomel, na  Sidi Abdallah wakiniye Vital’O.
Ati “Ni umukinnyi bazi cyane i Burundi, hari n’undi usatira unyuze ku ruhande uzava muri Repulika ya Demokarasi ya Congo.”
Sidi Abdallah yahawe amaserona y’imyaka ibiri.
Uyu mukinnyi w’imyaka 19 yatsinze ibitego 13 mu mikino 18 yakiniye ikipe ya Vital’O mu mwaka ushize, naho muri uyu mwaka nyuma yo kujya muri Rukinzo yatsinze ibitego 6 mu mikino 8 yakinnye mu gice kibanza cya shampiyona.
AS Kigali ni imwe mu makipe yakoresha amafaranga menshi mu kugura abakinnyi kuva mu mpeshyi ya 2019, aho bamwe bakunda kuyigereranya na PSG yo mu Bufaransa igura abakinnyi bahanze cyane.
Ubu iri ku mwanya wa 12 n’amanota 19 n’umwenda w’ibitego 5, irusha amanota 11 Heroes FC iri ku mwanya wa nyuma, ikarushwa na APR ya mbere amanota 20.
AS Kigali yatangiye shampiyona ihabwa abahirwe yo gutwara igikombe, ariko yagiye inganya kenshi, umutoza akavuga ko ubusatirizi bwayo budakomeye.
  
Jean Paul MUGABE
UMUSEKE.RW
",https://umuseke.rw/as-kigali-yasinyishije-rutahizamu-sidi-abdallah-imuvanye-i-burundi.html,Entertainment
"
         Rayon Sports na AS Kigali ziranganyije  0-0 Sugira yongeye gusimbura          
      ","Kuri uyu wa Gatandatu tariki ya 11 Mutarama 2020, kuri Stade ya Kigali, Rayon Sports yanganyije na AS Kigali 0-0, umikino wo ku munsi wa 17 wa Shampiyona.
Rayon Sports mbere y’umukino yari ku mwanya wa kabiri n’amanota 34, irushwa na APR FC amanota ane. AS Kigali yo yari ku mwanya wa 12 n’amanota 18 irushwa amanota 16 na Rayon Sports.
Umukino watangira ku isaha ya saa 15h00, abakunzi benshi bafana izi kipe bari ku kibuga.
Ku munota wa mbere w’umukino Rayon Sports yabonye uburyo bwiza bwashoboraga kuvamo igitego nyuma yo guhererekanya umupira kwa Omar Sidibe bakunda kwita Mwalimu na Bizimana Yannick, Umusifuzi wo ko ruhande avuga Bizimana Yannick yaraririye.
Ku munota wa 9’ Sekama yahaye Bizimana Yannick umupira, umuzamu Ndayishimiye Eric Bakame arazamuka ahurira na Mugheni mu kirere, Umusifuzi yemeza ko habayeho ikosa.
Ku munota wa 27’ Rayon Sports yabonye Coup-franc ku ikosa Martel yakoreye Iranzi. Iranzi Jean Claude ni we wahise ayiteye, ntiyagira icyo itanga.
Ku munota wa 35’ Rayon Sports yahushije igitego ku mupira w’umuterekano watewe na Iranzi, Bakame awukuramo usanga Bizimana Yannick wari uhagaze mu rubuga rw’amahina hagati awusubiza mu izamu ugarurwa na Rusheshangoga, Yannick arongera arawufata agiye gucenga ariko ntibyagize icyo bitanga.
Ku munota wa 42’ Ndekwe Felix yacenze Iragire agwa hasi, Rutanga aturuka inyuma umupira arawurenza.
Rusheshangoga yaje gutera Koruneri ariko Martel arenza umupra, igice cya mbere cyarangiye amakipe yombi anganyije 0-0.
Mu gice cya kabiri umutoza wa Rayon Sports, Kilasa Alain yakoze impinduka Sugira Erneste asimbura Sekamana Maxime.
Nyuma y’iminota ibiri Sugira yinjiye mu kibuga yahaye umupira Bizimana Yannick ateye Bakame awukuramo.
Ku munota wa 54’ AS Kigali yashoboraga kubona igite, nyuma y’uko Iradukanda Eric bamwambuye umupira Bosco acenga ba myugariro ba Rayon Sports ahereza umupira Martel wari uhagaze imbere y’izamu wenyine ateye umupira unyura hejuru.
Rayon Sports yakoze impinduka ya kabiri Iranzi Jean Claude asimburwa na Mugabo Ciza, AS Kigali na yo yakoze impinduka Benedata Janvier asimburwa na Nova Bayama, Ntamuhanga Tumaine asimbura Luc Mba Martel.
Iminota 90’ yarangiye nta kipe n’imwe ibashije kureba mu izamu ry’indi ari 0-0.
 
Abakinnyi Rayon yabanje mu kibuga:
Rayon Sports: Kimenyi Yves, Iragire Saidi, Ndizeye Samuel, Iradukunda Eric Radu, Rutanga Eric, Omar Sidibe, Nizeyimana Mirafa, Mugheni Fabrice, Sekamana Maxime, Bizimana Yannick na Iranzi Jean Claude.
Abakinnyi 11 ba AS Kigali yakoresheje: Ndayishimiye Eric Bakame, Rusheshangoga Michel, Ahoyikuye Jean Paul, Bishira Latif, Rurangwa Moss, Luc Mba Martel, Kalisa Rashid, Nsabimana Eric Zidane, Ndekwe Felix, Kayitaba Bosco na Benedata Janvier.
Uko imikino y’umunsi wa 17 ya shampiyona yagenze:
Ku wa Gatanu tariki ya 10 Mutarama, 2020:
Police FC 1-1 Musanze FC
Ku wa Gatandatu tariki ya11, Mutarama, 2020:
AS Kigali 0-0 Rayon sports
AS Muhanga 0- 1 Gicumbi FC
Marines 2-0 Gasogi Utd
Imikino uko iteganyijwe Ku Cyumweru tariki ya 12 Mutarama 2020:
APR FC vsBugesera FC (Stade de Kigali, 15H00’)
Mukura VS vs Sunrise FC (Huye Stadium, 15H00’)
Etincelles FC vs Heroes FC (Umuganda Stadium, 15H00’)
SC KiyovuvsEspoir FC (MUMENA Stadium, 15:00)
         ,
AMAFOTO: Adrien KUBWAYO
Jean Paul MUGABE
UMUSEKE.RW
",https://umuseke.rw/rayon-sports-na-as-kigali-ziranganyije-0-0-sugira-yongeye-gusimbura.html,Entertainment
"
         As Kigali irahakana ibivugwa ko Pierrot yagiye muri Ghana…Bati «Ni ibihuha»          
      ","Umunyabanga w’agateganyo  wa AS Kigali, Gasana Francis yahakanye ibivugwa ko Kwizera Pierrot yagiye muri Ghana ari ibihuga.
Kuri uyu wa Gatanu tariki ya 10 Mutarama hari amakuru yavugwaga ko Kwizera Pierrot yagiye muri Ghana mu igeragezwa mu ikipe ya Asante Kotoko.
Umunyamabanga w’agateganyo wa AS Kigali, Gasana Francis arahakana aya amakuru avuga ko ari ibihuha.
Ati “Ntabwo ari byo Pierrot ari mu ikipe nk’abandi, ayo makuru yo kujya muri Ghana ni ibihuha  Asante Kotoko FC ntabwo twavuganye.”
Gasana Fransis avuga ko Kwizera Pierrot akiri umukinnyi wa AS Kigali ufite amasezerano y’imyaka ibiri kandi atarayikinira umukino n’umwe.
Aganira n’Umuseke yavuze ko Pierrot agaruka gukina mu minsi mike iri imbere.
Ati «Kwizara Pierrot yagize imvune nyuma y’uko tumusinyishije ariko bitarenze ibyumweru bibiri araba yagarutse mu kibuga, navuga ko agaruka nyuma y’imikino ibiri.»
Kwizera Pierrot wagiriye ibihe byiza muri Rayon Sports, tariki ya 23 Nzeri 2019 yasinye amasezerano y’imyaka ibiri muri AS Kigali.
Mu myaka itatu uyu musore yakiniye Rayon Sports, yayifashije gutwara ibikombe bitandukanye, anahembwa nk’umukinnyi mwiza wa shampiyona y’u Rwanda inshuro ebyiri (2016 na 2017).
Pierrot yatandukanye na Rayon Sports mu mpeshyi y’umwaka wa 2018  yerekeza muri Al Oruba Sur Sports Club yo muri Oman, ntibyamuhira nyuma yagarutse mu Rwanda yifuzwa n’amakipe menshi arimo na As Kigali yanamwegukanye.
Jean Paul MUGABE
UMUSEKE.RW 
",https://umuseke.rw/as-kigali-irahakana-ibivugwa-ko-pierrot-yagiye-muri-ghanabati-ni-ibihuha.html,Entertainment
"
         Shampiyona irakomeza Rayon Sports  ikina na AS Kigali          
      ","Mu mpera z’iki cyumweru kuva taliki ya 10-12 Mutarama, 2020 shampiyona irakomeza ku munsi 17, AS Kigali ya12 ikine na Rayon Sports iri ku mwanya wa kabiri. Ku rutonde rw’agateganyo APR FC niyo iri ku mwanya wa mbere, ku Cyumweru  ikazakina na Bugesera FC iri ku mwanya wa gatandatu.
Umukino ubanziriza indi yo ku munsi wa 17 wa shampiyona uraba kuri uyu wa Gatanu taliki 10 Mutarama, 2019, Police FC ize gukina na Musanze FC kuri Sitade ya Kigali iri Nyamirambo saa kenda.
Police FC ubu iri ku mwanya wa gatatu ikeneye amanota atatu kugira ngo igabanye ikinyuranyo kiri hagati yayo na Rayon Sports iri ku mwanya wa Kabiri iyirusha inota rimwe.
Musanze FC irasabwa gutsinda uyu mukino inganye na AS Kigali amanota. Ubu AS Kigali  iri ku mwanya wa 12 ikaba irusha Musanze amanota atatu.
Umukino ukomeye ni uzaba kuri uyu wa Gatandatu uhuze Rayon Sports na AS Kigali kuri Sitade ya Kigali.
Umukino uheruka guhuza aya makipe Rayon Sports yatsinze AS Kigali 2-0.
AS Kigali yagize intangiriro mbi za shampiyona irasabwa gutsinda uyu mu kino biyifashe, kuva mu makipe ari mu myanya ya nyuma.
Rayon Sports iri ku mwanya wa 2 n’amanota 34, irushwa na APR FC amanota ane. AS Kigali iri ku mwanya wa 12 n’amanota 18 irushwa amanota 16 na Rayon Sports bizaguhura.
Ni umukino ku ruhande rwa Rayon Sports igarura myugariro wayo Rugwiro Herve nyuma yo kurangiza iminsi 16 afunzwe ‘acyekwaho gukoresha impapuro mpimbano.’
AS Kigali yaguze abakinnyi bashya nyuma y’igice cya mbere cya shampiyona aribo: Kayitaba Bosco na Ndekwe Felix bavuye muri Gasogi United.
Rayon Sports nayo ifite abakinnyi bashya barimo Sugira Ernest watsinze igitego ku munsi we wa mbere muri Shampiyona akinira Rayon Sports.
Ereneste Sugira kandi yitezweho gukomeza gutsindira Rayon Sports kugira ngo ayigumemo.
 
Undi mukino uteganyijwe kuri iki Cyumweru tarikiya 12 Mutarama, APR FC iyoboye urutonde rwa Shampiyona by’agateganyo izakirana na Bugesera FC iri ku mwanya wa 6.
APR FC isabwa gutsinda uriya mukino ngo yongere ikinyuranyo cy’amanota ari hagati yayo na Rayon Sports iri ku wa kabiri.
Ni umukino uhuza aya makipe, Bugusera FC itozwa na Masudi Djuma nk’umutoza mukuru nyuma yo kwirukana uwari umutoza wayo mukuru. Bugesera irasabwa gutsinda uyu mukino biyifashe kuza mu myanya ya mbere.
 
Uko amakipe yatsindanywe ku munsi wa 16:
Umukino wo ku munsi wa 16, Police FC yanganyije na Sunrise 2-2, Musanze FC itsinda AS Muhanga 2-1.
Uko imikino y’umunsi wa 17 ya shampiyona iteganyijwe:
Ku waGatanu tariki ya 10 Mutarama, 2020:
Police FC vs Musanze FC (Stade de Kigali, 15H00’)
Ku wa Gatandatu tariki ya11,Mutarama, 2020:
AS Kigali vs Rayon sports (Stade de Kigali, 15H00’)
Marines FC vs Gasogi Utd (Umuganda Stadium, 15H00’)
AS Muhanga vs Gicumbi FC (Muhanga Stadium, 15H00’)
Ku Cyumweru tariki ya 12 Mutarama 2020:
APR FC vsBugesera FC (Stade de Kigali, 15H00’)
Mukura VS vs Sunrise FC (Huye Stadium, 15H00’)
Etincelles FC vs Heroes FC (Umuganda Stadium, 15H00’)
SC KiyovuvsEspoir FC (MUMENA Stadium, 15:00)
Abakinnyi batemerewe gukina ku munsi wa 17 wa shampiyona:
 
Jean Paul MUGABE
UMUSEKE.RW
 
",https://umuseke.rw/shampiyona-irakomeza-rayon-sports-ikina-na-as-kigali.html,Entertainment
"
         Sina Jérôme wakiniye Rayon na Vital’O y’ i Burundi mu nzira zo kwinjira muri Bugesera FC          
      ","Jérôme Abédi Sina wakiniye Rayon Sports na Police FC ndetse na Vital’O y’ i Burundi yagarutse mu Rwanda akaba amaze iminsi akorera imyitozo mu ikipe ya Bugesera FC. Iyi kipe iratangaza ko hatabayeho impinduka uyu mukinnyi ukomoka muri DRC baza kumuha amasezerano.
Hari amakuru avuga ko Sina Jérôme yaraye ashyize umukono ku masezerano y’umwaka n’igice azamara akinira Bugesera FC, gusa ubuyobozi bw’iyi kipe bwo buvuga ko atarabona ibyangombwa byuzuye.
Aganira n’Umuseke, umunyamabanga wa Bugesera FC Karenzi Sam yavuze ko bari mu biganiro bitanga ikizere ku buryo ashobora gushyira umukuno ku masezerano.
Ati “Ntabwo turamusinyisha kuko ntiturabona ibyangombwa bye, ariko ari mu myitozo kandi turabona ameze neza, ibyangombwa nibiboneka tukanumvikana na we neza, arasinya nta kibazo.”
Sina Jérôme yagiye muri Rayon Sports muri 2009, muri 2011 yerekeje mu ikipe ya St Eloi Lupopo yo muri Repubulika Iharanira Demokarasi ya Congo.
Mu mwaka wa 2013, yagarutse mu Rwanda ahita yerekeza muri Police FC ariko muri 2014 yinjiye muri Rayon Sports ubwo Police FC yasezereraga abanyamahanga bose yari ifite.
Muri uyu mwaka wa 2014, Sina yagiye muri Vital’O y’ i Burundi, ubu bikaba bivugwa ko yaje avuye mu gihugu cya Tanzania.
Jean Paul MUGABE
UMUSEKE.RW
",https://umuseke.rw/sina-jerome-wakiniye-rayon-na-vitalo-y-i-burundi-mu-nzira-zo-kwinjira-muri-bugesera-fc.html,Entertainment
"
         Huye :Abakinnyi barenga 3000 bazarushanwa muri Half Marathon 2020          
      ","Akarere ka Huye ku bufatanye na Minisiteri ya Siporo, ishyirahamwe  ry’imikino ngororamubiri mu Rwanda “RAF” ndetse na  Cercle Sportif de Butare ( CSB )   barimo gutegura  isiganwa ryo kwiruka ku maguru “Huye Half Marathon 2020”  rizaba ku nshuro ya mbere tariki 18 Mutarama 2020.
Cercle Sportif de Butare ( CSB) ivuga ko mu bazitabira iri rushanwa barimo ababigize umwuga n’abazakina mu rwego rwo kwishimisha.
Ababigize umwuga bazakina igice cya marathon(Half Marathon) kingana na  kilometero 21.098 (21.098 Km) n’aho abazakina bishimisha bazakora urugendo rwa kilometero hagati y’eshanu n’icumi (5-10Km).
Mbere yo gutangira ‘Huye Half Marathon 2020,’ hari ibindi bikorwa bya siporo byateguwe  birimo  imikino itandukanye  nka Volleyball, Basketball, Sitting Volleyball no koga.
Iyi mikino izahuza abanyeshuri biga mu bigo  by’amashuri biri mu Mujyi wa Huye ndetse n’amakipe y’impunzi za Kigeme na Mugombwa.
Iriya mikino biteganyijwe ko izabera i Huye taliki 11 na 12 Mutarama 2020, ibere muri Groupe Scolaire Officiel de Butare, GS Gatagara  na  IPRC Huye.
Abazitabira ariya marushanw bakoresha inzira zikurikira: imbere y’inzu mberabyombi-Imbere y’Ibiro by’Akarere-Haruguru ya Ecole Sociale-Hotel Galileo-Petit-Seminaire Karubanda Urwibutso rwa Jenoside rwa  Ngoma-Centre de Sante ya Police-Gukomeza ku rya gatatu- Kumanuka ku rya mbere-Umuhanda wa Kaburimbo- Ecole Primaire Ngoma-Ishuri New Vision-Imbere y’ikibuga cy’indege-Iposita ya Butare-RRA-Ku isoko-Mu Cyarabu, ugakomeza uzenguruka ibice bigize umujyi wa Huye- ukazenguruka muri stade ugasoreza imbere ya Tribune d’Honneur.
Huye Half-Marathon igiye kuba ku nshuro ya mbere, ariko izakomeza ibe ngaruka mwaka.
Muri Volleyball y’abakobwa harimo amatsinda abiri (A,B). Itsinda rya mbere ririmo; UR,ENDP na Kigeme B, n’aho itsinda rya kabiri ririmo: IPRC, GSOB na Regina Pacis.
Mu mukino wo koga hazahatana abakinnyi bazava muri GSOB, UR na IPRC aho buri kipe izajya itanga abakobwa batatu n’abahungu batatu.
Muri Sitting Volleyball hazaba harimo amakipe ya UR, GS Gatagara na Gisagara Team.
UMUSEKE.RW
",https://umuseke.rw/huye-abakinnyi-barenga-3000-bazarushanwa-muri-half-marathon-2020.html,Entertainment
"
         Min. Mimosa yasabye Murenzi na bagenzi be kongera kugarurira FERWACY isura nziza          
      ","Kuri uyu wa Gatatu tariki ya 8 Mutarama 2020, Minisitiri wa siporo, Aurore Mimosa Munyangaju n’abo bakorana muri iyi Minisiteri basuye ishyirahamwe ry’umukino wo gusiganwa ku magare mu Rwanda (FERWACY) asaba komite nshya iyobowe na Murenzi kongera kugarurira iri shyirahamwe isura nziza.
Aurore Mimosa Munyangaju yasobanuriwe imikorere y’iri shyirahamwe ry’umukino w’amagare mu Rwanda ribonye abayobozi bashya nyuma y’uko abariyoboraga beguye.
Minisitiri Aurore yasabye iyi komite nshya kwihutisha gahunda y’u Rwanda yo gutanga kandidatire yo kuzaba igihugu cya mbere cya Afurika kizakira shampiyona y’isi mu mwaka wa 2025.
FERWACY ivuga ko ku wa kabiri w’iki cyumweru habaye inama yahuje inzego zirimo zitandukanye kugira ngo basuzume ibikwiye gukorwa kugira ngo u Rwanda ruzakire ririya rushanwa.
Minisitiri Mimosa yanasabye Komite nshya ya FERWACY kugarura isura nziza iri shyirahamwe ryahoranye kuko nyuma y’uko Komite basimbuye yeguye byambitse isura mbi iri shyirahamwe ry’Umukino w’amagare.
Komite yari iyobowe na Bayingana Aimable wari umaze imyaka 11 ari Perezida wa FERWACY, yeguye mu ntangiro z’Ukuboza 2019.
Iri shyirahamwe ryamaze kubona komite nshya iyobowe na Murenzi Abdallah riritegura kwakira Tour du Rwanda izatangira mu mpera za Gashyantare 2020.
Jean Paul MUGABE
UMUSEKE.RW
",https://umuseke.rw/min-mimosa-yasabye-murenzi-na-bagenzi-be-kongera-kugarurira-ferwacy-isura-nziza.html,Entertainment
"
         Umusifuzi Ngabonziza wanze igitego cya Heroes FC yahagaritswe ukwezi          
      ","Ngabonziza Dieudonne bakunda kwita Manamana yafatiwe ibihano byo kumara ukwezi adasifura imikino ya shampiyona nyuma yo kwanga igitego cya Heroes FC mu mukino yatsinzwe na Bugesera FC 1-0.
Ku wa gatandatu w’icyumweru gishize, hari tariki ya 4 Mutarama ubwo hatangiraga imikino ya shampiyona yo kwishyura, ikipe ya Heroes FC yakinnye umukino na Bugesera FC.
Heroes FC yari yakiriye Bugesera FC, umukino warangiye Bugesera FC ari yo ibonye amanota atatu nyuma y’igitego 1-0 batsinze Heroes FC gitsinzwe na Kibengo Jimmy.
Nyuma y’uyu mukino Heroes FC yahise yandikira komisiyo ishinzwe imisifurire muri FERWAFA, igaragaza ko ikwiye kurenganurwa kuko yo yavugaga ko yarenganyijwe.
Heroes yavugaga ko uyu musifuzi yitwaye nabi muri uriya mukino bituma itsindwa.
FERWAFA yahagaritse uyu musifuzi mu gihe cy’ukwezi kuva tariki 10 Mutarama kugeza tariki 12 Gashyantare.
FERWAFA ivuga ko akanama kayo gashinzwe imisifurire kabonye ko uriya musifuzi yakoze amakosa ajyanye n’umwuga.
Kuva Shampiyona y’u Rwanda yatangira amakipe yakomeje kuvuga imisifurire itagenda neza aho uyu abaye umusifuzi wa Kane uhagaritswe kuva uyu mwaka w’imikino watangira, nyuma ya Hakizimana Louis, Rulisa Patience na Umutoni Aline, bari bahagaritswe mu minsi ishize ariko bakaba barasoje ibihano byabo.
Jean Paul MUGABE
UMUSEKE.RW  
",https://umuseke.rw/umusifuzi-ngabonziza-wanze-igitego-cya-heroes-fc-yahagaritswe-ukwezi.html,Entertainment
"
         Muhadjiri yaba ari ku muryango wa APR cyangwa uwa Rayon?…We abivugaho iki?          
      ","Rutahizamu w’ikipe y’Igihugu Amavubi na Emirates Club, Hakizimana Muhadjiri, ukomeje kwifuzwa n’amakipe atandukanye yo mu Rwanda ngo amugarurure by’umwihariko APR yahoze akinira ndetse na mukeba wayo Rayon Sports. We avuga ko nta kipe iramugezaho icyo gitekerezo.
Kuri uyu wa mbere hagiye hanze amakuru avuga ko APR FC na Rayon Sports ziri kwifuza Hakizimana Muhadjiri kugira ngo uyu mukinnyi w’imyaka 25 agaruke muri shampiyona yo mu Rwanda.
Aganira na RBA, Muhadjiri yavuze ko ayo makuru atari yo kuko nta kipe iramuhamagara imubwira ko imwifuza.
Ati “Ntabwo ari byo, Kugaruka mu Rwanda ntabwo mbyanze kuko ni mu rugo gusa biragora iyo umuntu yakinnye hanze y’igihugu kugaruka kuko aba yifuza gutera imbere biruseho.”
Hakizimana yemera ko yavuganye na APR FC. Ati “Kuva nava mu Rwanda twakomeje kuvugana barampamagara bakambaza uko ubuzima bwange bumeze mu ikipe nshya nkinira.”
Hakizimana Muhadjiri avuga ko gukinira ikipe nk’iyo akinara bitoroshye bisaba imbaraga nyinshi.
Ati “Igihugu nkinamo kemera abanyamahanga babiri gusa, birumvikana ko kugira ngo ubone umwanya ugomba gukoresha imbaraga nshinshi.”
Uyu mukinnyi bivugwa ko yifuzwa na APR FC ndetse na Rayon Sports, mu mvugo ye yumvikana nk’utishimiye uko akinishwa mu ikipe ya Emirates Club, nyuma y’uko izanye umutoza mushya aho we avuga ko amukinisha kuri 7 nyamara umwanya we ari 10.
Hakizimana Muhadjiri yakiniye imyaka itatu muri APR FC nyuma yo kuyigeramo muri Nyakanga 2016 avuye muri AS Kigali yari yamuguze muri Mukura Victory Sports.
Uyu mukinnyi yanatowe nk’uw’umwaka w’imikino 2017/2018.
Muhadjiri yakiniye Etincelles, ayivamo yerekeza muri Kiyovu Sports, nyuma ajya gukinira Mukura Victory Sports yamazemo imyaka ibiri mbere yo kugurwa na AS Kigali atakiniye igahita imutanga muri APR FC yaje kumugurisha akayabo ka Miliyoni 124.500 muri Emirate Club akinira ubu.
Jean Paul MUGABE
UMUSEKE.RW
",https://umuseke.rw/muhadjiri-yaba-ari-ku-muryango-wa-apr-cyangwa-uwa-rayon-we-abivugaho-iki.html,Entertainment
"
         Sadio Mane yatowe nk’umukinnyi uhabwa Ballon d’Or ya Africa          
      ","Rutahizamu w’Umunya-Senegal ukinira Liverpool yo mu Bwongereza, Sadio Mane ni we watowe nk’umukinnyi mwiza w’umwaka wa 2019 muri Africa ahigitse ibihangange birimo na Mohammed Salah bakinana.
Sadio Mane w’imyaka 27 yegukanye iki gihembo bwa mbere nyuma yo kuza mu bakinnyi batatu beza ku mugabane wa Africa inshuro eshatu zikurikiranya.
Umukinnyi w’umwaka mu bagore, yabaye Umunya-Nigeria, Asisat Oshoala w’imyaka 26, yegukanye iki gihembo ku nshuro ya kane atsinze Umunya-Cameroun, Ajara Njoya Nchout n’Umunya-Afurika y’Epfo, Thembi Kgatlana.
Umukinnyi ukiri muto w’umwaka yabaye Umunya-Maroc, Achraf Hakimi w’imyaka 22 ukinira Borussia Dortmund mu Budage.
Umukinnyi witwaye neza mu bakina ku Mugabane wa Africa ni Umunya-Misiri, Tarrek Hamed ukinira Zamalek SC.
Ni umuhango wo gutanga ibihembo by’abitwaye neza mu mwaka ushize ku Mugabane wa Africa wabaye kuri uyu wa Kabiri tariki ya 7 Mutarama 2020 i Hurghada mu Misiri.
Wayobowe na Samuel Eto’o Fils wabaye umukinnyi ukomeye mu makipe y’i Burayi no mu kipe y’Igihugu ya Cameroun ndetse akaba yaratowe nk’umukinnyi mwiza muri Africa inshuro enye.
Umutoza w’ikipe y’igihugu ya Algérie, Djamel Belmadi, yatowe nk’uw’umwaka mu bagabo, naho Diseree Ellis wa Africa y’Epfo atorwa nk’uw’umwaka wa 2019 mu bagore.
Perezida wa TP Mazembe yo muri Repubulika Iharanira Demokarasi ya Congo, Moïse Katumbi yashimiwe nka Perezida w’umwaka, naho ishyirahamwe ry’umupira w’amaguru mu Misiri ritorwa nk’iry’umwaka.
Ikipe y’umwaka ku mugabane wa Africa igizwe na:
Umuzamu: Andre Onana (Ajax/Cameroon).
Ba myugariro: Achraf Hakimi (Borussia Dortmund/Morocco), Kalidou Koulibaly (Napoli/Senegal), Joel Matip (Liverpool/Cameroon), Serge Aurier (Tottenham/Ivory Coast).
Abakina hagati: Riyad Mahrez (Manchester City/Algeria), Idrissa Gana Gueye (Paris St-Germain/Senegal), Hakim Ziyech (Ajax/Morocco).
Abataha izamu: Mohamed Salah (Liverpool/Egypt), Sadio Mane (Liverpool/Senegal), Pierre-Emerick Aubameyang (Arsenal/Gabon).
Jean Paul MUGABE
UMUSEKE.RW
",https://umuseke.rw/sadio-mane-yatowe-nkumukinnyi-uhabwa-ballon-dor-ya-africa.html,Entertainment
"
         Basketball: Shampiyona yigijwe inyuma kubera kuvugurura amategeko yayo          
      ","Shampiyona y’umukino w’intoki mu Rwanda ya Basketaball yigijwe inyuma kubera amavugururwa yakozwe mu mategeko yayo.
Iyi shampiyona yari iteganyijwe gutangira tariki ya 10 Mutarama, yigijweho inyuma icyumweru kimwe ikaba izatangira tariki 17 Mutarama.
Tariki ya 23 Ugushyingo 2019, FERWABA yagize inteko Rusange Ngarukamwaka, yasuzumiwemo raporo y’ibikorwa mu mwaka w’imikino wa 2018-2019 ndetse ni uko uyu mwaka w’imikino wagenze muri rusange.
Visi Perezida wa Ushinzwe amarushanwa muri FERWABA, Nyirishema Richard yavuze ko amategeko asanzwe agenderwaho muri Shampiyona ari kuvugururwa bikaba ari byo byatumye iri rushanwa ryigizwa inyuma.
Ati “Uyu mwaka dufite amarushanwa menshi twongereye amakipe azitabira shampiyona, twayahaye umwanya ngo abanze yitegure neza mbere y’uko shampiyona y’u Rwanda itangiira kugirango amategeko atazayagonga shampiyona yamaze gutangira.”
Nyuma y’uko iyi nteko Rusange iteranye yemeje ko hari amakipe arindwi mashya azagaragara muri Shampiyona y’uyu mukino mu mwaka utaha wa 2019/2020.
Hakiriwe amakipe atanu mashya muri Shampiyona y’abagabo ari yo: RP IPRC-Musanze, UR-Kigali, Shooting For The Stars, Tigers na Trente plus.
Mu bagore amakipe abiri yakiriwe ni Vision Jeunesse Nouvelle na UR/CMHS- Remera Campus. Patriots BBC mu bagabo na APR BBC y’abagore, ni yo makipe yegukanye Shampiyona y’umwaka ushize w’imikino.
REG BBC yabaye iya kabiri mu mwaka ushize wa Shampiyona, ni yo yegukanye irushanwa ribanziriza Shampiyona y’uyu mwaka, nyuma yo gutsinda Patriots BBC amanota 64-50 mu kwezi gushize.
Muri Gashyantare hazaba amarushanwa ajyanye n’Umunsi w’Intwari, muri Werurwe habe ay’Umunsi w’Abagore mu gihe muri Kamena hazaba ayo kwibuka ku nshuro ya 26 Jenoside yakorewe Abatutsi.
Gusa nubwo habura iminsi 10 ngo shampiyona ya 2019-2020 itangire, amakipe azayikina ntaramenya uko azahura.
Jean Paul MUGABE
UMUSEKE.RW  
",https://umuseke.rw/basketball-shampiyona-yigijwe-inyuma-kubera-kuvugurura-amategeko-yayo.html,Entertainment
"
         Etincelles na Gicumbi zahanishijwe gukina nta mufana…Batatu bazamara umwaka badakandagira ku kibuga          
      ","Ishyirahamwe ry’Umupira w’Amaguru mu Rwanda (FERWAFA) ryafatiye ibihano Etincelles na Gicumbi FC kubera imyitwarire idahwitse aya makipe yagaragaje mu gice cya mbere cya Shampiyona ya 2019-2020. Aya makipe yahanishijwe kuzakina umukino umwe nta mufana n’umwe uri ku kibuga mu gihe hari abandi bafana b’izi kipe babujijwe kuzamara umwaka badakandagira ku kibuga.
Ibi byemezo byafashwe tariki ya 03 Mutarama 2020 n’akanama gashinzwe imyitwarire muri FERWAFA, ubwo kari kamaze gusuzuma imyitwarire yaranze amakipe, abafana, abakinnyi ndetse n’abayobozi b’amakipe mu gice kibanza cya shampiyona.
Imyanzuro uko ari itanu yafashwe n’aka kanama:
 
 
 
 
Ishyirahamwe ry’umupira w’amaguru mu Rwanda FERWAFA ryatangaje ko iyi myanzuro itangira gushyirwa mu bikorwa kuva kuri uyu wa mbere tariki ya 6 Mutarama 2020.
Jean Paul MUGABE
UMUSEKE.RW
",https://umuseke.rw/etincelles-na-gicumbi-zahanishijwe-gukina-nta-mufanabatatu-bazamara-umwaka-badakandagira-ku-kibuga.html,Entertainment
"
         Sugira Ernest yari amaze amezi 12 nta gitego aratsinda muri Shampiyona          
      ","*Aba-Rayon baraye bamuhaye ifaranga ataha amwenyura,
*Yaherukaga gutsindira APR FC muri Shampiyona muri Mutarama 2019 yakinnye na As Muhanga 
Rutahizamu Sugira Erneste watijwe Rayon Sports ni we wayirokoye imbere ya Gasogi United ayihesha amanota atatu, yatsinze igitego cya mbere nyuma y’umwaka wose yari amaze adatsinda igitego muri shampiyona y’u Rwanda.
Sugira Ernest yatsinze igitego amaze iminsi itandatu ari umukinnyi w’intizanyo muri Rayon Sports, ni wo mu kino wa mbere yari akiniye iyi kipe.
Iminota 13’ gusa yari ihagije ngo atsinde igitego. Sugira Ernest yaherukaga gutsinda igitego muri Shampiyona y’u Rwanda mu minsi 365 ishize, ku mukino APR FC yatsinzemo AS Muhanga 2-1 tariki ya 6 Mutarama 2019.
Ku cyumweru tariki 5 Mutarama 2020 wari umunsi w’uyu mukinnyi, uretse igitego yatsinze yanakoze ku mutima w’abafana Rayon Sports, bamuteranyiriza amafaranga ku kibuga yo kumwishyura.
Igitego cya Sugira cyahaye insinzi Rayon Sports, na yo itahana amafaranga.
Rayon Sports yari yakiriye Gasogi United kuri Stade ya Kigali, umukino muri rusange yawinjijemo asaga miliyoni 11 (Frw 11,486,000), yo ihabwa Miliyoni 6,3Frw.
Hacuruzwe tike 3 633 ni zo zavuyemo Frw 11,486,000.
Abandi bafashe kuri ririya faranga, ni Centrika igurisha amatike ku kibuga, yahawe Frw 1,378,320 (12%),  hishyurwa Stade ya Kigali agera kuri Frw 746,590 (6.5%) FERWAFA ihabwa Frw 746,590 (6.5%) n’Ikigo k’Igihugu k’Imisoro n’Amahoro RRA cyahawe Frw 344, 580 (3%).
Igitego cya Sugira cyafashije Rayon Sports kugabanya ikinyuranyo cy’amanota ari hagati yayo na mukeba, APR FC ava kuri 6 asigara ari amanota 4.
Sugira Ernest yakomeje kwambara nimero 16 nk’uko yayamabaraga mu makipe yanyuzemo nka AS Kigali, AS Muhanga na APR FC.
Mu 2012 Sugira yakiniraga AS Muhanga, ajya muri APR FC hagati ya 2013 na 2014, akiniye AS Kigali hagati ya 2015 na 2016 nyuma ajya muri AS Vita Club yo muri Repubulika ya Demokarasi ya Congo, muri Nyakanga 2017 nibwo yagarutse mu Rwanda, asinyishwa na APR FC, yayitsindiye igitego kimwe muri Shampiyona, ubu ari muri Rayon Sports nk’intizanyo.
Amafoto: Adrien KUBWAYO
Jean Paul MUGABE
UMUSEKE.RW
",https://umuseke.rw/sugira-ernest-yari-amaze-amezi-12-nta-gitego-aratsinda-muri-shampiyona.html,Entertainment
"
         Abarimo Gen Kabarebe, Ibingira, Musemakweli basangiye ubunani n’Abakinnyi ba APR          
      ","Kuri iki Cyumweru Tariki ya 05 Mutarama, abasirikare bakomeye barimo Gen James Kabarebe, Gen Fred Ibingira na Lt Gen Jacques Musemakweli bahuye n’abakinnyi ba APR FC n’ab’ikipe y’irerero yayo izwi nka Intare FC, babifuriza umwaka mushya wa 2020, babaha n’ubutumwa buzafasha ikipe y’ingabo z’igihugu kwegukana igikombe cya Shampiyona ya 2019-2020.
Ubu busabane bwabereye i Gako mu karere ka Bugesera mu ntara y’Iburasirazuba, bukaba bwitabiriwe na Perezida w’icyubahiro wa APR FC akaba n’umujyanama mukuru wa Perezida wa Repubulika mu by’umutekano, Gen. James Kabarebe, Umugaba mukuru w’Inkeragutabara Gen. Fred Ibingira.
Ubu busabane bwanitabiriwe kandi na Perezida wa APR FC akaba n’umugenzuzi mukuru wa RDF, Lt Gen. Jacques Musemakweli n’umuyobozi wungirije wa APR FC akaba n’umuyobozi w’ingabo mu ntara y’Iburasirazuba n’umujyi wa Kigali, Maj Gen. Mubaraka Muganga.
Perezida w’icyubahiro wa APR FC, Gen James Kabarebe yashimiye abakinnyi b’iyi kipe ikomeje kuyobora urutonde rwa Shampiyona y’umupira mu Rwanda ya 2019-2020.
Ati “Turifuza kubikomeza kandi tugasoza neza, birashoboka  ko nta na kimwe kizatubuza.”
Yagarutse ku mateka y’iyi kipe y’ingabo z’u Rwanda, avuga ko yaranzwe no kwitwara neza, ikagira abayobozi beza, abatoza beza, abakinnyi beza ndetse n’abafana b’umutima.
Ati “Iyo urebye neza hose usanga huzuye. Mu gihe nta na hamwe tubona ikibazo bivuze ko no mu kibuga hatagakwiye kuba ikibazo.”
Gen Kabarebe yavuze ko amateka ya APR akwiye kuba urugero rwiza rwo guhora itsinda ku buryo nta mutino ikwiye gutakaza.
Yavuze ko nubwo byinshi bimeze neza ariko hari ibyo gukosora by’umwihariko bireba abakinnyi ku buryo igihe cyose bakandagiye mu kibuga bagomba kuzirikana iri shyaka.
Ati “Iyi myumvire ntabwo igoranye ni uko APR FC ijya gukina igomba gutsinda byanze bikunze, iyi myumvire rero iyo igiye mu batoza, abakinnyi ndetse n’abafana twese tukajya ku kibuga twumva ko tugomba gutsinda nta cyatubuza kubigeraho.”
Kapiteni wa APR FC, Manzi Thierry yavuze ko nk’abakinnyi ntacyo baburanye ubuyobozi bw’ikipe yabo kuko bubahora hafi.
Yavuze ko nubwo basoje igice cya mbere cya Shampiyona bayoboye urutonde bidahagije “Kuko uyu mwaka twatangiye wa 2020 ari uw’imihigo kandi tugomba guhigura, tugomba kubashimisha bitewe n’ikizere mutugirira n’uburyo mudutera imbaraga zo gukora cyane.”
Yagarutse ku bikombe iyi kipe igomba gutwara muri uyu mwaka birimo iki cya shampiyona, ik’intwari, ndetse n’icy’amahoro.
Ati “Twe abakinnyi imbagara zirahari, intego dufite ni uguharanira gutwara ibyo bikombe byose kandi tugomba kuyigeraho.”
Nyuma yo kuganira n’abayobozi bakuru b’iui kipe abakinnyi bisanzuye barasangira bifurizanya umwaka mwiza wa 2020.
Jean Paul MUGABE
UMUSEKE.RW
",https://umuseke.rw/abarimo-gen-kabarebe-ibingira-musemakweli-basangiye-ubunani-nabakinnyi-ba-apr.html,Entertainment
"
         Sugira yinjiranye igitego kimwe Rayon itsinze Gasogi United (1-0)          
      ","Imikino yo ku munsi wa 16 muri Shampiyona y’ikiciro cya mbere mu Rwanda yakomezaga, Rayon Sports yakiriye Gasogi United, umukino urangiye Rayon itsinze 1-0 cya Sugira Ernest winjiye asimbura.
Rayon Sports yisubije umwanya wa kabiri by’agateganyo nyuma yo kunganya kwa Police FC na Sunrise FC 2-2.
Umukino ubanza Rayon na Gasogi zanganyije 0-0, Rayon Sports yakinnye izi ko APR FC yaraye inganyije na AS Kigali 0-0.
Rayon Sports yinjiye mu mukino idafite rutahizamu Michael Sarpong werekeje mu Bushinwa naho Gasogi United yatakaje Kayinkore Bosco na Ndekwe Flex bagiye muri AS Kigali.
Rayon Sports yongeyemo Rutahizamu Ernest Sugira wahoze akinira APR FC wayigiyemo nk’intizanyo uyu ni na we wayirokoye.
Umukino watangiye ikipe zombi zisatira cyane, ku munota wa 3’ Rutanga Eric yazamukanye umupira mu ruhande rw’ibumoso, awuteye ujya hanze y’izamu bwari uburyo bwa Rayon Sports.
Ku munota wa 13’ Rayon Sports yabonye Coup-franc Oumar Sidibe bakunda kwita Mwalimu ayiteye ntiyabyara umusaruro.
Ku munota wa 18’ Mugheni yagerageje ishoti atunguye umuzamu Cyuzuzo Gael umupira ukubita umutambiko w’izamu, Gasogi United yari ihatswe.
Ku munota wa 25’ Mugheni yatanze umupira kuri Sidibe na we awuhereza Bizimana Yannick winjiye mu rubuga rw’amahina aracenga, ateye mu izamu Cyuzuzo Gael aratabara umupira ujya muri koruneri, itewe ntiyagira icyo itanga.
Ku munota wa 36’ Gasogi yabonye Coup-Franc umupira ku ikosa Mugheni Fabrice yakoreye Tidiane Kone. Kwizera  Aimable yateye uwo mupira, abakinnyi ba Rayon Sports bawukuramo neza.
Igice cya mbere Rayon Sports yarushije Gasogi United gusa biza kurangira nta gitego ibonye ari 0-0.
Mu gice cya kabiri Rayon Sports yatangiranye impinduka Sugira Ernest asimbura Iranzi Jean Claude, abafana ba Rayon Sports barahaguruka bamukomera amashyi.
Ku munota wa 54’ Gasogi United yashoboraga kubona igitego cya mbere nyuma y’uko Tidiane Kone yacenze ba myugariro ba Rayon Sports asigaranye n’umuzamu ateye ishoti, Kimenyi Yves arasimbuka awukuramo.
Nyuma y’iminota 13’ gusa yinjiye mu kibuga, ku mukino wa mbere muri Rayon Sports, Sugira Erneste yatsinze igitego ku mupira yahawe na Rutanga Eric arasimbuka awushyira ku mutwe awuboneza mu nshundura, biba 1-0.
Ku munota wa 68’ Manace Mutatu yananiwe gutsindira Gasogi United igitego cyo kwishyura nyuma y’umupira yabonye ari imbere y’izamu, awuteye ujya hejuru.
Sugira mu mukino yahinduye byinshi, yaherekanyaga umupira neza na Sekamana bahoze bakinana muri APR FC bashaka ibitego ariko nta kindi babonye.
Ku munota wa 85’ Sugira yashoboraga kubonera Rayon Sports igitego cya kabiri nyuma y’uko yasize ba myugariro, yihereza umupira imbere uramusiga.
Iminota 90’ yarangiye umusifuzi yongeraho iminota itatu. Umukino urangira Rayon Sports itsinze 1-0.
Nyuma y’uyu mukino, Rayon Sports yasubiye ku mwanya wa kabiri, n’amanota 34, iwukuyeho Police FC yanganyije na Sunrise FC igira amanota 33 ku mwanya wa gatatu, urutonde ruyobowe na APR FC ifite amanota 38.
 
Abakinnyi 11 bitabajwe ku mpande zombi:
Rayon Sports Xl: Kimenyi Yves, Iradukunda Eric Radu, Rutanga Eric (c), Ndizeye Samuel, Iragire Saidi, Nizeyimana Mirafa, Mugheni Fabrice, Oumar Sidibe, Iranzi Jean CLAUDE, Sekamana Maxime na Bizimana Yannick
Gasogi United Xl: Cyuzuzo Gael, Twagirimana Fulgence, Kazindu Bahati Guy, Manace Mutatu, Tresor, Muganza, Isaac, Tidiane Kone, Yamini Salumu, Ndabarasa Tresor, Kaneza Augustin na Kwizera Aimable.
Ku wa Gatandatu tariki ya 4 Mutarama 2020
APR FC 0-0 AS Kigali
Heroes FC 0-1 Bugesera FC
SC Kiyovu 0-0 Etincelles FC
Espoir FC 1-2 Mukura VS
Ku Cyumweru tariki ya 5 Mutarama 2020
Gicumbi FC – Marines FC
Musanze FC 2-1 AS Muhanga
Sunrise FC 2-2 Police Fc
Rayon Sports 1-0 Gasogi United
AMAFOTO @ Adrien KUBWAYO
Jean Paul MUGABE
UMUSEKE.RW
",https://umuseke.rw/sugira-yinjiranye-igitego-kimwe-rayon-itsinze-gasogi-united-1-0.html,Entertainment
"
         Abafana Musanze FC ngo ntibakishinge “amagambo” yo hanze ayisebya          
      ","Nyuma y’Amatora y’abagize komite nyobozi y’ikipe ya Musanze FC, Placide Tuyishimire wari umaze kongera gutorerwa kuyibera Perezida, yakomoje ku magambo atari meza yari amaze igihe akwirakwizwa, aboneraho gusaba abakunzi ba Musanze FC gukomeza kuyiba inyuma no kuyishyigikira kugira ngo bagere ku musaruro ukenewe.
Ababa hafi ikipe ya Musanze FC babwiye Umuseke ko abanyamakuru bamaze iminsi bavuga amagambo asebya ubuyobozi bw’ikipe ndetse na bamwe mu bakozi bayo.
Byatumaga abaza ku kibuga batagirira ikizere abakozi n’abayobozi bitewe n’ibyo bumvise.
Umwe mu bo muri Musanze FC avuga ko hari abaturage bohereza ubutumwa kuri radiyo bushyigikiye ibyavuzwe n’abanyamakuru, kandi ikipe yo ibifata nk’ibihuha.
Abanyamakuru bavuze kuri radiyo ko “abayobozi badashoboye”, harimo n’uwari umunyamabanga w’ikipe by’agateganyo n’umuganga mukuru w’ikipe.
Ku wa 9 Ukuboza 2019, umwe mu Banyamakuru b’imikino i Musanze yavuze ko Musanze FC irimo ibibazo birimo n’imvune, agakemanga ubushobozi bw’Umuganga wayo, avuga ko akora ibyo atazi.
Musanze FC ivuga ko ibyo abanyamakuru bavuga, babifata nko gusebya no gutesha agaciro abayobozi b’ikipe mu babazi, abafana ndetse n’abakunda Musanze FC.
Ubuyobozi bwa Musanze FC buvuga ko “IBIGAMBO”, by’abanyamakuru biyobya abantu bigatuma batiyumvamo ikipe yabo.
Eric Ntwari, umuganga mukuru w’iyi kipe ya Musanze FC wavuzwe kuri Radiyo ko ari akora ibyo atazi, avuga ko amaze imyaka isaga umunani avura imvune z’abakinnyi, kandi ngo anabifitiye impamyabushobozi.
Tuyishimire Placide, nyuma y’uko ku wa 31 Ukuboza, 2019, atorewe kongera kuba Perezida wa komite y’ikipe ya Musanze FC, yavuze ko igikwiye gushyirwa imbere ari umusaruro komite izatanga mu ikipe.
Ati: “Ibivugwa ngo abaganga ba Musanze FC ntibashoboye, barabeshya, ese we (ubivuga) ni Dogiteri? Ibyo ni rumors (ibihuha) z’abantu, niba se umuntu afite impamyabushobozi ye (certificat) afite igihe amaze akora ako kazi, uwo uvuga ibyo yamuhaye ikizamini kiramunanira, ibyo ni “Ibigambo” hanze aha ntibibura.”
Avuga ko Ikipe yose iba igamije gutsinda ndetse no gutwara ibikombe, agasaba abantu kudatererana Musanze FC.
Mu mpera z’umwaka ushize wa 2019, ikipe ya Musanze FC yabonye komite nshya, imikino ibanza ya shampiyona yarangiye iri ku mwanya wa 13, ifite amanota 12.
Emile DUSENGE
UMUSEKE.RW
",https://umuseke.rw/abafana-musanze-fc-ngo-ntibakishinge-amagambo-yo-hanze-ayisebya.html,Entertainment
"
         APR itaratsindwa yanganyije na AS Kigali ya 11, Kiyovu na yo inganya na Etincelles          
      ","Bagenzi babo batabashije gukomeza na bo babashimiyeImikino yo ku munsi wa 16 wa shampiyona ibanza, Kuri Sitade ya Kigali APR yanganyije na AS Kigali 0-0, SC Kiyovu inganya na Etincelles 0-0, Mukura VC itsindira Espoir I Rusizi 2-1.
APR FC yasoje igice kibanza cya Shampiyona idatsinzwe mu makipe 16 ari gukina Shampiyona, ni na yo ya mbere ikaba yaraninjije ibitego byinshi (30) ndetse iba ari na yo yinjizwa ibitego bike (ikenda).
Umukino wo ku munsi wa mbere wa Shampiyona wahuje aya makipe AS Kigali yanganyije na APR 1-1. AS Kigali yagowe cyane n’imikino ibanza, yatsinze imikino itatu gusa, inganya imikino umunani irimo.
AS Kigali yakinnye uyu mukino nyuma yo kugura Abakinnyi babiri bavuye muri Gasogi United, Kayitaba Jean Bosco na Ndekwe Felix igurisha Niyonzima Haruna muri Yanga African isezerera n’abandi bakinnyi.
APR nk’ikipe nkuru yatangiye isatira izamu rya AS Kigali, ku munota wa 2’, Niyomugabo Claude yinjiye mu rubuga rw’amahina, ariko umupira awutera nabi ujya hanze.
Ku munota wa 5′  AS Kigali yabonye uburyo bwa mbere Ntamuhanga Tumaini Tity yambuye umupira Ishimwe Anicet awutanga kuri Nsabimana Eric Zidane asiga abakinnyi ba APR FC, ateye mu izamu ujya hejuru cyane.
Ku munota wa 20’ APR yahushije igitego nyuma y’uko Usengimana Danny aherejwe umupira mwiza mu rubuga rw’amahina na Manishimwe Djabel ariko ananirwa kuwutera mu izamu, ufatwa na Ndayishimiye Eric Bakame.
Ku munota wa 38’ Ndayishimiye Eric Bakame yongeye kurokora ikipe y’Umujyi wa Kigali akuraho umupira wa Nizeyimana Djuma wari wungukiye ku gukina nabi kwa Rurangwa Mossi.
Igice cya mbere cyarangiye amakipe yombi anganyije 0-0.Mu gice cya kabiri AS Kigali yagarutse ikina isatira izamu rya APR, ku munota wa 51’ Kayitaba Jean Bosco yahushije igitego cyabazwe nyuma yo gucenga Rwabugiri Umar wari usohotse, ashatse gutera mu izamu umupira ugarurwa na Mutsinzi Ange n’ikirenge ujya hanze.
APR FC yakoze  impinduka Ishimwe Anicet asimburwa na Buregeya Prince ukinnye umukino wa mbere kuva Shampiyona itangiye, kubera imvune yari yaragize, Nizeyimana Djuma asimburwa na Nshuti Innocent naho Ishimwe Kevin asimbuye Niyomugabo Claude.
AS Kigali Rick Martel Mba asimbura Ntamuhanga Tumaini Tity. Umukino waje kurangira amakipe yombi anganyije 0-0.Undi mukino waba I Rusizi Mukura VC yatsinze Espoir FC 2-1.Kiyovu inganya na Etincelles 0-0.
 
Abakinnyi 11 babanjemo ku mpande zombi:
AS Kigali:    Ndayishimiye Eric ( Bakame), Bishira Latif, Rurangwa Mossi, Rushashangoga Michel, Ahoyikuye Jean Paul , Ntamuhanga Tumaini Tity (c), Nsabimana Eric Zidane, Ndekwe Felix, Kayitaba Jean Bosco, Nova Bayama na Benedata Janvier.
APR FC : Rwabugiri Umar, Omborenga Fitina, Imanishimwe Emmanuel, Mutsinzi Ange, Manzi Thierry (c), Ishimwe Anicet, Butera Andrew, Manishimwe Djabel , Niyomugabo Claude, Usengimana Danny na Nizeyimana Djuma.
Indi mikino:
Heroes FC 0-1 Bugesera FC
SC Kiyovu 0-0 Etincelles FC
Espoir FC 1-2 Mukura VS
AMAFOTO © Kubwayo Adrien 
Jean Paul MUGABE
UMUSEKE.RW
",https://umuseke.rw/apr-itaratsindwa-yanganyije-na-as-kigali-ya-11-kiyovu-na-yo-inganya-na-etincelles.html,Entertainment
"
         Shampiyona iragarutse…Rayon irakira Gasogi, APR na AS Kigali          
      ","Mu mpera z’iki cyumweru tariki 04 na 05 Mutarama 2020, shampiyona y’umupira w’amaguru mu Rwanda y’ikiciro cya mbere irakomeza hakinwa imikino yo kwishyura. APR FC izakira AS Kigali, Rayon Sports yakire Gasogi United.
Mu mikino iteganyijwe kuri uyu wa Gatandatu tariki 4 Mutarama 2020, SC Kiyovu izakira Etincelles iherutse kunganya na 2-2 Gicumbi FC, umukino uteganyijwe kuri Sitade ya Mumena.  Heroes FC iri ku mwanya wa nyuma izakira Bugesera FC.
Undi mukino i Rusizi Espoir izakira Mukura VS, kipe zombi zatakaje imikino yo ku munsi wa 15 wa shampiyona kuko Mukura yatsinzwe na Kiyovu SC 4-2, Espoir itsindwa na Police 2-1.
Ku Cyumweru Rayon Sports yatsinzwe na Mukeba wayo APR FC 2-0 izakira Gasogi United iheruka kunganya 1-1 na Bugesera. Aya makipe agiye gukina uyu mukino nyuma y’uko zanganyije umukino ubanza 0-0.
 
Uko imikino yo ku munsi wa 16 iteganyijwe:

 
Abakinnyi batemerewe gukina umunsi wa 16 wa Shampiyona 
 
Jean Paul MUGABE
UMUSEKE.RW
",https://umuseke.rw/shampiyona-iragarutserayon-irakira-gasogi-apr-na-as-kigali.html,Entertainment
"
         Rugwiro ararekuwe ngo icyangombwa kivugwa ko ari impimbano ntakibigaragaza          
      ","Myugariro w’ikipe y’Igihugu, Amavubi na Rayon Sports, Rugwiro Herve Amadeus ukurikiranyweho ibyaha birimo gukoresha inyandiko mpimbano, Urukiko rutegetse ko akurikiranwa ari hanze kuko kiriya cyangombwa bivugwa ko ari impimbano ntakibigaragaza.
Herve Rugwiro wasomewe iki kemezo atari mu rukiko, yafunzwe tariki ya 17 Ukuboza 2019 ashinjwa gusohoka mu gihugu mu buryo bunyuranyije n’amategeko no gukoresha inyandiko mpimbano.
Uyu munsi Urukiko rw’Ibanze rwa Gisenyi rwaburanishije uru rubanza, rwasomye umwanzuro kuri uru rubanza, ruvuga ko Herve Rugwiro arekurwa agakurikiranwa ari hanze kuko ibyangombwa bivugwa ko ari impimbano ntakigaragaza ko ari ibicurano.
Umucamanza winjiye mu rukiko saa kenda n’iminota makumyabiri (15h20′) yavuze ko leta y’u Rwanda yemera ubwenegihugu bubiri bityo ko kuba Herve Rugwiro yabugira nta gikuba yaba yaciye.
Mu iburanisha ku ifunga n’ifungurwa by’agateganyo, Ubushinjacyaha bwavugaga ko Hereve Rugwiro yambutse umupaka uhuza u Rwanda na DRC aciye mu rihumye urwego rushinzwe abinjira n’abasohoka ntakurikize uburyo bwemewe n’amategeko.
Ubushinjacyaha bwavugaga ko urwego rushinzwe abinjira n’abasohoka rw’u Rwanda rwandikiye DRC ruyimenyesha ko icyangombwa yari afite cya Ambasade ya DRC mu Rwanda ari igihimbano.
Ubushinjacyaha bwavugaga ko Rugwiro akurikiranyweho  icyaha cyo kwambuka umupaka mu buryo bunyuranyije n’Amategeko no gukoresha Inyandiko mpimbano, bukavuga ko ibi bigize impamvu zikomeye zituma ukekwaho icyaha akurikiranwa afunze by’agateganyo.
Me Zitoni wunganira Herve Rugwiro we yasabaga Urukiko kurekura umukiliya we kuko yakoresheje ibyangombwa yabonye mu buryo bwemewe n’amategeko.
Herve Rugwiro yatawe muri yombi tariki ya 17 Ukuboza habura iminsi ine ngo ikipe ye ya Rayon Sports icakirane na mukeba wayo APR FC mu mukino wabaye tariki ya 21 Ukuboza 2019 wasoje ikiciro cya mbere cya Shampiyona y’umupira w’amaguru mu Rwanda.
UMUSEKE.RW
",https://umuseke.rw/rugwiro-ararekuwe-ngo-icyangombwa-kivugwa-ko-ari-impimbano-ntakibigaragaza.html,Entertainment
"
         APR yazanye uwatoje muri Real Madrid          
      ","Ubuyobozi bwa APR FC bwazanye Umunya-Maroc, Hassan Haj Taieb uje kongerera ubumenyi umutoza w’abanyezamu ndetse n’abanyezamu ubwabo mu gihe cy’amezi atatu. Uyu mutoza yakoze imirimo inyuranye mu gutoza irimo no kuba yaranyuze muri Real Madrid atoza ikipe y’abana.
Hassan Taieb w’imyaka 57, ni inararibonye mu gutoza abanyezamu ku mubagane wa Afurika, yakoreye mu bihugu bitandukanye birimo iwabo muri Maroc, Nigeria na Uganda n’ahandi.
Yageze i Kigali ku gicamunsi cyo kuri uyu wa Gatatu Tariki ya 1 Mutarama 2020 azanye n’umutoza mukuru Mohammed Adil Erradi.
Muri aya mezi atatu, Hassan Taieb azaba ari guha ubumenyi umutoza w’abanyezamu wa APR FC, Mugabo Alex ndetse n’abanyezamu ba APR FC ari bo Rwabugiri Umar, Ahishakiye Herithier ndetse na Ntwali Fiacre.
Yavuze ko aje kuzamura urwego bari bariho, ati “Nimvuga urwego ntibyumvikane ko ruri hasi, oya, ahubwo hari bike by’ingenzi nje kongeramo. Narebye imikino y’iyi kipe itari myinshi ariko usanga harimo ibintu bimwe na bimwe byo gukosora.”
Avuga ko ibikwiye gukosorwa muri izamu ry’iyi kipe y’ingabo z’igihugu ari “Nk’uburyo bakorana na ba myugariro babo, uburyo basimbuka, uburyo bakina imipira ku kirenge, aho bawutanga, gupanga abakinnyi ku rukuta igihe hagiye guterwa imipira y’imiterekano, gusohoka n’ibindi tuzagenda turebera hamwe n’umutoza Mugabo.”
 
Ni umunyabigwi…
Hassan Taieb yakiniye ikipe y’igihugu ya Maroc y’abari munsi y’imyaka 15, 17 ndetse n’iy’abari munsi ya 19 mu gikombe k’isi cyo mu 1984 cyabereye muri Australia. Mu byiciro by’abakiri bato byose hamwe mu ikipe y’igihugu akaba yarakinnye imikino 20.
Nyuma yo kuva mu gikombe k’isi, Taieb yaje kurindira ikipe nkuru ya  Maroc guhera mu mwaka w’ 1987 ari nabwo yaje kwerekeza ku mugabane w’Uburayi nk’uwabigize umwuga mu gihugu cya Portugal aho yakinnye imyaka 14 mu makipe yo mu kiciro cya mbere icyo gihe nka Penafiel ubu iri mu kiciro cya kabiri, Deportivo Lousa, Sporting Piens na Deportivo Dejan yaje kuzamukana na yo mu kiciro cya mbere mu mwaka wa 1992.
Amaze gusezezera ku mupira w’amaguru mu mwaka w’1994, nyuma y’imyaka ibiri yerekeje muri Espagne kwiga gutoza umupira w’amaguru ahakura impamyabumenyi y’ikiciro cya B yahawe na UEFA, nyuma yakomereje mu Budage ahabonera iy’ikiciro cya A yahawe n’Ishyirahamwe ry’umupira w’amaguru muri icyo gihugu.
Nyuma yagurutse iwabo muri Morocco yitabira amahugurwa yo gutoza abanyezamu yatangwaga na CAF nyuma ahabwa impamyabumenyi zo mu byiciro bya D,C na B.
Amaze kubona izo mpamyabumenyi yatangiye gutoza abana bari munsi y’imyaka 15 b’ishuri ry’umupira w’amaguru rya Real Madrid riherereye muri Maroc, nyuma y’imyaka ibiri akomereza amasomo yo gutoza abo bana i Madrid, icyo gihe na we yatozwaga n’abatoza b’ikipe nkuru ya Real Madrid.
Jean Paul MUGABE
UMUSEKE.RW
",https://umuseke.rw/apr-yazanye-uwatoje-muri-real-madrid.html,Entertainment
"
         Haruna mu myitozo ya mbere muri Yanga yitegura Simba ya Kagere Meddie          
      ","Kapiteni w’Amavubi, Niyonzima Haruna waguzwe na Yanga Africans avuye muri AS Kigali, yakoze imyitoze ya mbere muri iyi kipe mbere y’uko bakina n’umukeba w’ibihe byose Simba SC yanakinnyemo ubu ikaba inakinamo umunyarwanda Kagere Meddie.
Haruna Niyonzima umaze ibyumweru 2 yumvikanye na Yanga Africans, mbere yo kugenda kuri uyu wa kane, akaba yara amaze icyumweru akora imyitozo na bagenzi be muri AS Kigali, bitegura guhura na APR FC.
Haruna Niyonzima ufite abakunzi benshi muri Tanzania kubera uburyo yitwaye mu myaka umunani akina muri iki gihugu.
Haruna yasubiye muri Yanga Africans idakomeye cyane nk’uko yari imeze ubwo yayivagamo muri 2017 imaze gutwara ibikombe bibiri bikurikiranye bya shampiyona muri Tanzania, ubu Simba SC yahoze akinira ni yo ifite ibikombe bibiri biheruka muri iki gihugu.
Umukino we wa mbere azakinira iyi kipe ya Yanga Africans  uteganyijwe  kuri uyu wa gatandatu kuri sitade ya  Uwanja wa Taifa, iherereye rwagati mu mujyi wa Dar Es Salaam, Aho Yanga Africans izakina na Simba SC.
Ni umukino uzahuza abanyarwanda bakomeye ku mpande zombi, ku ruhande rwa Simba SC hitezwe cyane Rutahizamu w’Amavubi Meddie Kagere naho ku ruhande rwa Yanga Africans ni Patrick Papy Sibomana na Niyonzima Haruna. 
Jean Paul MUGABE
UMUSEKE.RW
",https://umuseke.rw/haruna-mu-myitozo-ya-mbere-muri-yanga-yitegura-simba-ya-kagere-meddie.html,Entertainment
