Title,Body,Url,Category
Ubushakashatsi bwagaragaje uburyo bushya bwo kwica agakoko gatera igituntu ,"Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Ibi byagaragaje uburyo bushya bushobora kwifashishwa n’abahanga mu gukora imiti y’igituntu no kugihashya kitarangiza abantu.
Abashakashatsi bagaragaje ko iyo agakoko gatera igituntu kabuze ubutare (fer) kadashobora gukura.
Igituntu giterwa n’agakoko kazwi nka Mycobacterium tuberculosis, kandi kaboneka kenshi mu mubiri w’umuntu.
Abashakashatsi bizeye ko ubushakashatsi bushya buzafasha mu gushaka umuti nyawo uhangana n’indwara y’igituntu.
Markus Seeger, umwarimu mu ishami ry’ubuvuzi muri Kaminuza ya Zurich (UZH), akaba no mu itsinda ryakoze ubushakashatsi yavuze ko basanze ako gakoko gatera igituntu iyo kageze mu mubiri gacura utundi turemangingo intungamubiri z’ubutare.
Seeger yavuze ko babashije guhagarika utunyangingo duto twitwa IrtAB dutwara ubutare tubujyana mu gakoko gatera igituntu, kadashobora gukura cyangwa kakaba kanapfa, bityo igituntu ntikizahaze abantu.
Ishami ry’Umuryango w’Abibumbye ryita ku Buzima (OMS), ryatangaje ko umwaka ushize abantu miliyoni 1.5 bishwe n’indwara zibasira ibihaha n’igituntu kirimo.
",https://m.igihe.com/ikoranabuhanga/article/ubushakashatsi-bwagaragaje-uburyo-bushya-bwo-kwica-agakoko-gatera-igituntu,Tech
"Tuuza bundle, ipaki ya internet yakwifashishwa muri iki gihe cya Coronavirus","Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
MTN Rwanda ifite serivisi zo guhamagara hakoreshejwe amapaki atandukanye, hohererezanya ubutumwa bugufi, by’umwihariko muri ibi bihe byo kwirinda Coronavirus kohererezanya amafaranga nta kiguzi cy’ayo gukata umukiliya arengejeho mu gihe yishyura akoresheje Mobile Money.
Hari amapaki ya Internet atandukanye buri muntu agura bitewe n’iyo akeneye n’ibyo akeneye kuyikoresha, muri zo habamo iyitwa Tuuza bundle iri gufasha benshi muri iki gihe.
Tuuza bundle ni ipaki ya internet itanga Megabytes (Mbs) nyinshi. Nta gihe runaka imara, uhabwa Mbs ukazikoresha uko wifuza. Pack irangira ari uko izo Mbs zishize.
Hari igura Frw 200 itanga Mbs 130 igurwa umuntu akanze *345# akajya kuri 2 agakurikiza amabwiriza. Hari igura Frw 1000 itanga Mbs 800 nayo umuntu agura akanda *345# akajya kuri 2 agakurikiza amabwiriza.
Ushobora kandi gukanda *154# cyangwa *182# maze ugakurikiza amabwiriza.
Uretse iyo, hari andi mapaki menshi ya internet; arimo; ‘Irekure, (Internet Irekure) itanga Packs za 3G, 4G Irekure, Pack za 5G n’izindi nyinshi.
",https://m.igihe.com/ikoranabuhanga/internet/article/tuuza-bundle-ipaki-ya-internet-yakwifashishwa-muri-iki-gihe-cya-coronavirus,Tech
Impamvu ‘Zoom’ yanikiye izindi porogaramu zifasha mu guhamagara cyangwa gukora inama mu ikoranabuhanga,"Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Muri iyi minsi ibintu byahindutse kubera ko hafi ya buri wese yategetswe gukorera mu rugo kubera Coronavirus, nyamara agakomeza gukenera kuvugana n’abakozi bagenzi be, kwitabira inama z’ikigo akoramo cyangwa ayobora. Ibyo ntibirimo gukorwa na applications za Twitter, Facebook, Snapchat cyangwa TikTok. Ahubwo ni iyitwa Zoom.
Ni uburyo bwahanzwe n’umushinwa Eric Yuan mu myaka icyenda ishize, ariko ubu bwamaze guca kuri Skype na Microsoft Teams mu kwifashishwa cyane. Ni nabwo buryo inama iheruka guhuza ibihugu 20 bikize ku Isi, G20, yifashishije.
Burimo kwifashishwa kurusha ubundi bwari busanzwe nka FaceTime zikoreshwa kuri za iPhone. Ibyo bikagaragaza impamvu iki kigo cyagiye ku isoko ry’imari n’imigabane muri Mata mu mwaka, kibarirwa agaciro ka miliyari $15, ubu kigeze muri miliyari $40.
-	Zoom yoroshya ubuzima
Mu gihe kirekire, gukora inama hifashishijwe amashusho byasabaga kubanza gushyira porogaramu runaka muri mudasobwa cyangwa telefoni, ukamenya uburyo uyihuza n’igikoresho ufite, rimwe na rimwe bigasaba guca mu nzira nyinshi.
Igihe udafite application ya Zoom mu gikoresho cyawe, bizakorohera kuyishyiramo. Igihe inama irimo kubera kuri Zoom, ishobora guhurirwamo abantu bagera ku 100 buri wese ari imbere ya mudasobwa cyangwa telefoni ye, kandi umuntu akaba areba buri wese uri mu nama imbere ye.
Ubusanzwe nka Skype ku buntu yemera abantu 50, ariko Zoom igashyiraho akarusho k’uko nk’urugero niba utetse ugakenera kuvugana n’abandi, ntabwo ari ngombwa ko bakurebera igikoni, ushobora kugena uko inyuma hawe hagaragara mu maso y’abo muri kumwe mu nama.
Ni ukuvuga ko muri icyo gihe, ushobora kubigira nk’aho urimo kuganira wicaye ku mucanga cyangwa mu isanzure. Ubasha kandi kohereza ubutumwa ku muntu uhisemo cyangwa gufata amashusho y’ikiganiro kirimo kuba, ukaza kuyabika.
Umuntu aba afite igihe cy’iminota 40 cyo gukora inama, ku buryo iyo ukeneye ko irenga, umuntu ku giti cye yishyura $14.99 ku kwezi naho ikigo kikishyura $19.99.
-	Buri wese yayikoresha
Ntabwo Zoom itoranya ubushobozi bw’igikoresho cy’ikoranabuhanga. Ikora kuri mudasobwa ngendanwa, iPad, iPhone, mudasobwa yo mu biro cyangwa telefoni ikoresha Android. Ni ukuvuga ko umuntu wese, aho ari hose, ashobora kuyikoresha.
Abantu baranayishidukiye kubera ko mu byumweru bishize, Zoom yabaye application yamanuwe kuri internet (download) inshuro nyinshi kuri Apple App Store, kuko nko ku wa Mbere tariki 23 Werurwe yari imaze kumanurwa inshuro miliyoni 2.13, zivuye ku nshuro miliyoni 2.04 ku munsi wari wabanje.
Nyamara mbere y’amezi abiri yabanje, iyi porogaramu yamanurwaga inshuro zitarenze 56.000 ku munsi.
Kuva ibihugu byatangira gusaba abantu bose kuguma mu ngo, bibarwa ko abantu bamaze kuyimanura muri Google inshuro zisaga miliyoni 50.
-	Ikora mu buryo bwizewe
Urebye uburyo Zoom irimo gukoreshwa ku rwego rwo hejuru, ushobora kumva uburyo abayikoresha bayizera. Nibyo koko hagiye habamo ibibazo bike. Ariko magingo aya ikoreshwa n’inzego zinyuranye zaba iz’umutekano, ubuvuzi n’izindi.
Impungenge ariko ntizibura. Hari nk’igikorwa kirimo kwitwa ""Zoombombing"", aho abajura mu by’ikoranabuhanga bashobora kwinjira mu kiganiro banyuze kuri konti y’umuntu umwe, ugasanga berekanyeho amashusho atajyanye n’ibirimo kuba.
Rumwe mu ngero ziheruka gutangazwa ni uburyo banyuze ku muntu umwe bakereka abari mu nama bose amashusho y’urukozasoni.
",https://m.igihe.com/ikoranabuhanga/internet/article/impamvu-zoom-yanikiye-izindi-porogaramu-zifasha-mu-guhamagara-cyangwa-gukora,Tech
Huawei yashyize hanze telefone nshya za P40,"Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Izi telefone zishyizwe hanze nyuma y’umunsi umwe urwo ruganda rutangaje ko 90 % by’abakozi barwo 150 000 hirya no hino mu Bushinwa, bagarutse ku mirimo nyuma y’igihe bari mu ngo kubera coronavirus.
Inzobere zigaragaza ko nubwo Huawei yashyize hanze izo telefone, zishobora kutagurwa cyane kuko zije mu gihe ubukungu bitifashe neza kubera coronavirus.
Ubwoko bushya bwa telefone za Huawei ntabwo burimo porogaramu za Google nka Youtube, Amakarita na Play Store kubera ko Leta Zunze Ubumwe za Amerika zabujije sosiyete zo muri icyo gihugu gukorana n’izo mu Bushinwa mu bucuruzi.
Huawei iracyari sosiyete ya kabiri igurisha telefone nyinshi ku isi nyuma ya Samsung. Huawei yari yiyemeje kuvana Samsung kuri uwo mwanya bitarenze 2019 ariko ntibyayikundiye.
Telefone za P40 zasohowe zirimo ubwoko butatu burimo P40 iringaniye, P40 pro na P40 pro+. Izo ebyiri za nyuma zifite uburebure bwa santimetero zigera kuri 16, bikaba bizigira nini kurusha iPhone 11 Pro Max ya Apple.
Ubwo bwoko bwose bwa telefone bukoresha internet ya 5G. P40 iringaniye ifite camera eshatu, na zoom ya 3x ituma umuntu ashobora gukurura ikintu kiri kure ifoto ntite ireme.
P40 Pro yo ifite zoom ya 5x ituma ifata amashusho akeye mu gihe Pro+ ifite zoom ya 10x.
Mu zindi porogaramu ziri muri izo telefone harimo TikTok, Telegram, Viber na Microsoft Office. Uretse porogaramu za Google, telefone za P40 ntizirimo Twitter, Facebook na WhatsApp.
Huawei yashyizemo indi porogaramu isimbura YouTube yiswe Huawei video. Iyi sosiyete kandi yasinye amasezerano na BBC yo kujya ihabwa video zayo.
Telefone za P40 na P40 Pro zizashyirwa ku isoko tariki 7 Mata, iya mbere ikazaba igura amadolari 890 naho iya kabiri igura amadolari 1100. Telefone za P40 Pro+ zo zizajya ku isoko muri Kamena zigura amadolari 1540.
",https://m.igihe.com/ikoranabuhanga/article/huawei-yashyize-hanze-telefone-nshya-za-p40,Tech
U Rwanda ku rutonde rw’ibihugu Apple yaguriyemo isoko ryayo,"Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Ni igikorwa cyakiriwe neza n’abasanzwe bakora za applications zishyirwa mu bikoresho by’ikoranabuhanga bo mu Rwanda kuko ngo bigiye kubafasha kwagura ibikorwa byabo bijyanye no kuzikora kandi bakabona indi soko y’amafaranga batari basanganywe.
N’ubwo nta tariki nyayo Apple yatangaje ko abakora za applications bazaba bemerewe gutangira gushyira ibikorwa byabo ku rubuga rwayo, uru ruganda rwabasabye kwinjira muri konti zabo ku rubuga rwa Apple, bakemeza uburyo bushya bujyanye n’amasezerano y’imikoranire avuguruye bitarenze tariki ya 10 Mata 2020. Ibi bizatuma ngo applications zabo zibonwa n’abantu bifashisha ibikoresho bya Apple hirya no hino ku Isi igihe nikigera.
Ubusanzwe u Rwanda ntirwari mu bihugu byemerewe gukoresha no guhabwa ubufasha bujyanye na applications za Apple kuko umuntu wakeneraga kugira application agura, agurisha cyangwa ikindi gikorwa kimusaba kuzuza umwirondoro we mu ikoranabuhanga rya Apple, byamusabaga gushaka ikindi gihugu yiyitirira kugira ngo abone ibyo akeneye.
Uwashinze akaba n’Umuyobozi Mukuru w’Ikigo Khenz gikora za applications za mudasobwa na telefoni, Habineza Moussa, yavuze ko ubusanzwe u Rwanda rwari rumeze nk’ururi mu kato.
Ati ’’Ku isoko rya applications rya Apple, ba rwiyemezamirimo b’Abanyarwanda n’abandi bo mu bihugu 20 byatangajwe bari mu kato ariko ubu biratandukanye.’’
Yakomeje avuga ko Abanyarwanda basanzwe bakoresha application za Apple batazongera kwiyitirira ibindi bihugu kugira ngo bazifashishe kandi ko bazabasha kwishyura bifashishije amakarita ya banki n’umwirondoro byo mu Rwanda nta nkomyi.
Uruganda rwa Apple rwari rusanzwe rwemerera abakora za applications zijyanye n’ibikoresho byarwo rukanatanga ubufasha ku bakiliya barwo mu bihugu 155 ku Isi.
Usibye u Rwanda, ibindi bihugu biri ku rutonde rw’ibyo Apple yaguriyemo ubucuruzi bwayo ni Afghanistan, Gabon, Côte d’Ivoire, Georgie, Maldives, Serbie, Bosnie na Herzegovina, Cameroun, Iraq, Kosovo, Libya, Montenegro, Maroc, Mozambique, Myanmar, Nauru, Tonga, Zambie na Vanuatu.
",https://m.igihe.com/ikoranabuhanga/article/u-rwanda-ku-rutonde-rw-ibihugu-apple-yaguriyemo-isoko-ryayo,Tech
Apple yafunze amaduka yayo yose ku isi uretse mu Bushinwa,"Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uru ruganda rufite amaduka menshi ku isi, rwiyemeje no gutanga miliyoni 15 z’amadolari mu gufasha guhangana na coronavirus.
Apple yihaye ibyumweru bibiri kugeza kuwa 27 Werurwe akaba ari bwo izatangaza niba abakozi bayo bakomeza kuguma mu rugo cyangwa basubira mu kazi.
Mu bice bidatuwe cyane aho abakozi bashobora kujya ku kazi, Apple yatangaje ko bazakomeza gukora ariko bakigengesera cyane kubera coronavirus.
Impamvu mu Bushinwa amaduka arakomeza gukora ni uko umubare w’abandura coronavirus ukomeje kugabanyuka.
Kuri uyu wa Gatanu amaduka 42 ya Apple yafunguwe mu Bushinwa nyuma y’ukwezi afunzwe.
Muri Gashyantare nibwo Apple yabaye ihagaritse ibikorwa byayo mu Bushinwa ubwo icyo gihugu cyari cyahagaritse ibikorwa mu mijyi myinshi kugira ngo kibashe guhangana na coronavirus.
Byagize ingaruka z’ubukungu kuri Apple kuko telefone urwo ruganda rwagurishije muri Gashyantare 2020 zagabanyutseho kimwe cya kabiri ugereranyije n’izo rwagurishije mu kwezi nk’uko umwaka ushize.
Ikindi cyashegeshe Apple ni uko zimwe mu nganda zo mu Bushinwa zikora ibikoresho byifashishwa muri telefone zayo zari zabaye zihagaritse imirimo.
Apple itangaza ko muri Gashyantare yagurishije telefone za iPhones 494,000 mu Bushinwa ugereranyije na iPhones miliyoni 1.27 zagurishijwe muri Gashyantare umwaka ushize.
",https://m.igihe.com/ikoranabuhanga/article/apple-yafunze-amaduka-yayo-yose-ku-isi-uretse-mu-bushinwa,Tech
Cogebanque yatanze telefone igihumbi muri gahunda ya Connect Rwanda,"Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Ku mugoroba wo kuri uyu wa Kane tariki 12 Werurwe, nibwo abayobozi ba Cogebanque bashyikirije MTN Rwanda telefone 1000 mu rwego rwo gutanga umusanzu wayo mu kwihutisha ikoranabuhanga mu banyarwanda.
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda, ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abaturage badafite ubushobozi bwo kuzigura mu turere dutandukanye, nibura imwe muri buri rugo.
Kuva icyo gihe ibigo bitandukanye n’abantu ku giti cyabo bahise batangira kwiyemeza izo bazatanga, abandi bakazitanga cyangwa bagatanga amafaranga yo kuzigura.
Uretse gushyigikira iyi gahunda ya Connect Rwanda, Cogebanque ikomeje gahunda zitadukanye zigamike guteza imbere ikoranabuhanga.
Yagabye amashami 28, ifite aba-agents barenga 600, ikaba ifite serivisi zitandukanye zitangwa hifashishijwe ikoranabuhanga ririmo amakarita, internet banking ndetse na telefone (Mobile banking, Mobile App na push & pull).
Ni serivisi yifashishwa n’abakiliya b’iyi banki mu kuba babona uko konti zabo zihagaze mu gihe havuyeho amafaranga cyangwa yongewe kuri konti, ishobora kandi kwifashihwa mu kwishyura fagitire z’amazi n’umuriro ndetse uyikoresha ashobora no kwiyoherereza amafaranga yo guhamagaza kuri telefone.
Cogebanque itanga Serivisi Mpuzamahanga binyuze mu ikoranabuhanga mu korohereza abanyarwanda kwizigamira nkuko biri muri gahunda za leta.
",https://m.igihe.com/ikoranabuhanga/article/cogebanque-yatanze-telefone-igihumbi-muri-gahunda-ya-connect-rwanda,Tech
Ibikoresho by’ikoranabuhanga rya Android biri mu byago byo kwibasirwa n’aba-hackers,"Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Ubushakashatsi bushya bwagaragaje ko ibi bishobora gusiga abafite izi telefoni ku Isi yose bari mu byago byo kwibwa amakuru no kugabwaho ibindi bitero by’ikoranabuhanga.
Bwagaragaje ko abagera kuri 40% bakoresha telefoni za Android, bafite izidashobora kwakira uburyo bushyira ku gihe (update) ubwirinzi butangwa na Google.
Buri wese ukoresha telefoni ya Android, yasohotse mu 2012 cyangwa hafi yaho, ni we urebwa by’umwihariko. Imibare ya 2019 ya Google yerekana ko hari abarenga miliyari 2.5 bakoresha Android.
Telefoni za kera zasuzumwe zirimo Motorola, Samsung, Sony na LG, byagaragaye ko zifite ibyago byinshi byo kwinjirirwa. By’umwihariko Samsung Galaxy S3 na Sony Xperia S zifite ibi byago mu buryo bwihariye.
Buri wese ukoresha Android yasohotse mbere ya 7.0 ni ukuvuga mbere ya 2016, arasabwa kugerageza kuyijyanisha n’igihe.
Niba igikoresho cyawe gifite Android kimaze imyaka irenze ibiri, genzura niba cyashyirwa ku rundi rwego (version) y’imikorere yacyo. Niba uri kuri version irenze 7.0, gerageza kuyijyanisha n’igihe unyuze kuri Settings> System>Advanced System update.
Niba bidakunda, ubwo telefoni yawe iri mu byago byo kwibasirwa n’abajura mu ikoranabuhanga by’umwihariko niba ukoresha Android ya 4 cyangwa munsi yayo.
Abahanga mu by’ikoranabuhanga batanze umuburo ku bafite ibyo bikoresho ko bakwiye kwitondera kumanura (download) application zitari muri Google Play Store no kugira amakenga ku butumwa bugufi (SMS) n’ubunyujijwe mu ikoranabuhanga (MMS) bakira.
",https://m.igihe.com/ikoranabuhanga/article/ibikoresho-by-ikoranabuhanga-rya-android-biri-mu-byago-byo-kwibasirwa-n-aba,Tech
Ibitanda mu ndege: Air New Zealand igiye gutangiza ingendo z’indege zizajya zifasha abashaka kuryama ,"Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Iyo sosiyete yavuze ko nubwo ari agashya, bizatwara igihe kirenga umwaka ngo ibyo bitanda bibe byamaze kugezwa mu ndege zayo.
Kuri uyu wa Gatatu, Air New Zealand yatangaje ko yamaze kwandika ishinganisha ibitanda byayo mbere yo gutangira kubikoresha mu ndege. Ubu buryo bwiswe Economy Skynest, buzaba bufite ibitanda bitandatu muri buri ndege bya santimetero 200 z’uburebure na santimetero 58 z’ubugari.
Kuri buri gitanda hazajya haba hariho umusego, amashuka, utwuma dutuma utumva urusaku, ndetse n’umwenda ukingira uburiri (rideaux). Air New Zealand yatangaje ko igitekereza niba izongeraho n’ibindi bikoresho nk’aho gucomeka telefone, n’itara ritanga urumuri ruhagije ku buryo umuntu yabasha gusoma.
Ushinzwe ibikorwa byo kwamamaza muri Air New Zealand, Mike Tod yavuze ko ubwo buryo bw’ibitanda buzaba bugenewe cyane cyane abakiliya bajya mu byerekezo birebire aho bibasaba amasaha menshi mu ndege, nk’urugendo rwa Auckland –New York izatangiza umwaka utaha ruzajya rufata amasaha 17 n’iminota 40.
Ikiguzi cya Skynet ntikiramenyekana ariko ubuyobozi bwa Air New Zealand bwatangaje ko kizajya kiba kiri ukwacyo, ntaho gihuriye n’itike y’indege isanzwe nk’uko The Guardian yabitangaje.
Hari n’ubundi buryo buzajya bukoreshwa, aho uri mu ndege ashaka kuryama ashobora kubisaba akishyura, akagenda akaryama amasaha cyangwa iminota mike. Air New Zealand yatangaje ko abakozi bo mu ndege bazajya baba bari hafi ku buryo mu gihe umuntu umwe abyutse, bahita bategura uburiri ku buryo undi ushaka kuryama abukoresha.
Haracyategerejwe uburenganzira kugira ibyo bitanda bitangire gushyirwa mu ndege za Air New Zealand.
Mu gihe ubu buryo buzaba bwemejwe, iyo sosiyete ivuga ko izahita itangira kubugurisha no ku zindi sosiyete z’indege.
Air New Zealand siyo ya mbere itangiye kuzana udushya tugamihe gushimisha abakiliya bayo mu ngendo kuko nk’umwaka ushize, sosiyete Collins Aerospace ikora iby’indege yatangije uburyo bw’uko mu gihe indege ihagurutse, hafi y’amadirishya n’inzugi zayo hazajya hihindura nk’akabari , abakiliya bakagenda baganira bafata n’icyo kunywa.
",https://m.igihe.com/ikoranabuhanga/article/ibitanda-mu-ndege-air-new-zealand-igiye-gutangiza-ingendo-z-indege-zizajya,Tech
Liquid Telecom yagabanyije ibiciro bya internet inakuraho ingano ntarengwa y’iyo ukoresha,"Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Kuri uyu wa Gatatu nibwo iki kigo cyatangije uburyo cyise ‘Liquid Home’, buzafasha abantu kubyaza umusaruro internet imaze iminsi yegerezwa ingo z’abaturage hiryo no hino mu gihugu, kandi ku giciro gito.
Mu mpinduka nshya, ku muntu ukoresha internet itanga megabits eshanu ku isegonda ari nayo iri hasi, guhera kuri ubu asabwa kwishyura 27 999 Frw, mu gihe ubusanzwe yishyuraga 49 999 Frw. Ku bindi byiciro ho hazamuwe umuvuduko wayo, ibiciro biguma ari bya bindi.
Hejuru y’ibyo, mbere yo guhabwa internet umuntu yasabwaga kwishyura 50 000 Frw yo kuyimugezaho mu nzu iwe, ubu ayo mafaranga yavanweho. Ni ukuvuga ko uwasabwaga hafi hafi 100 000 Frw ngo agezweho internet, ubu ni 27 999 Frw.
Umuyobozi Mukuru wa Liquid Telecom muri Afurika yo hagati n’Iburasirazuba, Sam Nkusi, avuga ko bamaze igihe begereza internet ingo n’izindi nyubako binyuze mu miyoboro ya fibres optiques yagiye yagiye inyuzwa mu butaka hirya no hino.
Uretse nk’imidugudu imaze igihe ituwe, iyubakwa ubu, uko hashyirwamo ibikorwa remezo nk’imiyoboro y’amazi n’amashanyarazi, ni nako hashyirwamo iya internet.
Nkusi yakomeje ati “Twageze ku ngo, aho abantu batuye dushyiraho insinga za fibres optique. Nureba ku muhanda iwawe uzabona urutsinga rutukura rutunguka hejuru. Twabitangaga mbere twishyuza n’abantu, ubu nta mafaranga kugira ngo tugushyireho ube umukiliya wacu, tugusaba ubwishyu bwa internet ukeneye gusa.”
Avuga ko bitewe n’uko mu Rwanda igice kinini ari urubyiruko, rukeneye internet ihendutse bijyanye n’amikoro ya buri wese, kandi idacika.
Umuyobozi wa Liquid Telecom mu Rwanda, Alexis Kabeja, avuga ko uretse kugabanya ibiciro ku cyiciro cyo hasi, ku bindi ho hazamuwe umuvuduko wa internet.
Ati ""Abakiliya basanzwe twabongereye umuvuduko wa internet, ni ukuvuga ngo uwakoreshaga iya Mbps 15 ku 69 999 Frw, twazamuye umuvuduko tuwugeza kuri Mbps 25, naho uwari ku ya Mbps 30 twamugejeje kuri Mbps 80. Abakiliya bari basanzwe twabazamuriye umuvuduko kugira ngo babashe gukora byinshi bishoboka.”
""Ni ukuvuga ngo twabahaye kuyikoresha nta ngano ntarengwa itanzwe, kubera ko kuba ufite Mbps 80 mu rugo ushobora gukora byinshi, kuri telefoni, televiziyo zikoresha internet, camera z’umutekano, gukurikirana ibibera mu rugo, kwerekana ibintu kuri internet, ariko icy’ingenzi ni internet idafite umupaka, ikaza yihuta kandi ku giciro cyoroheye abantu benshi.""
Kugeza ubu imiyoboro ya fibres optiques imaze kugezwa mu midugudu myinshi cyane cyane mu mujyi wa Kigali nka Gacuriro, Gisozi, Kacyiru, Kagugu, Kibagabaga, Kimihurura, Kinyinya, Kiyovu, Nyarutarama, Rebero, Rugando, Remera, Vision 2020 na Vision City, ndetse n’ahandi irimo kubakwa.
Liquid Telecom imaze kubaka ibikorwa hirya no hino muri Afurika, aho yamaze gukora imiyoboro ikwirakwiza internet ihuza Cape Town muri Afurika y’Epfo na Cairo mu Misiri, no kuva kuri Port Sudan ukagera muri Cameroon.
Iteganya gukwirakwiza internet n’ahantu hahurira abantu benshi nko muri Kigali Arena, mu busitani imbere y’Umujyi wa Kigali n’ahandi, kandi bigakorwa ku buntu.
Liquid Telecom ivuga ko internet ihabwa abantu mu ngo inajyana no kuyishyirirwa mu nyubako ku buntu, igikoresho gisakaza internet nziramugozi na telefoni ikoresha umugozi ishobora guhamagaragana n’izindi zatanzwe n’iki kigo, ku buntu.
Abakeneye izi serivisi basabwa kureba niba aho batuye hagera fibres optiques, ubundi bagahitamo bitewe na internet bakeneye, kandi gusaba kuyihabwa babikorera kuri internet, ndetse no kwishyura bishobora gukorwa hifashishijwe ikarita cyangwa mobile money.
Mu byiciro bya internet itangwa na Liquid Telecom habanza icyiciro gihendutse kurusha ibindi (Basic essential), aho internet itanga Megabits eshanu ku isegonda igurwa 27 999 Frw ku kwezi, igenewe umuryango (Family Entertainment) itanga Megabits 25 ku isegonda igurwa 69 999 Frw ku kwezi, hakaza iyisumbuye kurushaho (Modern Family) itanga Megabits 80 ku isegonda igurwa 113 999 Frw ku kwezi, n’ihanitse (Power Pack) itanga Megabits 150 ku isegonda igurwa 199 999 Frw.
Amafoto: Himbaza Pacifique
",https://m.igihe.com/ikoranabuhanga/internet/article/liquid-telecom-yagabanyije-ibiciro-bya-internet-izamura-umuvuduko-wayo,Tech
Alibaba yatangije ikoranabuhanga ryo kwisuzumisha indwara ku buntu,"Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Abakoresha iyi serivisi bazajya babasha gusuzumwa banabone amakuru kuri iki cyorezo ku gihe, hirya no hino mu gihugu binyuze ku rubuga rwa Alibaba ruzwi nka Taobao cyangwa kuri application ya telefoni yo kwishyuriraho yitwa Alipay.
Amagana y’abaganga bo hirya no hino mu gihugu barimo gutanga serivisi zo gusuzuma binyuze kuri iyi application, aho muri bo abarenga 70%, ari inzobere mu bijyanye n’indwara z’ubuhumekero n’ubuvuzi rusange.
Kugera Saa Sita z’amanywa zo ku cyumweru, iyi serivisi yari imaze kwakira hafi abantu 400 000, nyuma y’amasaha 24 itangijwe. Abagera kuri 97% byabo ni abo mu ntara ya Hubei mu Bushinwa aho icyorezo cya Coronavirus, cyugarije cyane.
Abarenga 90% barabaza ku buryo bwo kwirinda no kwivuza icyorezo cya Coronavirus n’ibihaha.
Ikigo Alibaba cyashinzwe mu 1999 n’umuherwe w’Umushinwa, Jack Ma, ubu kikaba kibarirwa mu gaciro ka miliyari 460 z’amadolari.
",https://m.igihe.com/ikoranabuhanga/internet/article/alibaba-yatangije-ikoranabuhanga-ryo-kwisuzumisha-indwara-ku-buntu,Tech
Ikoranabuhanga rishya rishobora gutuma tugera kuri Mars vuba,"Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Impamvu y’ubu buvumbuzi bushya buri gukorwa irumvikana. Ni uko inzira ziganisha ku mpera y’Isi na Mars zose zisaba kuzenguruka ukwezi, harimo intera ndende iri hagati y’ibilometero miliyoni 54.6 na 401.
Ubutumwa bwo kujya kuri Mars bukorwa mu gihe iyi mibumbe yombi isa n’iyegeranye. Bifata amezi nibura icyenda kugira ngo umuntu agere kuri Mars hifashishijwe ‘rocket’ zigenda ziyongera umuvuduko uko zikora urugendo.
Icyo gihe bisaba ngo umuntu agere kuri Mars ni kirekire ku buryo bigoye ngo akimare ari mu rugendo. Abahanga barimo abo mu Kigo cya Leta Zunze Ubumwe za Amerika gikora Ubushakashatsi mu isanzure, Nasa, bari mu bushakashatsi kugira ngo bakore ikintu gishobora kwihuta mu kugera kuri Mars.
Mu ikoranabuhanga riri kwigwaho, harimo iryifashisha ingufu z’izuba.
Abahanga mu by’isanzure bari gukora ku mushinga wo gukora icyo umuntu yagereranya n’icyogajuru ariko cyifashisha ingufu z’izuba mu mushinga wiswe Solar Electric Propulsion, SEP.
Iri koranabuhanga ryitezweho ko rishobora kwifashishwa mu kohereza imizigo kuri Mars mbere y’uko habaho urugendo rw’umuntu. Ibyo byafasha ko abahanga mu bumenyi bw’ikirere bagerayo bagasanga hariyo ibikoresho byose bakeneye, gusa bo bagenda bakoresheje ‘rocket’ zisanzwe.
Uko uyu mushinga uteye ni uko icyo bazohereza kuri Mars kizaba gifite ubushobozi bwo gufata ingufu z’izuba kikazibyaza amashanyarazi asanzwe.
Ubusanzwe iyo icyogajuru cyoherejwe mu kirere kiba gikoresha ingufu zingana na kilowatt ziri hagati ya 10 na 15, ariko abahanga bari gushaka kuzongera nibura ku buryo zagera kuri Kw 50.
Ikibazo kiriho ubu ni ubushobozi bw’imizigo icyogajuru gikoresha imirasire y’izuba cyakoherezwa cyaba gifite kuko ubusanzwe ibintu bikoresha imirasi bikora neza iyo bitwaye ibintu bitaremereye cyane.
Ikindi gitekerezo ni ukwifashisha ibyogajuru bikoresha ingufu za nucléaire ku buryo bihaguruka ku Isi bigafungira amaferi kuri Mars.
",https://m.igihe.com/ikoranabuhanga/ubumenyi/ubumenyi-bw-isi/article/ikoranabuhanga-rishya-rishobora-gutuma-tugera-kuri-mars-vuba,Tech
Hagiye gukorwa impinduka mu mikorere ya Bluetooth bwa mbere mu myaka 20,"Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Impinduka za mbere zizagaragazwa n’uburyo amajwi asohorwa n’ibikoresho byifashisha Bluetooth [écouteur] azajya aba ayunguruye kurusha mbere, bikajyana n’ikoranabuhanga rishya mu twumvisho [écouteur] dukoresha ubu buryo. Bizanajyana n’uburryo umuriro uzajya ugenda ari muke ugereranyije n’ibisanzwe.
Iri koranabuhanga ryiswe Bluetooth LE (LE isobanura Low Energy ni ukuvuga Bluetooth idatwara umuriro mwinshi) rizatuma abantu bashobora no gusangizanya ibyo bari kumva bakoresheje igikoresho kimwe.
Ni ukuvuga ngo niba uri kumva umuziki kuri écouteur zawe, ukaba ushobora gusangiza undi muntu nawe agafatira ku yawe akumva.
Ibyo bizafasha abantu benshi kumva nk’indirimbo imwe cyangwa ikindi kintu kimwe. Nko mu gitaramo cyangwa ahandi hateraniye abantu benshi, ubu buryo buzafasha ko abantu benshi bumva ibintu bimwe buri muntu ari ukwe, ariko aho amajwi ari kuva ari ku gikoresho kimwe bafatiyeho.
Abantu bafite ubumuga bwo kutumva nabo iri koranabuhanga rishya rya Bluetooth mu gihe gito rizashyirwa mu twumvisho tubafasha kumva.
LE Audio ikora kuri écouteur zikoresha Bluetooth kandi ku muntu wari uzisanganywe ntabwo ashobora kurishyiramo, ahubwo bimusaba kugura inshya zizashyirwa mu isoko mu minsi mike.
",https://m.igihe.com/ikoranabuhanga/article/hagiye-gukorwa-impinduka-mu-mikorere-ya-bluetooth-bwa-mbere-mu-myaka-20,Tech
StarTimes yashyizeho uburyo bworoshye bwo kugura ifatabuguzi rya televiziyo hifashishijwe ikoranabuhanga,"Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
StarTimes yatangaje ko kuri ubu bitakiri ngombwa gukora ingendo umuntu ajya kugura ifatabuguzi no guhererekanya amafaranga mu ntoki. Yashyizeho uburyo bwo kwishyura hakoreshejwe ikoranabuhanga bagura abonnement burimo MTN Mobile Money, Pivot, Equity, BPR, Gcom, FDI, ndetse irateganya ko mu minsi ya vuba izatangira gukorana na BK, Airtel Money na Mobicash.
Iyi sosiyete yatangaje ko umuntu wahuje ikarita ye na dekoderi bya StarTimes na StarTimes ON application, ashobora kwishyuza cyangwa agahindura bouquet akoresheje telefoni ye.
Umuyobozi Mukuru wa StarTimes, Deng Sanming, yagize ati “Nk’ikigo cya mbere kigurisha isakazamashusho muri Afurika, StarTimes igamije gutanga umusanzu mu mutekano w’abaturage muri ibi bihe bidasanzwe. Kureba neza batavuye mu rugo kugira ngo babone kandi bishimire imyidagaduro, amakuru na gahunda z’uburezi, ni intambwe yo gushyigikira ubuzima bwiza. “
Yongeyeho ati “Twizera ko imyitwarire myiza yose ishobora kuganisha ku mubiri muzima no mu bitekerezo byiza.”
Sanming yavuze ko ikoranabuhanga ryose rikoreshwa mu kwishyura ifatabuguzi rya StarTimes rizafasha abakiliya bayo gutuza no kuguma mu rugo bafite ubuzima bwiza.
Guhererekanya amafaranga no kwishyura hifashishijwe ikoranabuhanga ni bumwe mu buryo Banki Nkuru y’Igihugu (BNR) yasabye ko bwimakazwa muri ibi bihe hafashwe ingamba zikomeye zo guhangana n’ikwirakwira rya Coronavirus.
",https://m.igihe.com/ikoranabuhanga/ibindi-bikoresho/article/startimes-yashyizeho-uburyo-bworoshye-bwo-kugura-ifatabuguzi-rya-televiziyo,Tech
Ubushakashatsi bwagaragaje uburyo bushya bwo kwica agakoko gatera igituntu ,"Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Ibi byagaragaje uburyo bushya bushobora kwifashishwa n’abahanga mu gukora imiti y’igituntu no kugihashya kitarangiza abantu.
Abashakashatsi bagaragaje ko iyo agakoko gatera igituntu kabuze ubutare (fer) kadashobora gukura.
Igituntu giterwa n’agakoko kazwi nka Mycobacterium tuberculosis, kandi kaboneka kenshi mu mubiri w’umuntu.
Abashakashatsi bizeye ko ubushakashatsi bushya buzafasha mu gushaka umuti nyawo uhangana n’indwara y’igituntu.
Markus Seeger, umwarimu mu ishami ry’ubuvuzi muri Kaminuza ya Zurich (UZH), akaba no mu itsinda ryakoze ubushakashatsi yavuze ko basanze ako gakoko gatera igituntu iyo kageze mu mubiri gacura utundi turemangingo intungamubiri z’ubutare.
Seeger yavuze ko babashije guhagarika utunyangingo duto twitwa IrtAB dutwara ubutare tubujyana mu gakoko gatera igituntu, kadashobora gukura cyangwa kakaba kanapfa, bityo igituntu ntikizahaze abantu.
Ishami ry’Umuryango w’Abibumbye ryita ku Buzima (OMS), ryatangaje ko umwaka ushize abantu miliyoni 1.5 bishwe n’indwara zibasira ibihaha n’igituntu kirimo.
",https://m.igihe.com/ikoranabuhanga/article/ubushakashatsi-bwagaragaje-uburyo-bushya-bwo-kwica-agakoko-gatera-igituntu,Tech
Smartphone zishobora guhenda muri EAC mu mezi atandatu ya 2020,"Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Ibyo bivuze ko telefone za smartphone zinjira mu karere zizaba nke, igiciro cyazo kikazamuka kubera ibibazo biri mu gutumiza ibikoresho by’ikoranabuhanga bitewe n’icyorezo cya coronavirus.
Biteganyijwe ko isoko rizakomeza kugenda nabi mu mezi atandatu ya 2020, ibintu bizasubira mu buryo mu gihembwe cya gatatu n’icya Kane by’umwaka nabwo nihagira igikorwa ngo icyorezo gihagarikwe, ubucuruzi busubire uko bwahoze.
Raporo y’ikigo cy’ubushakashatsi, International Data Corporation (IDC) igaragaza ko umubare wa telefone zigezweho zizinjira muri EAC uyu mwaka uzagabanukaho 1.6 % ugereranyije n’izinjiye umwaka ushize.
Ugereranyije na telefone zigezweho zinjiye muri Kenya umwaka ushize, mu mezi atandatu ya mbere ya 2020 zizagabanukaho 10 % kandi ibiciro byiyongere.
Umwaka ushize muri Kenya, Uganda na Tanzania telefone zigezweho zinjiye muri ibyo bihugu zari miliyoni 10.7, zivuye kuri telefone miliyoni 9.4 zinjiye mu 2018.
Ibihugu byo mu karere bifite isoko rito rya telefone, raporo ivuga ko bizagerwaho n’ingaruka nyinshi kuko ibigo bicuruza n’ibiranguza telefone bizaba bishishikajwe n’amasoko manini nka Kenya ari naho bashobora kohereza telefone nyinshi mu gihe cya coronavirus.
Uretse telefone kandi n’ibindi byuma by’ikoranabuhanga nka televiziyo, firigo n’bindi bizahenda kuko abari bafite ububiko bwabyo mbere y’uko icyorezo cya coronavirus gikwirakwira, ubu mu bubiko bigiye gushira. Ikindi ni uko muri Mutarama mu Bushinwa bari mu birori byo kwizihiza umwaka mushya ku buryo inganda zitakoraga, hiyongereyeho n’icyorezo cya coronavirus cyacaga ibintu muri icyo gihugu.
Raporo igaragaza ko telefone zicuruzwa muri Afurika y’Iburasirazuba ziganjemo iz’inganda zo mu Bushinwa nka Tecno, Itel, Infinix, Xiaomi na Huawei kuko bigize 85 % bya telefone zose zicuruzwa mu karere. Samsung na Nokia ni ubundi bwoko bwa telefone zicuruzwa muri EAC.
Bagaragaza ko coronavirus ishobora no kugira ingaruka ku gushyira hanze telefone nshya kuko hari bimwe mu bikoresho byifashishwa mu gukora telefone bitari kubasha kugera ku nganda kuko biva hanze y’u Bushinwa.
",https://m.igihe.com/ikoranabuhanga/article/smarthphones-zishobora-guhenda-muri-eac-mu-mezi-atandatu-ya-2020,Tech
COVID-19: MTN yasobanuye impamvu hari aho internet igenda buhoro n’ingamba zo kubikemura ,"Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
MTN Rwanda yatangaje ko igiye kwagura imiyoboro imwe n’imwe mu maguru mashya kugira ngo icyo kibazo gikemuke.
Hashize iminsi bamwe mu bakoresha MTN Rwanda bavuga ko bafite ikibazo cya internet igenda gahoro cyangwa bahamagara amajwi akazamo ibibazo.
MTN Rwanda yatangaje ko intandaro y’uko kugenda gahoro, yaturutse ku bwiyongere bw’abakoresha imiyoboro yayo, kuko mu minsi mike ishize hafashwe ingamba zo kuguma mu ngo, ikoreshwa ry’imiyoboro ya MTN ryiyongereyeho 40 %.
MTN ivuga ko mu bice bituwe hari aho ubwo bwiyongere bwazamutse, bwikuba kabiri ugereranyije n’uko imiyoboro yabo yakoreshwaga mu minsi isanzwe.
Ibinyujije kuri Twitter, MTN yagize iti “Ubu bwiyongere buri hirya no hino ku Isi ku bigo by’itumanaho. Kwiyongera kw’abakoresha umuyoboro byateye umuvundo ku buryo mu duce tumwe na tumwe abakiliya bari guhura na internet igenda gahoro.”
Umuyobozi w’Ishami ry’Ikoranabuhanga muri MTN Rwanda, Ndatira Fabrice, yavuze ko imiyoboro imwe n’imwe mu Mujyi wa Kigali igiye kwagurwa kugira ngo ibashe guhaza abayikoresha bose.
Mu Mujyi wa Kigali, imiyoboro izagurwa bitarenze tariki 30 Mata 2020 naho mu bice byo hanze ya Kigali izagurwa bitarenze Gicurasi na Kamena uyu mwaka.
Mu Karere ka Gasabo imiyoboro izagurwa mu duce 27 dutandukanye tugize ako karere, muri Kicukiro izagurwa mu duce 17, Nyarugenge izagurwa mu duce 10.
Bamwe mu batanze ibitekerezo babicishije kuri Twitter ya MTN Rwanda, bagaragaje ko uduce twa Kicukiro nka Samuduha, Kanombe-Kabeza, Nyamirambo muri Nyarugenge n’ahandi ari hamwe mu hari ikibazo cyo kugenda gahoro kwa Internet.
Ndatira mu kubasubiza yagize ati “Gukoreshwa kw’imiyoboro yacu kwariyongereye mu duce tumwe na tumwe. Twatangiye kwagura iyo miyoboro. Kabeza iri mu duce turi bwagure imiyoboro yacu. Turaza kwihutisha iki gikorwa, turizera ko bizakemura ikibazo cyawe.”
Ndatira yavuze ko bumwe mu buryo bashobora gukoresha bagura imiyoboro ya MTN Rwanda, nko ku bakoresha Internet harimo kongeraho imiyoboro yindi (carriers) ifasha isanzweho mu gihe abayikoresha babaye benshi.
Yijeje ko internet izihuta imiyoboro nimara kwagurwa. Ati “Mu kwagura imiyoboro yacu, turizera ko internet izihuta kurushaho.”
MTN Rwanda ni sosiyete yageze bwa mbere mu Rwanda mu 1998, ikaba ari nayo ifite abakiliya benshi kuko imibare iheruka y’Urwego Ngenzuramikorere, RURA, yerekana ko ifite abafatabuguzi basaga miliyoni enye.
",https://m.igihe.com/ikoranabuhanga/internet/article/covid-19-mtn-yasobanuye-impamvu-hari-aho-internet-igenda-gahoro-n-ingamba-zo,Tech
Mercedes igiye gukora imashini zihariye zifasha abarwaye coronavirus guhumeka,"Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Ventilators ni imashini ubu zikenewe n’ibihugu byose mu kuba byafasha abarembejwe n’iki cyorezo, ariko zirahenze ku buryo kuzibona bigoye.
BBC yatangaje ko utumashini tuzwi nka Continuous Positive Airway Pressure (CPAP) zirimo gukoreshwa kugeza ubu ariko ari nke ugereranyije n’izikenewe.
Ibihugu by’u Bushinwa n’u Butaliyani byakoresheje izi mashini mu gufasha abarwayi ba Covid-19 kandi ngo byatanze umusaruro ukomeye.
Kugeza ubu utu dukoresho tugera kuri 40 twagejejwe mu bitaro byo mu Bwongereza.
Mercedes ivuga ko ishaka kujya ikora ibi izi mashini zigera ku 1000 ku munsi.
Amakuru ava mu Butaliyani igihugu cyugarijwe cyane na coronavuris, avuga ko abarwayi bangana na 50% bahawe utu twuma, byatumye batagera ku rwego rwo gukenera imashini yisumbuye ibafasha guhumeka mu bihe bikomeye (ventilator).
Prof Mervyn Singer ukora mu kigo University College London, avuga ko “Kugira utu tumashini bizatuma abarwayi batagera ku rwego rwo gukoresha imashini zibafasha guhumeka cyane kuko ari nke, zikaba zakoreshwa ku bandi barembye cyane.”
BBC ivuga ko aka kuma gafashwa gusunika umwuka ku buryo ugera mu kanwa no mu mazuru y’umurwayi bitamugoye.
Kugeza ubu icyorezo cya Coronavirus kimaze kwica abantu hafi ibihumbi 40 ku Isi, mu gihe abandi barenga ibihumbi 750 bamaze kwandura.
",https://m.igihe.com/ikoranabuhanga/article/mercedes-igiye-gukora-imashini-zihariye-zifasha-abarwaye-coronavirus-guhumeka,Tech
"Tuuza bundle, ipaki ya internet yakwifashishwa muri iki gihe cya Coronavirus","Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
MTN Rwanda ifite serivisi zo guhamagara hakoreshejwe amapaki atandukanye, hohererezanya ubutumwa bugufi, by’umwihariko muri ibi bihe byo kwirinda Coronavirus kohererezanya amafaranga nta kiguzi cy’ayo gukata umukiliya arengejeho mu gihe yishyura akoresheje Mobile Money.
Hari amapaki ya Internet atandukanye buri muntu agura bitewe n’iyo akeneye n’ibyo akeneye kuyikoresha, muri zo habamo iyitwa Tuuza bundle iri gufasha benshi muri iki gihe.
Tuuza bundle ni ipaki ya internet itanga Megabytes (Mbs) nyinshi. Nta gihe runaka imara, uhabwa Mbs ukazikoresha uko wifuza. Pack irangira ari uko izo Mbs zishize.
Hari igura Frw 200 itanga Mbs 130 igurwa umuntu akanze *345# akajya kuri 2 agakurikiza amabwiriza. Hari igura Frw 1000 itanga Mbs 800 nayo umuntu agura akanda *345# akajya kuri 2 agakurikiza amabwiriza.
Ushobora kandi gukanda *154# cyangwa *182# maze ugakurikiza amabwiriza.
Uretse iyo, hari andi mapaki menshi ya internet; arimo; ‘Irekure, (Internet Irekure) itanga Packs za 3G, 4G Irekure, Pack za 5G n’izindi nyinshi.
",https://m.igihe.com/ikoranabuhanga/internet/article/tuuza-bundle-ipaki-ya-internet-yakwifashishwa-muri-iki-gihe-cya-coronavirus,Tech
Impamvu ‘Zoom’ yanikiye izindi porogaramu zifasha mu guhamagara cyangwa gukora inama mu ikoranabuhanga,"Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Muri iyi minsi ibintu byahindutse kubera ko hafi ya buri wese yategetswe gukorera mu rugo kubera Coronavirus, nyamara agakomeza gukenera kuvugana n’abakozi bagenzi be, kwitabira inama z’ikigo akoramo cyangwa ayobora. Ibyo ntibirimo gukorwa na applications za Twitter, Facebook, Snapchat cyangwa TikTok. Ahubwo ni iyitwa Zoom.
Ni uburyo bwahanzwe n’umushinwa Eric Yuan mu myaka icyenda ishize, ariko ubu bwamaze guca kuri Skype na Microsoft Teams mu kwifashishwa cyane. Ni nabwo buryo inama iheruka guhuza ibihugu 20 bikize ku Isi, G20, yifashishije.
Burimo kwifashishwa kurusha ubundi bwari busanzwe nka FaceTime zikoreshwa kuri za iPhone. Ibyo bikagaragaza impamvu iki kigo cyagiye ku isoko ry’imari n’imigabane muri Mata mu mwaka, kibarirwa agaciro ka miliyari $15, ubu kigeze muri miliyari $40.
-	Zoom yoroshya ubuzima
Mu gihe kirekire, gukora inama hifashishijwe amashusho byasabaga kubanza gushyira porogaramu runaka muri mudasobwa cyangwa telefoni, ukamenya uburyo uyihuza n’igikoresho ufite, rimwe na rimwe bigasaba guca mu nzira nyinshi.
Igihe udafite application ya Zoom mu gikoresho cyawe, bizakorohera kuyishyiramo. Igihe inama irimo kubera kuri Zoom, ishobora guhurirwamo abantu bagera ku 100 buri wese ari imbere ya mudasobwa cyangwa telefoni ye, kandi umuntu akaba areba buri wese uri mu nama imbere ye.
Ubusanzwe nka Skype ku buntu yemera abantu 50, ariko Zoom igashyiraho akarusho k’uko nk’urugero niba utetse ugakenera kuvugana n’abandi, ntabwo ari ngombwa ko bakurebera igikoni, ushobora kugena uko inyuma hawe hagaragara mu maso y’abo muri kumwe mu nama.
Ni ukuvuga ko muri icyo gihe, ushobora kubigira nk’aho urimo kuganira wicaye ku mucanga cyangwa mu isanzure. Ubasha kandi kohereza ubutumwa ku muntu uhisemo cyangwa gufata amashusho y’ikiganiro kirimo kuba, ukaza kuyabika.
Umuntu aba afite igihe cy’iminota 40 cyo gukora inama, ku buryo iyo ukeneye ko irenga, umuntu ku giti cye yishyura $14.99 ku kwezi naho ikigo kikishyura $19.99.
-	Buri wese yayikoresha
Ntabwo Zoom itoranya ubushobozi bw’igikoresho cy’ikoranabuhanga. Ikora kuri mudasobwa ngendanwa, iPad, iPhone, mudasobwa yo mu biro cyangwa telefoni ikoresha Android. Ni ukuvuga ko umuntu wese, aho ari hose, ashobora kuyikoresha.
Abantu baranayishidukiye kubera ko mu byumweru bishize, Zoom yabaye application yamanuwe kuri internet (download) inshuro nyinshi kuri Apple App Store, kuko nko ku wa Mbere tariki 23 Werurwe yari imaze kumanurwa inshuro miliyoni 2.13, zivuye ku nshuro miliyoni 2.04 ku munsi wari wabanje.
Nyamara mbere y’amezi abiri yabanje, iyi porogaramu yamanurwaga inshuro zitarenze 56.000 ku munsi.
Kuva ibihugu byatangira gusaba abantu bose kuguma mu ngo, bibarwa ko abantu bamaze kuyimanura muri Google inshuro zisaga miliyoni 50.
-	Ikora mu buryo bwizewe
Urebye uburyo Zoom irimo gukoreshwa ku rwego rwo hejuru, ushobora kumva uburyo abayikoresha bayizera. Nibyo koko hagiye habamo ibibazo bike. Ariko magingo aya ikoreshwa n’inzego zinyuranye zaba iz’umutekano, ubuvuzi n’izindi.
Impungenge ariko ntizibura. Hari nk’igikorwa kirimo kwitwa ""Zoombombing"", aho abajura mu by’ikoranabuhanga bashobora kwinjira mu kiganiro banyuze kuri konti y’umuntu umwe, ugasanga berekanyeho amashusho atajyanye n’ibirimo kuba.
Rumwe mu ngero ziheruka gutangazwa ni uburyo banyuze ku muntu umwe bakereka abari mu nama bose amashusho y’urukozasoni.
",https://m.igihe.com/ikoranabuhanga/internet/article/impamvu-zoom-yanikiye-izindi-porogaramu-zifasha-mu-guhamagara-cyangwa-gukora,Tech
Huawei yashyize hanze telefone nshya za P40,"Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Izi telefone zishyizwe hanze nyuma y’umunsi umwe urwo ruganda rutangaje ko 90 % by’abakozi barwo 150 000 hirya no hino mu Bushinwa, bagarutse ku mirimo nyuma y’igihe bari mu ngo kubera coronavirus.
Inzobere zigaragaza ko nubwo Huawei yashyize hanze izo telefone, zishobora kutagurwa cyane kuko zije mu gihe ubukungu bitifashe neza kubera coronavirus.
Ubwoko bushya bwa telefone za Huawei ntabwo burimo porogaramu za Google nka Youtube, Amakarita na Play Store kubera ko Leta Zunze Ubumwe za Amerika zabujije sosiyete zo muri icyo gihugu gukorana n’izo mu Bushinwa mu bucuruzi.
Huawei iracyari sosiyete ya kabiri igurisha telefone nyinshi ku isi nyuma ya Samsung. Huawei yari yiyemeje kuvana Samsung kuri uwo mwanya bitarenze 2019 ariko ntibyayikundiye.
Telefone za P40 zasohowe zirimo ubwoko butatu burimo P40 iringaniye, P40 pro na P40 pro+. Izo ebyiri za nyuma zifite uburebure bwa santimetero zigera kuri 16, bikaba bizigira nini kurusha iPhone 11 Pro Max ya Apple.
Ubwo bwoko bwose bwa telefone bukoresha internet ya 5G. P40 iringaniye ifite camera eshatu, na zoom ya 3x ituma umuntu ashobora gukurura ikintu kiri kure ifoto ntite ireme.
P40 Pro yo ifite zoom ya 5x ituma ifata amashusho akeye mu gihe Pro+ ifite zoom ya 10x.
Mu zindi porogaramu ziri muri izo telefone harimo TikTok, Telegram, Viber na Microsoft Office. Uretse porogaramu za Google, telefone za P40 ntizirimo Twitter, Facebook na WhatsApp.
Huawei yashyizemo indi porogaramu isimbura YouTube yiswe Huawei video. Iyi sosiyete kandi yasinye amasezerano na BBC yo kujya ihabwa video zayo.
Telefone za P40 na P40 Pro zizashyirwa ku isoko tariki 7 Mata, iya mbere ikazaba igura amadolari 890 naho iya kabiri igura amadolari 1100. Telefone za P40 Pro+ zo zizajya ku isoko muri Kamena zigura amadolari 1540.
",https://m.igihe.com/ikoranabuhanga/article/huawei-yashyize-hanze-telefone-nshya-za-p40,Tech
U Rwanda ku rutonde rw’ibihugu Apple yaguriyemo isoko ryayo,"Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Ni igikorwa cyakiriwe neza n’abasanzwe bakora za applications zishyirwa mu bikoresho by’ikoranabuhanga bo mu Rwanda kuko ngo bigiye kubafasha kwagura ibikorwa byabo bijyanye no kuzikora kandi bakabona indi soko y’amafaranga batari basanganywe.
N’ubwo nta tariki nyayo Apple yatangaje ko abakora za applications bazaba bemerewe gutangira gushyira ibikorwa byabo ku rubuga rwayo, uru ruganda rwabasabye kwinjira muri konti zabo ku rubuga rwa Apple, bakemeza uburyo bushya bujyanye n’amasezerano y’imikoranire avuguruye bitarenze tariki ya 10 Mata 2020. Ibi bizatuma ngo applications zabo zibonwa n’abantu bifashisha ibikoresho bya Apple hirya no hino ku Isi igihe nikigera.
Ubusanzwe u Rwanda ntirwari mu bihugu byemerewe gukoresha no guhabwa ubufasha bujyanye na applications za Apple kuko umuntu wakeneraga kugira application agura, agurisha cyangwa ikindi gikorwa kimusaba kuzuza umwirondoro we mu ikoranabuhanga rya Apple, byamusabaga gushaka ikindi gihugu yiyitirira kugira ngo abone ibyo akeneye.
Uwashinze akaba n’Umuyobozi Mukuru w’Ikigo Khenz gikora za applications za mudasobwa na telefoni, Habineza Moussa, yavuze ko ubusanzwe u Rwanda rwari rumeze nk’ururi mu kato.
Ati ’’Ku isoko rya applications rya Apple, ba rwiyemezamirimo b’Abanyarwanda n’abandi bo mu bihugu 20 byatangajwe bari mu kato ariko ubu biratandukanye.’’
Yakomeje avuga ko Abanyarwanda basanzwe bakoresha application za Apple batazongera kwiyitirira ibindi bihugu kugira ngo bazifashishe kandi ko bazabasha kwishyura bifashishije amakarita ya banki n’umwirondoro byo mu Rwanda nta nkomyi.
Uruganda rwa Apple rwari rusanzwe rwemerera abakora za applications zijyanye n’ibikoresho byarwo rukanatanga ubufasha ku bakiliya barwo mu bihugu 155 ku Isi.
Usibye u Rwanda, ibindi bihugu biri ku rutonde rw’ibyo Apple yaguriyemo ubucuruzi bwayo ni Afghanistan, Gabon, Côte d’Ivoire, Georgie, Maldives, Serbie, Bosnie na Herzegovina, Cameroun, Iraq, Kosovo, Libya, Montenegro, Maroc, Mozambique, Myanmar, Nauru, Tonga, Zambie na Vanuatu.
",https://m.igihe.com/ikoranabuhanga/article/u-rwanda-ku-rutonde-rw-ibihugu-apple-yaguriyemo-isoko-ryayo,Tech
Urubyiruko rwakoze ikoranabuhanga rizarinda ibigo by’ubwishingizi guhombera mu manyanga akorerwa mu magaraje,"Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Ibi uru rubyiruko rwabikoze rugamije gushaka igisubizo ku kibazo cy’ibihombo bikabije byibasiye ibigo by’ubwishingizi nk’uko byagiye bigaragazwa na Banki nkuru y’igihugu BNR.
Ikibazo cy’ibihombo mu bigo by’ubwishingizi cyagarutsweho cyane mu 2018,ubwo banki nkuru y’igihugu yatangazaga ko ibigo by’ubwishingizi bihomba arenga miliyari 6 buri mwaka.
Iki gihe iyi banki yagaragaje ko ibigo by’ubwishingizi byigenga byahombye miliyari 8.3 Frw mu 2013; miliyari 12.2 Frw mu 2014; miliyari 12.5 Frw mu 2015; miliyari 13.4Frw mu 2016 na miliyari 6.9 Frw mu 2017.
Mu 2017 ni bwo bwa mbere ibi bigo by’ubwishingizi byari bihombye amafaranga make angana na miliyari 6.9 Frw aho nk’ubwishingizi bw’ibinyabiziga bwari bwihariyemo igihombo cya miliyari 4.3 Frw.
Igitera ibihombo mu bwishingizi bw’ibinyabiziga
Mu busanzwe iyo umuntu akoze impanuka, Polisi iraza ikagera aho impanuka yabereye igakora raporo y’uko yagenze, ku wakoze impanuka ushaka ko ikigo cy’ubwishingizi bakorana kimwishyurira amafaranga yo gukoresha imodoka ye iyi raporo ajya kuyisaba akayijyana ku kigo cy’ubwishingizi bakorana.
Iyo ikigo cy’ubwishingizi kimaze gusuzuma iyi raporo cyohereza umugenzuzi cyahisemo kujya kureba uko imodoka yangiritse akanashaka igaraje rizayikora.
Muri ubu bwumvikane hagati y’umugenzuzi n’igaraje niho hashobora kuvuka uburiganya buhombya ibigo by’ubwishingizi, aho umugenzuzi yumvikana na nyiri igaraje akandika ibyangiritse byinshi kugira ngo n’amafaranga abe menshi.
Muri bwa buriganya, iyo nyiri igaraje amaze kwishyurwa n’ikigo cy’ubwishingizi amafaranga y’umurengera agira umubare runaka aha wa mugenzuzi.
Nyuma yo kureba no kwitegereza ibyago n’ibihombo biterwa n’iyi nzira binyuramo ngo uwakoze impanuka ikinyabiziga cye kikangirika yishyurwe, itsinda ry’abanyeshuri bane biga mu Ishuri ryigisha imyuga rya Kigali Integrated College( KIC) bakoze ikoranabuhanga bise Electronics Claims Management System, ECMS rizafasha ibigo by’ubwishingizi guhangana n’ibi bihombo.
Ni ikoranabuhanga ryakozwe na Mugiraneza Amani, Uwineza Denyse, Uwase Honorine na Irakoze Blaise bafatanyije na mwarimu wabo Iyaturemye Jean Claude.
Uko ikoranabuhanga ry’uru rubyiruko ritanga igisubizo
ECMS izafasha mu koroshya inzira byanyurangamo ngo umuntu akoresherezwe ikinyabiziga ihuza amakuru hagati ya polisi, ibigo by’ubwishingizi na nyiri imodoka ubundi amagaraje nayo ahatanire isoko ryo gukora imodoka.
 Uwase Honorine ati “iri koranabuhanga ryacu rije gukuraho iyo nzira yose ku buryo umugenzuzi ntaho azajya ahurira n’amafaranga kuko nyiri ikinyabiziga azajya abasha kwivugira uko impanuka yagenze afotore avuge ibyabaye ariko bidakuyeho raporo ya Polisi”
Ibi bizakorwa ibigo by’ubwishingizi, amagaraje ndetse n’abanyiri ibinyabiziga bafunguza konti muri iyi sisteme ya ECMS banyuze ku rubuga Www.umuhuza.rw.
Mu gihe impanuka imaze kuba Polisi izajya ikora raporo nirangiza iyishyire muri ECMS igere ku bwishingizi, nyiri ikinyabiziga nawe akore raporo ye ayoherereze ku kigo cy’ubwishingizi akoresha.
Nyuma yo kohereza ubu butumwa ibigo by’ubwishingizi nabyo bizajya bihita bibona ko hari umukiliya wabyo wakoze impanuka,ubundi bishake umugenzuzi ujya kureba uko ikinyabiziga kimeze ubundi nawe akore raporo ayihe ikigo cyamutumye.
Ikigo cy’ubwishingizi nikimara kubona ibi byose kizajya gishyira ku rubuga amafoto y’imodoka zangiriste maze amagaraje azaba yarafunguje konti muri ECMS ahatanire amasoko yo kuzikora.
Aha igaraje rizajya rivuga igihe runaka rishobora kuyikoramo n’amafaranga ryabaca, maze ibigo by’ubwishingizi nabyo bihitemo uwayikora mu gihe gito kandi ku mafaranga make.
Imodoka nirangiza gukorwa nyiri ikinyabiziga azajya kukireba ajyanye n’impuguke ivuye mu kigo cy’ubwishingizi barebe niba igaraji ryarakoze ibintu uko babyumvikanye, maze nibasanga ari byo babisinyire, ubundi nyiri igaraje yishyurwe.
Irakoze Blaise nk’umwe mu bagize itsinda ryakoze ECMS aganira na IGIHE yavuze ko iri koranabuhanga rizanafasha amagaraje atajyaga abona amasoko kubera ko abagenzuzi bari bafite amagaraje runaka bakorana bihoraho ariko ubu bakazabasha kuyabona kuko ipiganwa rizajya riba mu mu mucyo.
Kugeza uyu munsi iri koranabuhanga ryamaze kugenzurwa n’ubuyobozi w’Ishyirahamwe ry’ibigo by’ubwishingizi mu Rwanda, ASSAR, hakaba hasigaye kwegera ibindi bigo bireba rikabona gutangira gukoreshwa kumugaragaro.
",https://m.igihe.com/ikoranabuhanga/article/urubyiruko-rwakoze-ikoranabuhanga-rizarinda-ibigo-by-ubwishingizi-guhombera-mu,Tech
Apple yafunze amaduka yayo yose ku isi uretse mu Bushinwa,"Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uru ruganda rufite amaduka menshi ku isi, rwiyemeje no gutanga miliyoni 15 z’amadolari mu gufasha guhangana na coronavirus.
Apple yihaye ibyumweru bibiri kugeza kuwa 27 Werurwe akaba ari bwo izatangaza niba abakozi bayo bakomeza kuguma mu rugo cyangwa basubira mu kazi.
Mu bice bidatuwe cyane aho abakozi bashobora kujya ku kazi, Apple yatangaje ko bazakomeza gukora ariko bakigengesera cyane kubera coronavirus.
Impamvu mu Bushinwa amaduka arakomeza gukora ni uko umubare w’abandura coronavirus ukomeje kugabanyuka.
Kuri uyu wa Gatanu amaduka 42 ya Apple yafunguwe mu Bushinwa nyuma y’ukwezi afunzwe.
Muri Gashyantare nibwo Apple yabaye ihagaritse ibikorwa byayo mu Bushinwa ubwo icyo gihugu cyari cyahagaritse ibikorwa mu mijyi myinshi kugira ngo kibashe guhangana na coronavirus.
Byagize ingaruka z’ubukungu kuri Apple kuko telefone urwo ruganda rwagurishije muri Gashyantare 2020 zagabanyutseho kimwe cya kabiri ugereranyije n’izo rwagurishije mu kwezi nk’uko umwaka ushize.
Ikindi cyashegeshe Apple ni uko zimwe mu nganda zo mu Bushinwa zikora ibikoresho byifashishwa muri telefone zayo zari zabaye zihagaritse imirimo.
Apple itangaza ko muri Gashyantare yagurishije telefone za iPhones 494,000 mu Bushinwa ugereranyije na iPhones miliyoni 1.27 zagurishijwe muri Gashyantare umwaka ushize.
",https://m.igihe.com/ikoranabuhanga/article/apple-yafunze-amaduka-yayo-yose-ku-isi-uretse-mu-bushinwa,Tech
Isi y’uburyohe ku rubyiruko ruri munsi y’imyaka 25 rukoresha MTN Yolo,"Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
MTN Yolo ni gahunda yashyiriweho urubyiruko ruri hagati y’imyaka 16 na 24, itanga uburyo bwihariye burimo gukoresha pack yo guhamagara na Internet yiswe “Yolo Pack”, byose bikaza ari byinshi ugereranyije n’amapaki ahabwa abandi batari muri iyo myaka.
Iyo urebye abenshi mu rubyiruko bakoresha MTN Yolo uyu munsi, usanga bamwe bakiri abanyeshuri abandi nta kazi cyangwa ubundi buryo babonamo amafaranga bafite.
Bamwe mu bakoresha iyi gahunda ya MTN Yolo bavuga ko ibafasha kwisanzura bahamagara inshuti n’abavandimwe kandi bakanagura pack za internet ku mafaranga make.
Ishimwe Aimée avuga ko MTN Yolo yamworohereje kubona pack zo guhamagara ku mafaranga make cyane ndetse ko pack za internet zo zamushyize mu munyenga.
Ati “MTN Yolo ni gahunda idufasha cyane nk’urubyiriko, by’umwihariko nkatwe nk’abanyeshuri wabaga ufite nk’igiceri cy’ijana ukibaza ukuntu uribubone ama-inite yo guhanagara ariko Yolo yarabikemuye. Ibyo kugura pack ya internet byo bikaba umunyenga.”
Karasira Eric wo mu karere ka Nyarugenge avuga ko MTN Yolo ari gahunda nziza yamufashije kubasha kubona pack zayo zitanga ama inite yo guhamagara atubutse ugereranyije n’izindi pack nka ISANZURE cyane ko nta mafaranga menshi aba afite.
Ati “Ibyiza bya Yolo ni uko ushobora kuba ufite amafaranga ijana ukaba wagura pack yo guhamagara itubutse cyangwa internet. Amasegonda yo guhamagara “1020” ya Yolo atandukanye n’aya ISANZURE “170” kuko bituma ubasha guhamagara abantu benshi cyane ko kubona amafaranga ari ikibazo.”
Kimwe n’abandi, Umutoniwase Aline na we utaratanzwe no gukoresha MTN Yolo avuga ko ari gahunda nziza ifasha urubyiruko kubona pack zitubutse kandi zihendutse, bityo bigatuma bisanzura mu guhamagara ndetse no gukoresha interineti y’ubuntu itangira saa sita z’ijoro bareba ibibera ku Isi.
Sosiyete y’itumanaho MTN yashyiriyeho urubyiruko iyi gahunda kugira ngo nabo bisange muri gahunda za MTN ihora hafi y’urubyiruko mu iterambere ry’igihugu. Ukoresha iyi serivisi akanda *154# kuri telefoni ye ngendanwa.
",https://m.igihe.com/ikoranabuhanga/mobayilo/article/isi-y-uburyohe-ku-rubyiruko-ruri-munsi-y-imyaka-25-rukoresha-mtn-yolo,Tech
Ibisubizo kuri bimwe wibaza kuri internet inyaruka ya 5G,"Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Abahanga mu by’ikoranabuhanga bagaragaza ko 5G ari internet ifite imbaraga zidasanzwe zizafasha guhindura byinshi mu mibereho n’imikorere y’abantu.
CNN itangaza ko 5G izaba ifite umuvuduko uhambaye n’ubushobozi bwo kwifashishwa n’ibikoresho by’ikoranabuhanga byinshi icyarimwe kurusha uko bigenda kuri 4G LTE.
Kuva mu 2009, Huawei yo mu Bushinwa yashoye imbaraga mu gukora ikoranabuhanga rya internet yihuta ya 5G, ndetse byatumye Amerika isaba inshuti zayo gukumira iki kigo kuba byakoresha udukoresho twacyo dutanga murandasi ya 5G, itinya ko ikoranabuhanga ryayo rishobora gukoreshwa mu gutata abakiliya bayo.
Muri Gicurasi 2019, Huawei yashyizwe mu bigo bitemerewe gukorera muri Amerika n’inzego z’umutekano, inabuzwa kugura ibikoresho byakorewe muri Amerika itabiherewe uburenganzira.
Internet ya 5G yatangiye gukoreshwa muri Leta Zunze Ubumwe za Amerika no mu bindi bice by’Isi mu 2018, ariko ntirasakara henshi. Ibigo byinshi biriruka amasigamana ngo bitangize 5G ndetse ibihugu nabyo birahirimbanira kuza ku isonga y’ibizayikoresha ikagera ku bantu bose.
Impamvu y’uku kurushanwa ni uko 5G yitezweho kugaragaza impinduka zidasanzwe mu ishoramari, ibikorwaremezo n’ibijyanye n’ubwirinzi.
Internet ya 5G ifite ikoranabuhanga riyifasha guhaza ibikoresho byinshi; izagabanya igihe telefoni yamaraga ngo yakire ubusabe buyishoboza gutangira gukoresha internet mu gihe yagaburiwe n’indi; izanoza, inoroshye ihanahana ry’amakuru muri porogaramu za Amazon Web Services na Microsoft Azure.
Umuyoboro wa 5G usakaza internet hifashishijwe radio zabugenewe n’ibindi bikoresho nk’iminara ishyirwa ku nyubako yubakwa bijyanye n’aho izakoreshwa.
Ihuriro ry’Ibigo bikora mu bijyanye n’Ikoranabuhanga rya Telefoni, GSMA, ryatangaje ko 5G ifite umuvuduko uhambaye ushobora gukuba inshuro 10 internet ya 4G LTE.
Ikigo cy’ikoranabuhanga cyo muri Suède, Ericsson, gifatanyije n’ibindi bigo birimo SK Telecom na BMW Korea, cyakurikiranye imodoka ikoresha internet, yirukankaga ku bilometero 170 ku isaha, mu kwerekana ingano idasanzwe y’umuvuduko wa 5G.
Abahanga bavuga ko 5G ishobora no kuzagera ku muvuduko uhanitse ukubye inshuro 100 uwa 4G. Ibi bisobanuye ko kumanura [download] filime y’amasaha abiri byatwara amasegonda 10 mu gihe kuri 4G bisaba iminota irindwi. Ntiwakwirengagiza ko umuvuduko wa internet ujyana n’aho iherereye n’umubare w’abari kuyikoresha.
Umuntu ushaka gukoresha internet ya 5G agomba kugira agakoresho gafite ubushobozi bumufasha kuyifashisha. Ibigo by’ikoranabuhanga nka Samsung, Motorola, Huawei, LG, OnePlus byashyize ku isoko telefoni zishobora gukoresha 5G. Sosiyete ya Apple nayo irateganya gushyira hanze iPhone ikoresha 5G bitarenze 2020.
Huawei yamuritse mudasobwa zirimo MateBook X Pro, MateBooks n’akuma kazatuma abantu babasha gukoresha internet ya 5G mu ngo zabo kitwa 5G CPE Pro. Inafite telefoni ya Mate X ikoresha 5G.
GSMA igaragaza ko mu 2025, nibura ½ cya telefoni zizaba zikoresha 5G, izisigaye zikoresha 4G na 3G. Internet ya 5G ishobora gutanga 20GB ku isegonda, yakwifashishwa mu buvuzi bw’iyakure, mu kugenzura ibikorwa wibereye ahandi n’ibindi.
Mu Rwanda ho hakoreshwa 4G yatangijwe mu 2014, ubu 95% by’igihugu bigerwaho n’umuyoboro wa murandasi yihuta mu gihe mu gihugu hose hagera 4G.
Biteganyijwe ko ikoranabuhanga rya internet yihuta ya 5G rizakurikirwa n’iya 6G bivugwa ko izatangira gukoreshwa mu 2030.
",https://m.igihe.com/ikoranabuhanga/article/ibisubizo-kuri-bimwe-wibaza-kuri-internet-inyaruka-ya-5g,Tech
Cogebanque yatanze telefone igihumbi muri gahunda ya Connect Rwanda,"Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Ku mugoroba wo kuri uyu wa Kane tariki 12 Werurwe, nibwo abayobozi ba Cogebanque bashyikirije MTN Rwanda telefone 1000 mu rwego rwo gutanga umusanzu wayo mu kwihutisha ikoranabuhanga mu banyarwanda.
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda, ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abaturage badafite ubushobozi bwo kuzigura mu turere dutandukanye, nibura imwe muri buri rugo.
Kuva icyo gihe ibigo bitandukanye n’abantu ku giti cyabo bahise batangira kwiyemeza izo bazatanga, abandi bakazitanga cyangwa bagatanga amafaranga yo kuzigura.
Uretse gushyigikira iyi gahunda ya Connect Rwanda, Cogebanque ikomeje gahunda zitadukanye zigamike guteza imbere ikoranabuhanga.
Yagabye amashami 28, ifite aba-agents barenga 600, ikaba ifite serivisi zitandukanye zitangwa hifashishijwe ikoranabuhanga ririmo amakarita, internet banking ndetse na telefone (Mobile banking, Mobile App na push & pull).
Ni serivisi yifashishwa n’abakiliya b’iyi banki mu kuba babona uko konti zabo zihagaze mu gihe havuyeho amafaranga cyangwa yongewe kuri konti, ishobora kandi kwifashihwa mu kwishyura fagitire z’amazi n’umuriro ndetse uyikoresha ashobora no kwiyoherereza amafaranga yo guhamagaza kuri telefone.
Cogebanque itanga Serivisi Mpuzamahanga binyuze mu ikoranabuhanga mu korohereza abanyarwanda kwizigamira nkuko biri muri gahunda za leta.
",https://m.igihe.com/ikoranabuhanga/article/cogebanque-yatanze-telefone-igihumbi-muri-gahunda-ya-connect-rwanda,Tech
"Kubona amashusho y’urukozasoni byoroshye, intandaro y’ubwiyongere bw’inda ziterwa abangavu ?","Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Minisiteri y’Uburinganire n’Iterambere ry’Umuryango iheruka gutangaza ko mu mwaka wa 2016, abangavu basambanyijwe bakabyarira kwa muganga bari 17 849, mu 2017 bari 17337, mu 2018 bagera kuri 19 832 mu gihe hagati ya Mutarama-Kanama 2019 bari 15 596. Bivuze ko bose hamwe ari 70 614 guhera mu 2016.
Zimwe mu mpamvu zikunze kuvugwa zitera abana b’abakobwa guterwa inda zirimo ubukene, kubura ubumenyi ku buzima bw’imyororokere, kudakurikiranirwa hafi n’ababyeyi cyangwa abarezi babo n’amakimbirane yo mu miryango.
Hari kandi n’abavuga ko abana bagira inyumvire yo gushaka inshuti bakundana bakiri mu bugimbi n’ubwangavu abandi bagakomoza ku bwigenge abana basigaye bahabwa, bibaganisha ku gashungo kabashora mu ngeso mbi z’imibonano mpuzabitsina idakingiye.
Kubona amashusho y’urukozasoni byoroshye
Uwavuga ko ikoranabuhanga riyoboye Isi muri iki gihe ntabwo yaba abeshye kuko mu buzima busanzwe, mu buvuzi, mu burezi, mu buhinzi n’ahandi ririfashishwa, mu byiciro byose by’abantu, yaba abana, urubyiruko n’abakuze.
Ni umuyoboro wifashishwa na buri wese ushaka kugera ku byiza ariko hari na benshi bawifashisha mu bishobora kubagiraho ingaruka ubwabo zidasize na bagenzi babo.
Ubushakashatsi bwakozwe n’ikigo cyo muri Afurika y’Epfo ku ngaruka z’ikoranabuhanga ku rubyiruko, bwerekanye ko kubona uburyo bwo gukoresha internet byoroshye bituma rubasha gusura imbuga zitandukanye zirimo n’izitangaza amashusho y’urukozasoni n’andi arutoza imico mibi mu buryo bworoshye.
Ababukoze basobanuye ko uretse kugera kuri ayo mashusho mu buryo bworoshye bifashishije nka Telefone, mudasobwa n’ibindi, binatuma urubyiruko rutangira kugerageza gushyira mu bikorwa ibyo rwabonyeho, byinshi bigenewe abakuze gusa.
Ubushakashatsi bwakozwe na Cladho na HAGURUKA bwerekanye ko kuba abana b’abakobwa bakora imibonano mpuzabitsina bataragira imyaka 18 bituma batwara inda ku kigero cya 87.7%.
Imibare iheruka IGIHE yabonye y’urubuga Pornhub rufite izindi zigera kuri 40 ziyishamikiyeho zerekana poronogarafi ku Isi yerekana ko u Rwanda ruza ku mwanya wa 29 muri Afurika mu kugira abantu benshi bareba film z’imibonano mpuzabitsina, aho bazireba cyane ku Cyumweru bakadohoka ku wa Gatanu.
Abagore bo mu Rwanda bihariye kureba izi film ku rugero rwa 27% mu gihe ubusanzwe ku Isi hose abagore imbere y’izi film bari ku kigero cya 24%. Igaragaza ko mu mbuga za internet 50 zisurwa cyane mu Rwanda, ebyiri muri zo ari iz’amashusho y’urukozasoni.
Nta gushidikanya ko benshi mu bazisura bari ahanini mu kigero kiri munsi y’imyaka 40, gusa igiteye inkeke ni uko n’urubyiruko ruri munsi y’imyaka 20, kuri bamwe kureba ayo mashusho bisa n’ibyinjiye mu buzima bwabo bwa buri munsi.
Umuhuzabikorwa w’imishinga y’impuzamiryango y’uburenganzira bwa muntu CLADHO, Murwanashyaka Evariste, yabwiye IGIHE kuba abana bagera ku mashusho y’urukozasoni byoroshye biri mu byongera inda zitateguwe mu bangavu.
Ati “Natwe turabyemera ko abana kubona uburyo bagera ku mashusho y’urukozasoni bituma bamenya imibonano mpuzabitsina icyo aricyo bakiri bato, kandi ugasanga barimo kureba bimwe kuko bigaragaza neza uko bikorwa, bibereka neza uko ikorwa nabo bakabikora bashobora kuba bari kwigana ibyo babonye.”
Murwanashyaka yasobanuye ko kubera agashungo, iyo umwe arebye ayo mashusho y’urukozasoni aboneraho kuyasangiza bagenzi be ku mbuga nkoranyambaga nka WhatsApp bigatuma n’umwana utari ufite gahunda bigatuma yishora mu mibonano mpuzabitsina akiri muto.
Umunyamabanga Nshingwabikorwa w’Impuzamiryango Pro-femme twese hamwe, Emma Marie Bugingo, yabwiye IGIHE ko ubusanzwe impamvu zitera ubwiyongere bw’inda ziterwa abangavu ari nyinshi zirimo no kuba urubyiruk0 rubona amashusho y’urukozasoni mu buryo bworoshye.
Ati “Nibyo, abantu bareba ayo mashusho y’urukozasoni nayo akurura abantu kugira imyitwarire mibi.”
Hakorwe iki ngo bikumirwe?
Umwaka ushize Guverinoma yashyizeho Politiki iteganya uburyo ibitangazwa kuri internet bikwiye kuba birinda abana kujya mu myitwarire mibi .
Murwanashyaka yavuze ko igikenewe ari ukwigisha iyi politiki abantu bose kandi hagakorwa ubugenzuzi ko byubahirizwa.
Ati “Igikenewe ni uko iyo Politiki yigishwa abana, ikigishwa abarezi, ababyeyi n’uburyo bwo kuyishyira mu bikorwa, ntibe iyo mu bitabo gusa, abantu bakayimenya na RURA ikagenzura uko abantu bakurikiza imbuga nkoranyambaga kugira ngo abantu birinde ibyo bintu byose.”
Si ibyo gusa kuko asanga n’abantu bakoresha inzu abantu bifashisha bashaka serivisi z’ikoranabuhanga bakwiye kwigisha iyi politiki bakanategekwa gushyiramo ibyapa bibuza abana kureba ayo mashusho, bakashyiramo uburyo bubuza abana gusura izo mbuga.
Ati “Ababyeyi bakwiye gutozwa uburyo bwo kugendana n’iterambere kuko niryo rituma umwana abasha kugera kuri ibyo bikoresho kandi ntitwarihagarika, ahubwo ni gute turimo gusobanurira abana uko bagendana naryo.”
Bugingo we yashimangiye ko ababyeyi n’abandi bafite mu nshingano urubyiruko bakwiye kongera uburyo bwo kwigisha urubyiruko uburyo rwitwara, bijyanye n’iterambere kuko utahagarika ikoranabuhanga.
Ati “Ntiwashyira umupolisi kuri buri muntu ukoresha telefone cyangwa ibindi byamufasha kureba ayo mashusho, njye mbona kimwe n’izindi mpamvu zitera ubwiyongere bw’inda ziterwa abangavu, hakwiye kuba ikintu cyo gukomeza kubaganiriza.”
Uyu muyobozi avuga ko igihugu gishoboye gukumira ko abana bareba ayo mashusho ‘Byaba ari akarusho ariko bigafatanywa no kwigisha abana uburyo bitwara’.
Ishami rya Loni ryita ku buzima(OMS) rigaragaza ko mu bihugu biri mu nzira y’amajyambere, abakobwa miliyoni 21 bari mu myaka 15-19 na miliyoni 2 bari munsi ya 16, baterwa inda buri mwaka.
Nyamara miliyoni 16 bari agatati y’imyaka 15-19 na miliyoni 2,3 bari munsi ya 16 nibo babyara izo nda baterwa.
",https://m.igihe.com/ikoranabuhanga/article/kubona-amashusho-y-urukozasoni-byoroshye-intandaro-y-ubwiyongere-bw-inda,Tech
Ubushakashatsi bwerekanye ko Smartphones zishobora gutera uburwayi bw’umutwe,"Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Mu gihugu cy’u Buhinde haherutse gukorerwa ubushakashatsi ku itsinda ry’abantu, bwari bugamije kumenya neza isano iri hagati yo gukoresha smartphone no kurwara umutwe cyane cyangwa kwiyongera k’ububabare bukabije.
Nubwo hari inkuru zitizewe zerekana isano iri hagati yo gukoresha ikoranabuhanga n’ububabare, raporo yavuye muri ubu bushakashatsi igaragaza ko hari ibimenyetso bike bigaragaza isano iri hagati ya smartphone n’ububabare bw’umubiri w’uyikoresha.
Abashakashatsi bakoreye ubushakashatsi bwabo ku bantu 400 bafite ikibazo cyo kurwara umutwe mu byiciro bitandukanye, birimo uburwayi buzwi nka ‘migraine’, kubabara umutwe w’imbere cyangwa inyuma bifatwa na bamwe nk’umutwe uterwa n’ibibazo ndetse n’ubundi bwoko butakomotse ku bundi burwayi.
Nyuma yo kubaza abakoreweho ubushakashatsi uburyo bakoresha telefone zabo, uburyo bakunze kurwara umutwe ndetse n’uburyo bakoresha imiti iyo barwaye umutwe; abashakashatsi basanze abakoresha smartphone bakunze gukoresha imiti igabanya ububabare inshuro nyinshi kandi bakoroherwa buhoro ugereranyije n’abatarakoresheje izo smartphone.
Dr. Deepti Vibha, umwe mu bakoze ubu bushakashatsi, akaba n’umwarimu wigisha ubuvuzi bw’indwara zo mu mutwe mu Ishuri Rikuru ry’Ubuvuzi mu Buhinde, yavuze ko ibyagaragajwe n’ubushakashatsi byerekana ko telefone zigezweho (Smartphones) zishobora kuba ari zo ntandaro yo kurwara umutwe cyane bikomeje kwiyongera.
Yavuze kandi ko hari ibyo ubushakashatsi bushobora kuba butaragaragaje bizerekanwa n’ubundi bushakashatsi buzakorwa mu gihe kizaza.
Ati “Ubushakashatsi bwatangajwe kuwa gatatu, ntibwemeza bidasubirwaho ko smartphones ari zo zitera umutwe, icyo bwakoze ni ukongera ubumenyi ku ngaruka za smartphones ku buzima bw’abantu uko turushaho kuzifashisha mu kuzuza inshingano zacu za buri munsi.”
Isano iri hagati ya Smartphones n’ububabare
Mu kigo cyita ku barwayi mu Buhinde, abakoreweho ubushakashatsi bagabanyijwe mu matsinda abiri: abatarakoresheje itelefone igezweho cyangwa abakoresheje ifite uburyo bwo guhamagara gusa ndetse n’abakoresheje smartphones.
Abakoreweho ubushakashatsi basubije ibibazo bijyanye n’uburyo bakoresha smartphones ndetse n’inshuro barwara umutwe n’ibimenyetso bibonaho.
Nyuma yo kugereranya ibisubizo byatanzwe, abashakashatsi basanze 96% by’abakoresha smartphones bakunze gufata imiti igabanya ububabare ugereranyije na 81% by’abadakoresha smartphones.
Abakoresha smartphones bagera kuri 84% bavuze ko batoroherwa neza iyo bamaze kunywa imiti igabanya ububabare mu gihe barwaye umutwe, mu gihe abatazikoresha bo boroherwa cyangwa bagakira neza bangana na 94%.
Abakoresha smartphones bavuze kandi ko babona ibimenyetso byinshi biranga abantu bagiye gufatwa n’uburwayi bw’igicuri cyangwa umutwe ufata uruhande rumwe, mu gihe abadakoresha smartphones bo bavuze ko badahura n’ibyo bimenyetso.
Gusa nta tandukaniro ryagaragajwe hagati y’aya matsinda yombi ku nshuro barwara umutwe, igihe bimara cyangwa uburemere bw’ububababre baba bafite.
Impamvu zikekwa
Abakoze ubu bushakashatsi bavuze ko zimwe mu mpamvu batekereza ko zishobora kuba zitera abakoresha smartphones kugorwa no gukira umutwe, zirimo ko umuntu ukoresha smartphones aba yubitse umutwe, bikaba byakwangiza imitsi y’igikanu.
Kugonda igikanu ngo basanze bigira ingaruka ku ruti rw’umugongo kuko ruba rumeze nk’urutsikamiwe, ku buryo rumera nk’urwikorejwe ibiro biri hagati y’icyenda na 13. Uku kumera nk’urutsikamiwe rero ngo ni byo bitera umutwe.
Kunanirwa kw’amaso, biterwa no gukomeza kureba muri telefone igihe kirekire mu buryo budakwiye no kwegereza amaso cyane telefone na byo ngo bishobora gutera umutwe nkuko byemejwe na American Migraine Foundation.
Dr. Heidi Moawad, inzobere mu byo kuvura imitsi, wigisha mu Ishuri ry’Ubuvuzi rya Case Western Reserve University na John Carroll University, yagize ati: ""Intandaro y’iki kibazo ntikiramenyekana neza.""
Yavuze ko bigoye kwemeza niba kurwara umutwe byasanishwa n’uburyo ijosi riba rimeze iyo umuntu ari gukoresha smartphones, niba biterwa n’urumiri rwa telefone, kubangamirwa kw’amaso, cyangwa niba biterwa n’umuhangayiko wo guhora abantu bari kuri Internet.
Ati “Ibisubizo bishobora kuzagaragara mu myaka iri imbere kandi amaherezo bizazana n’ingamba n’amabwiriza akwiye yo gukoresha smartphones.”
Uburyo bwo kugabanya ububabare
Umuyobozi w’Ishami ry’Ubuvuzi Rusange bw’Imitsi mu Ishuri rya Yale University, Dr. Christopher Gottschalk, yavuze ko mu gihe ubushakashatsi butagaragaza neza niba gukoresha smartphones ari impamvu itaziguye itera uburwayi bw’umutwe bukomeje kwiyongera, abantu bakoresha telefone za smartphones bagomba kwitonda bakagenzura niba umutwe wabo urushaho kubateza ikibazo mu gihe kirekire hanyuma bagasanga umuganga w’inzobere akabafasha.
Moawad asaba ko hashyirwaho ibikoresho by’ikoranabuhanga byafasha abakoresha smartphones kujya bakoresha amajwi gusa mu gihe bakeneye kuzikoresha kuko bizabafasha kujya bazikoresha bitabasabye kunaniza umutwe wabo.
Abashakashatsi bavuze ko hakenewe ubundi bushakashatsi kugira ngo abantu basobanukirwe neza ingaruka zo gukoresha smartphones ku mibereho yabo ya buri munsi.
",https://m.igihe.com/ikoranabuhanga/mobayilo/article/ubushakashatsi-bwerekanye-ko-smartphones-zishobora-gutuma-umuntu-arushaho,Tech
Ibikoresho by’ikoranabuhanga rya Android biri mu byago byo kwibasirwa n’aba-hackers,"Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Ubushakashatsi bushya bwagaragaje ko ibi bishobora gusiga abafite izi telefoni ku Isi yose bari mu byago byo kwibwa amakuru no kugabwaho ibindi bitero by’ikoranabuhanga.
Bwagaragaje ko abagera kuri 40% bakoresha telefoni za Android, bafite izidashobora kwakira uburyo bushyira ku gihe (update) ubwirinzi butangwa na Google.
Buri wese ukoresha telefoni ya Android, yasohotse mu 2012 cyangwa hafi yaho, ni we urebwa by’umwihariko. Imibare ya 2019 ya Google yerekana ko hari abarenga miliyari 2.5 bakoresha Android.
Telefoni za kera zasuzumwe zirimo Motorola, Samsung, Sony na LG, byagaragaye ko zifite ibyago byinshi byo kwinjirirwa. By’umwihariko Samsung Galaxy S3 na Sony Xperia S zifite ibi byago mu buryo bwihariye.
Buri wese ukoresha Android yasohotse mbere ya 7.0 ni ukuvuga mbere ya 2016, arasabwa kugerageza kuyijyanisha n’igihe.
Niba igikoresho cyawe gifite Android kimaze imyaka irenze ibiri, genzura niba cyashyirwa ku rundi rwego (version) y’imikorere yacyo. Niba uri kuri version irenze 7.0, gerageza kuyijyanisha n’igihe unyuze kuri Settings> System>Advanced System update.
Niba bidakunda, ubwo telefoni yawe iri mu byago byo kwibasirwa n’abajura mu ikoranabuhanga by’umwihariko niba ukoresha Android ya 4 cyangwa munsi yayo.
Abahanga mu by’ikoranabuhanga batanze umuburo ku bafite ibyo bikoresho ko bakwiye kwitondera kumanura (download) application zitari muri Google Play Store no kugira amakenga ku butumwa bugufi (SMS) n’ubunyujijwe mu ikoranabuhanga (MMS) bakira.
",https://m.igihe.com/ikoranabuhanga/article/ibikoresho-by-ikoranabuhanga-rya-android-biri-mu-byago-byo-kwibasirwa-n-aba,Tech
"Twitter yatangiye kugerageza ‘Fleets’, uburyo bwo gusangiza inkuru zisiba nyuma y’amasaha 24","Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Iri gerageza ryatangiriye muri Brésil kuri uyu wa gatatu, rikora mu buryo busa neza nka “Stories” ku zindi mbuga nkoranyambaga nka Snapchat cyangwa “Status” kuri WhatsApp.
Abinyujije ku rukuta rwe rwa Twitter, Umuyobozi ushinzwe ibicuruzwa muri Twitter, Kayvon Beykpour, yavuze ko bizera ko izo mpinduka zizafasha abantu gutambutsa ibitekerezo byabo mu gihe gito, bitabasabye kwandika kuri twitter mu buryo busanzwe bumenyerewe.
Ati ""Izi ni impinduka zikomeye, twishimiye igitekerezo cyo gukora iri gerageza, tukareba uburyo abakiliya bacu babikoresha natwe tugakuramo isomo.""
Iri gerageza rya ‘Fleets’ ryatangiriye muri Brésil gusa, risa cyane n’inkuru cyangwa amashusho mato mato ubusanzwe aba agizwe n’inyandiko, ifoto cyangwa video bigaragara mu masaha 24 gusa.
Ibi bisanzwe byarakozwe na Snapchat mu 2013, hanyuma bishyirwa ku mbuga zitandukanye nka Facebook, Instagram ndetse vuba aha byashyizwe kuri LinkedIn.
Ubu buryo bushya buzajya bugaragara gusa mu gihe umuntu akanze ahabugenewe (avatar), abandi bantu babe bagira icyo babuvugaho banyuze ku butumwa bwihariye bujya kuri nyirabwo gusa.
",https://m.igihe.com/ikoranabuhanga/article/twitter-yatangiye-kugerageza-fleets-uburyo-bwo-gusangiza-inkuru-zisiba-nyuma-y,Tech
Uruganda rwa BMW rwavuguruye ikirango cyarwo,"Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Impinduka zakozwe ku kirango cyari gisanzwe ni ugusimbuza uruziga ruri mu ibara ry’umukara rwagaragara mu kirango cyari gisanzwe, hagashyirwamo ibara ribonerana.
Ibindi bisanzwe mu kirango cyari gisanzwe byarushijeho kugaragazwa neza mu kirango gishya, ariko amabara y’ubururu n’umweru aba ari imbere mu ruziga, amenyerewe n’abazi ikirango cy’uru ruganda ntiyahinduwe.
Visi-Perezida w’ishami rishinzwe abakiliya n’iyamamazabirango muri BMW, Jans Thiemer, abinyujije ku rubuga rwa internet rw’iyi sosiyete, yavuze ko ikirango gishya kizakoreshwa mu bikorwa by’itumanaho rya BMW, harimo imbuga nkoranyambaga ndetse n’urubuga rwa internet, hagamijwe kurushaho kukimenyekanisha no kugaragaza umucyo wacyo.
Yongeyeho ko isura nshya, igaragaza igisobanuro n’akamaro ka BMW mu gukora ingendo n’umunezero wo gutwara ibinyabiziga mu bihe biri imbere.
Umuvugizi w’uru ruganda yavuze ko nta gahunda ijyanye no gushyira iki kirango gishya ku modoka bari gukora, nubwo BMW yagishyize ku modoka ikoresha amashanyarazi igenewe uruganda rwa Tesla yatangiye gukoreshwa kuva kuri uyu wa kabiri.
Uru ruganda rwavuze ko ibara ribonerana ryashyizwe mu kirango gishya, riha ibara ryiza ry’inyuma imodoka ndetse rigatuma imenyekana cyane.
Ikirango cyari gisanzwe cyatangiye gukoreshwa mu 1997.
Uru ruganda rumaze guhinduranya ibirango byarwo inshuro esheshatu mu myaka 103 rumaze rushinzwe kandi byose bijya gusa.
Abakunzi b’uru ruganda bamaze igihe kinini bavuga ko imbere mu kirango cyari gisanzwe, hagaragaza ishusho y’icyuma gikoreshwa mu kurema ingufu zitwara ubwato cyangwa indege (propeller), ariko BMW yo yasobanuye ko amabara y’umweru n’ubururu mu by’ukuri agaragaza umujyi wa Bavaria ufatwa nk’igicumbi cy’uru ruganda.
Umuyobozi Mukuru w’Ishami rishinzwe guhanga udushya mu kigo gikora ibishushanyo cya Siegel+Gale, Doug Sellers, yatangarije CNN ko ikirango gishya ari iterambere kandi ko gituma uruganda rwumva rwuguruye amarembo rukanorohereza abakiliya bakiri bato bafite ubumenyi bw’ikoranabuhanga.
BMW ni rwo ruganda rwa kabiri rukora imodoka mu Budage, rumaze guhindura ibirango byarwo mu mezi atandatu ashize.
Volkswagen nayo iherutse kugaragaza ikirango gishya mu imurikagurisha ry’imodoka ryabereye mu Mujyi wa Frankfurt, ruvuga ko ari cyo gihe cyo kwereka Isi imiterere mishya y’ikirango cyarwo.
",https://m.igihe.com/ikoranabuhanga/ibindi-bikoresho/article/uruganda-rwa-bmw-rwavuguruye-ikirango-cyarwo,Tech
Apple igiye gutanga impozamarira za miliyoni $500 kubera kugabanya ubushobozi bwa iPhone,"Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Ni amafaranga uru ruganda rwasabye ko rwazishyura kugira ngo ruhagarike iki kirego, ibintu bizemezwa bwa nyuma n’umucamanza Edward Davila kuwa 3 Mata
Biteganyijwe ko Apple izagenda yishyura $25 kuri buri telefone yagezweho n’uku gucibwa intege, gusa itangazo ry’urukiko rw’i San Jose muri leta ya California rikavuga ko aya mafaranga ashobora kwiyongera cyangwa akagabanuka bitewe n’umubare w’abazasaba izi mpozamarira.
Aya mafaranga azakoreshwa mu kwishyura abakiliya bagezweho n’ingaruka andi akoreshwe mu kwishyura abanyamategeko, ibintu byose hamwe bizatwara atari munsi ya miliyoni $300 ariko atazanarenga miliyoni $500.
CNN ivuga ko Abazahabwa impozamarira ari abantu batuye muri Leta Zunze Ubumwe za Amerika batunze iphone 6, 6 Plus, 6S, 6S Plus, 7 cyangwa 7 Plus zaguzwe mbere ya taliki 21 Ukuboza mu 2017 kandi bazagaragaza ko ziri mu zagabanyirijwe ubushobozi.
Ibirego bishinja Apple kugabanya ubushobozi bwa iphone zimaze igihe byatangiye mu 2017, ubwo yemeraga ko yakoresheje uburyo bwo kujyanisha n’igihe (update) porogaramu, mu kugabanya ubushobozi bwa iPhone zimaze igihe.
Gusa ibi uru ruganda rukavuga ko rwabikoraga mu gukemura ikibazo cya bateri za lithium-ion zatumaga izi telefone zimaze igihe zizimya bitandukanye n’ibyo abakiliya baketse ko ari umugambi wo kubahatira kugura iphone nshya ku isoko.
Abakiliya babwiye urukiko ko Apple yatumye bagura telefone shya kuko itabamenyesheje ko ikibazo nyirizina ari batiri, nkuko CNN yabitangaje.
",https://m.igihe.com/ikoranabuhanga/article/apple-igiye-gutanga-impozamarira-za-miliyoni-500-kubera-kugabanya-ubushobozi,Tech
Ibitanda mu ndege: Air New Zealand igiye gutangiza ingendo z’indege zizajya zifasha abashaka kuryama ,"Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Iyo sosiyete yavuze ko nubwo ari agashya, bizatwara igihe kirenga umwaka ngo ibyo bitanda bibe byamaze kugezwa mu ndege zayo.
Kuri uyu wa Gatatu, Air New Zealand yatangaje ko yamaze kwandika ishinganisha ibitanda byayo mbere yo gutangira kubikoresha mu ndege. Ubu buryo bwiswe Economy Skynest, buzaba bufite ibitanda bitandatu muri buri ndege bya santimetero 200 z’uburebure na santimetero 58 z’ubugari.
Kuri buri gitanda hazajya haba hariho umusego, amashuka, utwuma dutuma utumva urusaku, ndetse n’umwenda ukingira uburiri (rideaux). Air New Zealand yatangaje ko igitekereza niba izongeraho n’ibindi bikoresho nk’aho gucomeka telefone, n’itara ritanga urumuri ruhagije ku buryo umuntu yabasha gusoma.
Ushinzwe ibikorwa byo kwamamaza muri Air New Zealand, Mike Tod yavuze ko ubwo buryo bw’ibitanda buzaba bugenewe cyane cyane abakiliya bajya mu byerekezo birebire aho bibasaba amasaha menshi mu ndege, nk’urugendo rwa Auckland –New York izatangiza umwaka utaha ruzajya rufata amasaha 17 n’iminota 40.
Ikiguzi cya Skynet ntikiramenyekana ariko ubuyobozi bwa Air New Zealand bwatangaje ko kizajya kiba kiri ukwacyo, ntaho gihuriye n’itike y’indege isanzwe nk’uko The Guardian yabitangaje.
Hari n’ubundi buryo buzajya bukoreshwa, aho uri mu ndege ashaka kuryama ashobora kubisaba akishyura, akagenda akaryama amasaha cyangwa iminota mike. Air New Zealand yatangaje ko abakozi bo mu ndege bazajya baba bari hafi ku buryo mu gihe umuntu umwe abyutse, bahita bategura uburiri ku buryo undi ushaka kuryama abukoresha.
Haracyategerejwe uburenganzira kugira ibyo bitanda bitangire gushyirwa mu ndege za Air New Zealand.
Mu gihe ubu buryo buzaba bwemejwe, iyo sosiyete ivuga ko izahita itangira kubugurisha no ku zindi sosiyete z’indege.
Air New Zealand siyo ya mbere itangiye kuzana udushya tugamihe gushimisha abakiliya bayo mu ngendo kuko nk’umwaka ushize, sosiyete Collins Aerospace ikora iby’indege yatangije uburyo bw’uko mu gihe indege ihagurutse, hafi y’amadirishya n’inzugi zayo hazajya hihindura nk’akabari , abakiliya bakagenda baganira bafata n’icyo kunywa.
",https://m.igihe.com/ikoranabuhanga/article/ibitanda-mu-ndege-air-new-zealand-igiye-gutangiza-ingendo-z-indege-zizajya,Tech
Ikinyarwanda mu ndimi eshanu nshya zatangiye gukoreshwa muri Google Translate ,"Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ubu buryo bushya buzorohereza Abanyarwanda cyangwa abanyamahanga bakeneye kubona ibintu mu Kinyarwanda, cyangwa kuvana amagambo mu Kinyarwanda bayashyira mu rurimi runaka ruboneka muri Google Translate.
Nyuma yo kongeraho izi ndimi nshya, izishobora gukoreshwa muri serivisi ya Google Translate zageze ku ndimi 108. Ni inshuro ya mbere mu myaka ine ishize indimi zongerewe muri iyi serivisi yifashisha ubwenge bw’ubukorano (articial intelligence) mu gusemura, nk’uko Google yabitangaje.
Indimi ziyongereyemo ni Ikinyarwanda, Odia (ruvugwa mu Buhinde), Tatar (ruvugwa mu bice bimwe by’u Burusiya, Ukraine na Uzbekistan), Turkmen (muri Turkmenistan) na Uyghur (ruvugwa muri Aziya yo hagati no mu Bushinwa).
Google yatangaje ko iyi ari inyongera ikomeye ku ikoranabuhanga ryayo, kuko nibura igiteranyo cy’abantu bakoresha izo ndimi uko ari eshanu bagera kuri miliyoni 75 hirya no hino ku Isi.
Google Translate ni uburyo bwifashishwa n’abantu benshi, gusa ntabwo ibisubizo itanga mu isemura biba byizewe 100%.
Google ivuga ko impamvu byafashe igihe ngo yongere izi ndimi, ari uko hari byinshi byari bikeneye kunozwa mu ikoranabuhanga ryayo, kuko “indimi zidafite ibintu byazanditswemo byinshi kuri internet, usanga iteka kuzisemura bigorana.”
Byongeye, Google yatangaje ko mu minsi mike hazaba haboneka inyuguti umuntu akoresha yandika muri ’keyboard’ ye, ziri mu ndimi z’Ikinyarwanda, Tatar na Uyghur.
",https://m.igihe.com/ikoranabuhanga/internet/article/ikinyarwanda-mu-ndimi-eshanu-nshya-zatangiye-gukoreshwa-muri-google-translate,Tech
Liquid Telecom yagabanyije ibiciro bya internet inakuraho ingano ntarengwa y’iyo ukoresha,"Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Kuri uyu wa Gatatu nibwo iki kigo cyatangije uburyo cyise ‘Liquid Home’, buzafasha abantu kubyaza umusaruro internet imaze iminsi yegerezwa ingo z’abaturage hiryo no hino mu gihugu, kandi ku giciro gito.
Mu mpinduka nshya, ku muntu ukoresha internet itanga megabits eshanu ku isegonda ari nayo iri hasi, guhera kuri ubu asabwa kwishyura 27 999 Frw, mu gihe ubusanzwe yishyuraga 49 999 Frw. Ku bindi byiciro ho hazamuwe umuvuduko wayo, ibiciro biguma ari bya bindi.
Hejuru y’ibyo, mbere yo guhabwa internet umuntu yasabwaga kwishyura 50 000 Frw yo kuyimugezaho mu nzu iwe, ubu ayo mafaranga yavanweho. Ni ukuvuga ko uwasabwaga hafi hafi 100 000 Frw ngo agezweho internet, ubu ni 27 999 Frw.
Umuyobozi Mukuru wa Liquid Telecom muri Afurika yo hagati n’Iburasirazuba, Sam Nkusi, avuga ko bamaze igihe begereza internet ingo n’izindi nyubako binyuze mu miyoboro ya fibres optiques yagiye yagiye inyuzwa mu butaka hirya no hino.
Uretse nk’imidugudu imaze igihe ituwe, iyubakwa ubu, uko hashyirwamo ibikorwa remezo nk’imiyoboro y’amazi n’amashanyarazi, ni nako hashyirwamo iya internet.
Nkusi yakomeje ati “Twageze ku ngo, aho abantu batuye dushyiraho insinga za fibres optique. Nureba ku muhanda iwawe uzabona urutsinga rutukura rutunguka hejuru. Twabitangaga mbere twishyuza n’abantu, ubu nta mafaranga kugira ngo tugushyireho ube umukiliya wacu, tugusaba ubwishyu bwa internet ukeneye gusa.”
Avuga ko bitewe n’uko mu Rwanda igice kinini ari urubyiruko, rukeneye internet ihendutse bijyanye n’amikoro ya buri wese, kandi idacika.
Umuyobozi wa Liquid Telecom mu Rwanda, Alexis Kabeja, avuga ko uretse kugabanya ibiciro ku cyiciro cyo hasi, ku bindi ho hazamuwe umuvuduko wa internet.
Ati ""Abakiliya basanzwe twabongereye umuvuduko wa internet, ni ukuvuga ngo uwakoreshaga iya Mbps 15 ku 69 999 Frw, twazamuye umuvuduko tuwugeza kuri Mbps 25, naho uwari ku ya Mbps 30 twamugejeje kuri Mbps 80. Abakiliya bari basanzwe twabazamuriye umuvuduko kugira ngo babashe gukora byinshi bishoboka.”
""Ni ukuvuga ngo twabahaye kuyikoresha nta ngano ntarengwa itanzwe, kubera ko kuba ufite Mbps 80 mu rugo ushobora gukora byinshi, kuri telefoni, televiziyo zikoresha internet, camera z’umutekano, gukurikirana ibibera mu rugo, kwerekana ibintu kuri internet, ariko icy’ingenzi ni internet idafite umupaka, ikaza yihuta kandi ku giciro cyoroheye abantu benshi.""
Kugeza ubu imiyoboro ya fibres optiques imaze kugezwa mu midugudu myinshi cyane cyane mu mujyi wa Kigali nka Gacuriro, Gisozi, Kacyiru, Kagugu, Kibagabaga, Kimihurura, Kinyinya, Kiyovu, Nyarutarama, Rebero, Rugando, Remera, Vision 2020 na Vision City, ndetse n’ahandi irimo kubakwa.
Liquid Telecom imaze kubaka ibikorwa hirya no hino muri Afurika, aho yamaze gukora imiyoboro ikwirakwiza internet ihuza Cape Town muri Afurika y’Epfo na Cairo mu Misiri, no kuva kuri Port Sudan ukagera muri Cameroon.
Iteganya gukwirakwiza internet n’ahantu hahurira abantu benshi nko muri Kigali Arena, mu busitani imbere y’Umujyi wa Kigali n’ahandi, kandi bigakorwa ku buntu.
Liquid Telecom ivuga ko internet ihabwa abantu mu ngo inajyana no kuyishyirirwa mu nyubako ku buntu, igikoresho gisakaza internet nziramugozi na telefoni ikoresha umugozi ishobora guhamagaragana n’izindi zatanzwe n’iki kigo, ku buntu.
Abakeneye izi serivisi basabwa kureba niba aho batuye hagera fibres optiques, ubundi bagahitamo bitewe na internet bakeneye, kandi gusaba kuyihabwa babikorera kuri internet, ndetse no kwishyura bishobora gukorwa hifashishijwe ikarita cyangwa mobile money.
Mu byiciro bya internet itangwa na Liquid Telecom habanza icyiciro gihendutse kurusha ibindi (Basic essential), aho internet itanga Megabits eshanu ku isegonda igurwa 27 999 Frw ku kwezi, igenewe umuryango (Family Entertainment) itanga Megabits 25 ku isegonda igurwa 69 999 Frw ku kwezi, hakaza iyisumbuye kurushaho (Modern Family) itanga Megabits 80 ku isegonda igurwa 113 999 Frw ku kwezi, n’ihanitse (Power Pack) itanga Megabits 150 ku isegonda igurwa 199 999 Frw.
Amafoto: Himbaza Pacifique
",https://m.igihe.com/ikoranabuhanga/internet/article/liquid-telecom-yagabanyije-ibiciro-bya-internet-izamura-umuvuduko-wayo,Tech
Google irashinjwa ubutasi ku banyeshuri b’Abanyamerika,"Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Intumwa Nkuru ya Leta ya New Mexico yavuze ko Google yagiye ikusanya amakuru agaragaza imbuga za internet abanyeshuri bagiye basura, imibare y’ibanga bakoresha, amashusho bagiye bareba, abantu bahanahana amakuru n’ibindi.
Ibyo byagiye bikorwa ku banyeshuri bakoresha mudasobwa za Chromebook na porogaramu za Google. Google yo ihakana ayo makuru, ikavuga ko ari ikinyoma cyambaye ubusa.
Abatanze ikirego bavuze ko mudasobwa za Google Chromebooks na porogaramu za Google zizwi nga G Suite zirimo Gmail, kalendari n’ibindi, ngo bikoreshwa n’abasaga 60 % by’abanyeshuri bo muri New Mexico.
Intumwa nkuru ya Leta, Hector Balderas yavuze ko Google yinjiye mu mabanga y’abanyeshuri nta burenganzira yasabye ababarera cyane cyane ku bana bari munsi y’imyaka 13, amakuru yabo agakusanywa ku nyungu z’ubucuruzi.
Ikirego kandi kivuga ko abanyeshuri n’abarimu basaga miliyoni 80 muri Leta Zunze Ubumwe za Amerika bakoresha porogaramu za Google mu mashuri, ko ingaruka z’ibyakozwe na Google zishobora kuba nyinshi.
Umuvugizi wa Google, Jose Castaneda yavuze ko amashuri ariyo afite uburenganzira bwo kumenya ibyo abana bareba kuri internet igihe bari ku ishuri kandi ko aho bikenewe basaba uburenganzira bw’ababyeyi.
Yavuze ko amakuru y’abanyeshuri bo mu mashuri abanza n’ayisumbuye batajya bayakoresha mu bikorwa by’ubucuruzi.
Intumwa nkuru ya Leta ya New Mexico yabwiye itangazamakuru ko yasabye amashuri yose muri Leta yabo, kureba niba nta kibazo gukomeza gukoresha serivisi za Google bishobora guteza.
Umwaka ushize, Komisiyo ishinzwe ubucuruzi muri Amerika yaciye Googke amande ya miliyoni 170 z’amadolari kubwo gukoresha amakuru y’abana bato mu bikorwa by’ubucuruzi kuri YouTube.
",https://m.igihe.com/ikoranabuhanga/article/google-irashinjwa-ubutasi-ku-banyeshuri-b-abanyamerika,Tech
"Urugendo rwa Ashish Thakkar winjiye mu bucuruzi ku myaka 15, ubu ageze ku ruganda rwa Mara Phones ","Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Idi Amin yabyutse atanga iminsi 90 bose bakaba bamuviriye mu gihugu. Hafi ibihumbi 50 by’abaturage bafite inkomoko muri Aziya barirukanwe. Abenshi bafashe inzira igana mu Bwongereza.
Mu bahungiyeyo icyo gihe harimo Jagdish na Sarla ababyeyi b’umunyemari Ashish Thakkar washinze Mara Phones, uruganda rwa mbere rukora telefone muri Afurika, arushinga mu Rwanda.
Igisekuru cya Thakkar cyavuye mu Burengerazuba bw’u Buhinde muri Leta ya Gujarat mu myaka ya 1890, kiza gutura muri Afurika y’Iburasirazuba.
Nyuma yo kwirukanwa muri Uganda, ababyeyi ba Thakkar bagiye mu Bwongereza ari naho uwo munyemari yavukiye mu mujyi wa Leicester mu 1981.
Mu kiganiro yagiranye n’ikinyamakuru Le Point cyo mu Bufaransa, Ashish Thakkar yagize ati “Ndi igisekuru cya kane mu muryango wanjye guhera ugeze muri Afurika y’Iburasirazuba. Twubatse sosiyete ya Mara Group duhereye ku busa none ubu ni sosiyete y’icyitegererezo muri Afurika.”
Umuryango wa Thakkar waje kuva mu Bwongereza ugaruka muri Afurika y’Iburasirazuba, kuri iyi nshuro baza mu Rwanda.
Muri Jenoside yakorewe Abatutsi mu 1994, byinshi mu byo uwo muryango wari umaze kugeraho byarasenywe basubira hasi cyane.
Yavuye mu ishuri atangira ubushabitsi
Ku myaka 15, nibwo Thakkar yatangiye ubucuruzi nyuma yo kugira amahirwe akabona inguzanyo y’amadolari 5000.
Yagize ati “Ubwo ababyeyi banjye banyuraga mu byabaye muri Uganda, nari ntaravuka. Icyakora nyuma y’ibyo babayemo mu Rwanda nkumva n’ibyo babayemo mbere, byampaye imbaraga zo kugira icyo nkora.”
Yahise ahagarika ishuri, atangira ubucuruzi hagati ya Dubai na Afurika y’Iburasirazuba. Ubucuruzi bwe nta bundi, kwari ukuzana ibikoresho by’ikoranabuhanga byakoreshejwe akabicuruza mu mujyi wa Kampala muri Uganda mu iduka rito ababyeyi be bari barashinze, dore ko baje gusubira muri Uganda bakahaba nk’impunzi.
Mu byo yacuruzaga habaga harimo mudasobwa n’ibikoresho byose bijyana nazo, telefone n’ibindi. Ni ubucuruzi bwamuhiriye dore ko icyo gihe benshi batari bakamenye neza iby’ubucuruzi bw’ibikoresho by’ikoranabuhanga.
Mu mwaka wa 2013, Thakkar yahuye n’umuherwe w’umunyamerika ufite inkomoko mu Bwongereza, Bob Diamond, akaba yarahoze ari mukuru wa banki ya Barclays. Bamaze kuganira bafatanyije gushinga Atlas Mara, sosiyete y’ishoramari mu mabanki ku mugabane wa Afurika.
Mu gihe gito, abo banyemari babashije kubona miliyoni 325 z’amadolari, bahita bandikisha sosiyete yabo ku isoko ry’imari n’imigabane ry’i Londres.
Ibintu byaje kugenda nabi, basanga ubyuryo binjiye mu kibuga cyo muri Afurika butaratekerejweho neza, maze batangira guhomba.
Thakkar avuga ko kubera gufungura amashami mu bihugu badasobanukiwe neza imikorere, byabahombeje cyane kugeza ubwo ibikorwa bya sosiyete Atlas Mara biguye ku kigero cya 84 %. Ubu Atlas Mara iri mu biganiro byo kuguranisha imigabane yayo muri Equity Group yo muri Kenya.
Icyo gihombo cyagarutsweho mu gitabo cya Ashish Thakkar yise ‘The Lion Awakes : Adventures in Africa’s Economic Miracle’. Muri icyo gitabo agira ati “Uko twafataga Afurika turi hanze yayo bitandukanye n’ibihabera. Kuhakorera ubucuruzi ni ibintu bigoye rwose.”
Yakomeje agira ati “Sosiyete zo hanze y’umugabane zakomeje guhabwa ikaze muri Afurika, twe nka sosiyete nyafurika bikaturakaza. Ntabwo twitaga ku kuba tugiye gushinga ubucuruzi busa nk’ubw’uwo uvuye hanze y’umugabane nyamara ari we ufite amahirwe menshi.”
“Nk’umugabane, ibikorwa byacu n’ubwinshi bihagaze neza. Dufite miliyari y’abaturage ariko turacyagabanyijemo ibihugu 54. Ni abantu mugomba gukorana ariko b’imico n’imyumvire bitandukanye.”
Uyu mugabo avuga ko ibintu byarushijeho kuba bibi mu 2013 ubwo yatandukanaga n’uwahoze ari umugore we Meera Manek bikagera mu rukiko baburana imitungo.
Uko yatangije uruganda rwa telefone zigezweho mu Rwanda
Mu myaka mike, Ashish Thakkar yafashe umwanzuro wo gutangiza uruganda rwa mbere rukora telefone zigezweho ku mugabane wa Afurika.
Abajijwe uko byaje, yagize ati “Icya mbere ni ukureba uko guhererekanya amafaranga binyuze kuri telefone bihagaze muri Afurika , no gutekereza amahirwe ari kuri uwo mugabane kubera ikoreshwa ry’ikoranabuhanga. Kuri ubu abanyafurika bagomba guhitamo hagati ya telefone ihendutse cyangwa telefone yujuje ubuziranenge. Hashingiwe ku kuboneka kwa internet ya telefone na porogaramu z’ingirakamaro, telefone igezweho ishobora gufasha mu guhanga imirimo kandi igateza imbere guhanga udushya.”
Yongeyeho ati “Muri iryo hanga ry’umurimo no gukoresha ibyahanzwe, niko umugabane wa Afurika uba uri gutera imbere.”
Uruganda rwa Mara Phones ruherereye mu cyanya cyahariwe inganda i Masoro mu karere ka Gasabo.
Byafashe imyaka itanu kugira ngo Ashish Thakkar we na Bob Diamond babashe gutangiza imirimo yo kubaka urwo ruganda mu Rwanda, bafashijwe na Leta y’u Rwanda. Ni umushinga wa miliyoni 22 z’amayero.
Urwo ruganda rufite ubushobozi bwo gukora telefone igihumbi buri munsi, nkuko byatangajwe na Eddy Sebera umuyobozi Mukuru w’urwo ruganda. Kugeza ubu urwo ruganda rusohora ubwoko bubiri bwa telefone, aribwo Mara X na Mara Z, bukoresha Android. Ni telefone zifite batiri zirambana umuriro n’ububiko bunini.
Buri telefone iba ikozwe n’udukoresho tw’ikoranabuhanga dusaga igihumbi twose dukorerwa muri urwo ruganda.
Ashish Thakkar avuga ko Mara Phones ari rwo ruganda rwa mbere muri Afurika rukora telefone ibiyigize byose byakorewe kuri uwo mugabane, mu gihe izindi nganda zisanzwe zo ziteranya ibyakorewe ahandi.
Thakkar ati “U Burayi ntibukora telefone zigezweho, Leta Zunze Ubumwe za Amerika ntizikora telefone ndetse no mu Burasirazuba bwo hagati ntazo bakora. Dufate nka Apple ikorerwa mu Bushinwa, Samsung ni iyo muri Korea, Huawei ni iyo mu Bushinwa.”
Yongeyeho ati “Mara Phones ni inyafurika , ibyo bigaha amahirwe menshi abanyaburayi cyangwa abanyamerika bagira impungenge ku bijyanye n’ubutasi n’umutekano wabo. Nibura telefone zacu zifite uwo mwihariko.”
Thakkar avuga ko bishimishije uburyo Guverinoma zo muri Afurika zagiye zihindura imyumvire muri iyi myaka ishize, zigaha rugari ivuka ry’ishoramari by’umwihariko muri Afurika yo munsi y’ubutayu bwa Sahara, aho Banki y’Isi igaragaza ko buri mwaka havuga sosiyete ziciriritse ibihumbi 500.
Kugeza ubu muri Afurika hari izindi sosiyete ziteranya telefone zigezweho nka Elikia muri Congo, Kunfabo ya Fadima Diawara muri Guinée na Nile X zikorwa na sosiyete yo mu Misiri ya Sico.
Icyakora ibigize izo telefone zose bikorerwa mu Bushinwa ku nkunga y’icyo gihugu.
Abajijwe uko bazahangana n’izo telefone nshya zihendutse muri Afurika, Thakkar yagize ati “Biroroshye kubizana muri Afurika ariko dutekereje gutyo nta na kimwe twazikorera ubwacu. Afurika igomba gutekereza guhanga ibyayo kuko mu gihe uri kwigana iby’abandi, muba mukiri inyuma cyane.”
Kuba barahisemo u Rwanda, Ashish Thakkar yavuze ko ari igihugu gikataje mu guteza imbere ibyakorewe muri Afurika kandi gifite amarembo akinguye ku bashoramari.
Ati “U Rwanda ubu rurajwe ishinga no guteza imbere ibyakorewe mu Rwanda. Ni igihugu giha ikaze ubucuruzi, gifunguriye amarembo umugabane wose hamwe na Guverinoma isobanukiwe ibiba hirya no hino ku isi n’ubuyobozi bwiza. Ni igihugu gishaka kuba igicumbi cy’ikoranabuhanga, birigaragaza hose.”
Uyu munyemari yagaragaje ko telefone za Mara Phones zoherezwa mu bihugu 53. Muri byo, inyinshi zigurishwa mu Budage, u Butaliyani, muri Leta Zunze Ubumwe za Amerika no mu Bufaransa.
Thakkar avuga ko bashaka ko telefone za Mara Phones zigaragara mu maduka menshi acuruza telefone.
Mara Group yafunguye urundi ruganda rumeze nk’urw’i Kigali i Durban muri Afurika y’Epfo. Inzozi za Ashish Thakkar ni ugukomeza guteza imbere ibijyanye n’ikoranabuhanga, akagira uruhare muri Afurika n’isi muri rusange.
",https://m.igihe.com/ikoranabuhanga/article/urugendo-rwa-ashish-thakkar-winjiye-mu-bucuruzi-ku-myaka-15-ubu-ageze-ku,Tech
Uburyo waryoherwa n’ubuzima ukoresha umurongo wa Airtel,"Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Ni uburyo bwifashishwa mu buzima bwa buri munsi nko mu bucuruzi, mu kuganira n’inshuti, mu miyoborere, mu bihinzi, mu burezi mu buvuzi, mu serivisi z’ishoramari, guhererekanya amafaranga n’ibindi, akenshi hifashishijwe umuyoboro w’ibigo by’itumanaho nka Airtel.
Nyuma yo gusobanurikirwa akamaro k’ikoranabuhanga biba uburyohe kurushaho iyo wahisemo kandi ugakoresha umuyoboro ugufasha kugera ku ndunduro y’ibyifuzo cyangwa serivisi ushaka kubona uryifashishije, utabunza imitima wibaza icyo wakora ngo byihute, dore ko kimwe mu mpamvu rikunze kwigarurira imitima ya benshi ari uburyo ryihutisha ibintu.
Nta gushidikanya ko mu gihe wahisemo gukoresha umuyoboro wa Sosiyete y’Itumanaho wa Airtel uzarushaho kuryoherwa n’ubuzima mu ruhurirane rw’ibyiza bitangirwa ubuhamya n’abamaze kubiganuraho, ibyinshi bikubiye muri serivisi zifashisha ikoranabuhanga nko guhamagara, internet, guhererekanya amafaranga n’ibindi.
Bimwe mu byagufasha kuryoherwa n’ubuzima ukoresha umuyoboro wa Airtel
Internet ya Airtel
Ntushobora kuryoherwa n’ubuzima mu gihe ugikoresha internet igenda nk’akanyamasyo, ukenera nko kohereza cyangwa kwakira ubutumwa wifashishije imbuga nkoranyambaga, kumanura(Download) cyangwa kuzamura(Upload) ikintu kuri internet ugategereza amasaha n’amasaha.
Ubuhamya bw’abamenye amahitamo nyayo bushimangira ko Airtel Rwanda ariyo sosiyete ifite internet yihuta cyane kandi igaragara aho ariho hose mu Rwanda ku kigero cya 98%.
Abakiliya benshi bahitamo kugura ipaki za internet bitewe n’uko buguha amahirwe yo kuryoherwa bwikubye inshuro eshatu kuri internet itangwa n’ibindi bigo by’itumanaho.
Iyi sosiyete by’u mwihariko igira Internet igenera abakiliya izwi nka Isanzure, igurwa ukanze *255*5# ugahitamo kabiri(2) maze ukabasha kuryoherwa na internet ihendutse aho ku mafaranga 50Frw aho ubona megabit (Mgb) 60, ku 100Frw akabona Mgb 250 zimara amasaha 24, kuri 500Frw akabona Gigabit (GB) imwe imara icyumweru n’izindi.
Ni umwihariko ku bari munsi y’imyaka 25 kuko bash0bora kugura ipaki ya internet yiswe ‘Jama Packs’ igurwa akanze *154# agahitamo internet kuri 2.
Ni uburyo uretse gutanga internet yihuta iba ari na nyinshi kuko nk’iy’amafaranga 100 Frw ari Mgb 200 n’inyongera ya 1GB n’iminota 60 byo gukoresha mu masaha y’ijoro.
 Hari n’ipaki ya internet igenewe abakiliya bose babona bakanze *255*2#, bagahitamo iyo bashobora gukoresha mu gihe cy’umunsi umwe, icyumweru cyangwa ku kwezi.
Nk’iy’amafaranga 100 Frw ikoreshwa amasaha 24 iba ari Mgb 50, iy’amafaranga 1000 Frw imara icyumweru ni 1GB naho GB 30 zimara Ukwezi zikagurwa ibihumbi 10Frw.
Guhamagara byarorohejwe
 ‘Tera Stori’ ni ipaki ikoreshwa mu guhamagara imirongo yose ku giciro gito mu rwego rwo koroherereza abakiriya bayo, umukiliya agura akanze *255*4#. Imuha amahitamo atatu arimo bumwe bumara amasaha 48, icyumweru n’ukwezi.
Ku mafaranga 300FRW gusa ibaha iminota 200 yo guhamagara Airtel ku yindi n’indi ijana yo guhamagara indi mirongo ikoreshwa mu Rwanda, ikamara amasaha 48.
Iy’amafaranga 1000Frw itanga iminota 700 yo guhamagara Airtel ku yindi n’indi 40 yo guhamagara indi mirongo ikoreshwa mu Rwanda mu gihe cy’iminsi irindwi yose.
Iy’amafaranga 3500 Frw itanga iminota 3000 yo guhamagara Airtel kuri Airtel n’indi 200 yo guhamagara indi mirongo ikoreshwa mu Rwanda, imarama iminsi 30.
Si ibyo gusa kuko no mu gihe ipaki umukiliya yaguze ishize akomeza kuryoherwa no guhamagara ku giciro gito cyane aho Airtel ku yindi aba yishyura gusa 3 Frw ku munota mu gihe indi mirongo ikoreshwa mu Rwanda yishyura 10 Frw ku munota gusa.
Uyu muyoboro ushora kwishimira ibyiza byo kuwukoresha ndetse ukabisangiza inshuti zawe aho Tera Stori iguha uburyo ushobora kuyihaho impano inshuti zawo y’iminota ukanze *255*4# ugahitamo 2.
Guhererekanya amafaranga
Airtel Money ni uburyo iyi sositeye yashyizeho bufasha abakiliya kuryoherwa no kohereza amafaranga nta kiguzi bakaswe. Icyo basabwa gusa ni ugukanda *500*1*1# maze bagakurikiza amabwiriza ari nako bakomeza kuryoherwa n’ubuzima.
Ubu buryo buguha n’amahitamo yo kwishyura ifatabuguzi ry’amazi nta kindi kiguzi ukaswe, icyo usabwa ni ugukanda *500*4*2#.
Hari no kwishyura umuriro w’amashanyarazi nta kiguzi ukaswe, gushyira amafaranga y’urugendo ku ikarita n’ibindi ukanze *500*4#.
Iyo umukiliya aguze ipaki akoresheje Airtel Money bimuhesha kuryoherwa n’inyongera yo guhera kuri 30%. Ni uburyo umukiliya ashobora kunyura mu nzira isanzwe yo gukanda *255# agahitamo kugura yifashishije Airtel Money cyangwa akagenera impano y’ama unite cyangwa iya internet inshuti ye akanze *500*4*2#
Umukiliya ashobora no kwishyura serivisi z’ikigo cy’imisoro n’amahoro cyangwa ifatabuguzi rya Televiziyo yifashishije Airtel Money, unyuze kuri porogaramu ya eStep.App igaragara kuri play store.
Ushobora kuryoherwa n’ubuzima nanone utumiza ibiribwa muri resitora zikunzwe, ukishyura ukoresheje Airtel Money kuri porogaramu ya Vuba Vuba iboneka kuri play store.
Ntabwo ushobora guhangayika igihe wibagiye umubare w’ibanga wa konti yawe ya Airtel money kuko ushobora kongera gusaba undi ukanze *500*5*3*1*1#, ariko igihe ufiteho amafaranga arenze 5000 Frw bikagusaba kwegera ishami ryayo rikwegereye.
Umuyoboro wa Airtel ni uburyo bworoshye bushobora kugufasha kohereza amafaranga mu bihugu birimo Uganda, Kenya, Tanzania, Zambia na Malawi(Airtel to Airtel) ukanze gusa *500*1*3#.
Ushobora no kubitsa cyangwa ukabikuza amafaranga ufite kuri konti yo muri Banki runaka ukanze *500*6*1# mu gihe nimero yawe wayihuje na konti.
Airtel ikorera mu bihugu birimo Uganda, Kenya, Tanzania, Repubulika Iharanira Demokarasi ya Congo, Congo Brazaville, Nigeria, Gabon, Madagascar, Niger, Tchad, Malawi, Zambia, Ghana na Seychelles byo ku Mugabane wa Afurika.
",https://m.igihe.com/ikoranabuhanga/article/uburyo-waryoherwa-n-ubuzima-ukoresha-umurongo-wa-irtel,Tech
Smartphones 1000 za mbere zashyikirijwe abatishoboye muri #Connect Rwanda,"Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Iyi gahunda ya Connect Rwanda yatangijwe na MTN Rwanda, aho buri muntu yagendaga yitanga uko yifite, maze nawe agasaba mugenzi we cyangwa undi muntu ashaka, gutera inkunga ubu bukangurambaga.
Kuri uyu wa Kane nibwo telefoni za mbere zashyikirijwe abadafite ubushobozi bwo kuzigura, mu muhango wabereye mu Karere ka Rutsiro.
Minisitiri w’Ikoranabuhanga na Inovasiyo, Ingabire Paula, yasabye abazihawe kubibyaza umusaruro.
Yagize ati “Izi telefoni mwahawe ni impano zatanzwe mu bufatanye bw’abanyarwanda muri rusange harimo ibigo bitandukanye ndetse n’abantu ku giti cyabo. Muzihawe kugira ngo muzikoreshe mu bintu byazabagirira umumaro.”
Umwe mu bahawe izi telefoni, Munyagisenyi Augustin, usanzwe ari n’umujyanama w’ubuzima, yavuze ko telefoni yahawe izamufasha cyane.
Ati “Nk’umujyanama w’ubuzima, najyaga ntanga raporo mu magambo gusa, ariko ubu ndajya nongeraho n’amafoto!”
Sebitoki Jean Damascène wo mu Murenge wa Munanira yavuze ko izi smartphone zizabafasha guhanahana amakuru no kubungabunga umutekano.
Ati “Itumanaho ryatugoraga kuba umuturage aha undi amakuru na mugenzi we bikaba ikibazo ariko ubu nzajya mpamagara abari kure no hanze y’igihugu. Ubu umutekano na wo bizadufasha gutanga amakuru vuba uri Nyabirasi abwire uri Manihira.’’
Ayinkamiye Divine yavuze ko telefoni izamufasha kubona serivisi zajyaga zimugora zirimo no gushaka amafaranga ya internet.
Ati “Ndishimye cyane. Njye mu buzima bwa buri munsi nahuraga n’ibibazo kuko nta telefoni nagiraga no gutanga mituweli nakoreshaga iy’abandi ariko ubu nzajya mbyikorera ntagiye gutira; nzajya nishakamo aya internet.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Umuyobozi wa MTN Rwanda, Mitwa Kaemba Ng’ambi, yasabye abahawe telefoni kuzifashisha bahindura ubuzima.
Ati “Ndabasaba kuzubahiriza impanuro za Perezida Kagame yaduhaye ubwo yatangizaga iyi gahunda. Izi telefoni ntabwo ari iz’amafiyeri zigomba kubafasha kuzamura ubuzima kuko hari serivisi zabagoraga bitewe nuko nta koranabuhanga mwari mufite; nimuzibyaze umusaruro.’’
Uretse gushyikirizwa izi telefoni, abazihawe banahuguwe ku buryo bwo kuzikoresha, kugira ngo bazabashe kuzibyaza umusaruro.
Aba baturage banahawe internet izamara amezi atatu kugira ngo bimenyereze kuzikoresha.
Minisiteri y’Ikoranabuhanga na Inovasiyo igaragaza ko mu Rwanda habarirwa abantu miliyoni ebyiri n’ibihumbi 600 zidafite smartphone. Akarere ka Rutsiro kaza ku mwanya wa nyuma aho ari umuturage 1% ufite telefoni akaba ari nayo mpamvu ariho kuzitanga byatangiriye.
Kuri ubu hamaze gukusanywa telefoni ibihumbi 43 zatanzwe zivuye mu bantu batandukanye binyuze mu bukangurambaga bwa Connect Rwanda.
",https://m.igihe.com/ikoranabuhanga/mobayilo/article/smartphones-1000-za-mbere-zashyikirijwe-abatishoboye-muri-connect-rwanda,Tech
Umubare w’abakoresha WhatsApp wageze kuri miliyari ebyiri,"Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Sosiyete ya Facebook yatangaje ko umubare w’abantu bakoresha WhatsApp hirya no hino ku Isi wazamutse uva ku bantu miliyari 1.5 bayikoreshaga mu 2018 ugera kuri miliyari ebyiri.
Uyu mubare kandi nabwo wari uherutse kuzamuka uva kuri miliyari 1 wariho mu 2016 ugera kuri miliyari 1.5 mu 2018.
Facebook ari nayo ifite WhatsApp mu itangazo yashyize hanze yagaragaje ko nta gahunda ihari yo guhagarika uburyo butanga umutekano ku butumwa bw’abayikoresha buzwi nka ‘End-to-end encryption’
Abashyiraho amategeko na Guverinoma z’ibihugu bitandukanye zakunze kugaragaza ko ubu buryo bwa End to End encryption bubangamira iperereza ku byaha birimo iterabwoba, ikoreshwa ry’abana n’ibindi.
Umuyobozi wa WhatsApp, Will Cathcart, yagize ati “Mu mateka yose y’ikiremwamuntu, abantu bagiye babasha kuvugana hagati yabo mu buryo bw’ibanga kandi ntidutekereza ko ibyo bigomba kuvaho muri sosiyete igezweho.”
Cathcart yongeyeho ko WhatsApp izajya itanga amakuru yifuzwa igihe bizaba byagaragajwe ko ari ingenzi mu iperereza.
Imibare yo mu 2018 igaragaza ko n’umubare w’abakoresha izindi mbuga nkoranyambaga za Sosiyete ya Facebook wazamutse nk’aho ubwayo ikoreshwa n’abagera kuri miliyari 2.5 mu gihe Instagram yo ikoreshwa na miliyari imwe.
",https://m.igihe.com/ikoranabuhanga/article/umubare-w-abakoresha-whatsapp-wageze-kuri-miliyari-ebyiri,Tech
Samsung yashyize ku isoko telefoni nshya ya Galaxy Z Flip ishobora gukunjwa,"Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Ni telefoni yabanje kumurikwa ubwo hatangwaga ibihembo bya Oscars mu mashusho yamaze amasegonda 30, ariko itangazwa ku mugaragaro ku wa Kabiri mu gikorwa cyabereye mu mujyi wa San Francisco, muri Leta Zunze Ubumwe za Amerika.
Iyi telefoni ishobora gukoreshwa mu buryo bunyuranye, ikunjwa ikanaramburwa igatanga ikirahuri kigari, ukaba wayikunja ukayitereka ahantu kumwe mudasobwa iba imeze niba wifuza kuyikoresha uganira n’undi muntu hifashishijwe amashusho, n’ibindi.
Iyi Galaxy Z Flip ni imwe muri telefoni zigezweho, nto kandi zishobora gukunjwa, nyuma y’uko uru ruganda rwo muri Korea ruheruka guhura n’imbogamizi mu gusohora Galaxy Fold, telefoni ishobora kuramburwa ikavamo tablet.
Samsung Galaxy Z Flip ikoresha Android 10, camera y’inyuma ifite megapixel 12 naho iyi mbere ifite megapixel 10. Ifite ubushobozi bwo gufata amashusho yo mu bwoko bwa 4K (HDR 10 Plus), ni ukuvuga ko aba asa neza cyane kandi ashobora kwerekanwa ku birahuri bya rutura, umwimerere w’amashusho ntuhinduke.
Ifite processor ya 64-bit octa-core, ububiko bwa GB 256 n’ububiko ikoresha by’akanya gato (RAM) bwa 8GB. Ubushobozi bwa batiri ni 3,300 mAh.
Muri uyu mwaka kandi hagiye ku isoko indi telefoni ishobora gukunjwa, Motorola Razr igura $1500. Yasohotse muri uku kwezi ndetse yakirwa neza ku isoko bitewe n’ubyiza byayo birimo kuba igira batiri nto n’ikirahuri cya pulasitiki.
Galaxy Z Flip izajya ku isoko ku wa 14 Gashyantare 2020, aho izaba igura $1,380 muri Leta Zunze Ubumwe za Amerika.
",https://m.igihe.com/ikoranabuhanga/mobayilo/article/samsung-yashyize-ku-isoko-telefoni-nshya-ya-galaxy-z-flip-ishobora-gukunjwa,Tech
Cadillac yashyize hanze ubwoko bw’imodoka ishobora kwitwara,"Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Cadillac Escalade yashyizwe hanze nyuma ya Cadillac CT6 yashyizwe hanze mu 2017 nayo ifite ikoranabuhanga rishobora gutuma yitwara. Iri koranabuhanga rituma umuntu akura amaboko ye ahabugenewe mu kuyobora imodoka ubundi yaba iri mu muhanda mugari ikitwara.
Ntabwo bisaba ko umuntu yongeza umuriro cyangwa ngo awugabanye cyangwa se ngo afunge amaferi, kuko byose imodoka ibyikorera bitewe n’aho igeze.
Si yo modoka ya mbere yitwara kuko n’uruganda rwa Tesla rumaze kwandika izina mu gukora izikoresha amashanyarazi rwakoze “Autopilot” ariko yo ntabwo yagenda ahantu harehare nk’uko kuri Escalade bimeze.
Iyi modoka ishobora kuva mu gisate kimwe cy’umuhanda ikijyana mu kindi ariko bibaho gusa iyo umushoferi akanze ku kinyoteri cy’icyerekezo ashaka kujyamo.
Iyi modoka izajya hanze umwaka utaha igura ibihumbi 75 by’amadolari, asaga gato miliyoni 70 Frw.
",https://m.igihe.com/ikoranabuhanga/article/cadillac-yashyize-hanze-ubwoko-bw-imodoka-ishobora-kwitwara,Tech
Drones zirimo iy’Abanyafurika zagurukijwe mu mwitozo utegura irushanwa ryazo mu Rwanda (Amafoto na Video),"Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Iri rushanwa ryiswe Lake Kivu Challenge rigamije kwerekana ikoranabuhanga rigezweho mu iterambere ryo gutwara drones. U Rwanda rwabaye igihugu cya mbere muri Afurika kizaryakira kuva ku wa 8 Gashyantare 2020.
Amarushanwa yo kugurutsa indege za drones azamenyekanisha serivisi nshya, amakuru agezweho mu kohereza no kwakira ibintu bitandukanye, guhanga imirimo n’amahirwe yo kwihutisha iterambere, no kubaka ubumenyi bujyanye n’imirimo yo mu kinyejana cya 21.
Ibigo 11 nibyo bizaryitabira ndetse kuri uyu wa Kabiri, tariki ya 4 Gashyantare 2020, bimwe muri byo byakoze umwitozo wo kugurutsa drones.
Umuyobozi wa Banki y’Isi ushinzwe Ibijyanye n’Ubwikorezi muri Afurika y’Uburasirazuba, Ben Eijbergen, yashimiye abagize uruhare mu gutegura irushanwa.
Ati “Intego nkuru ni ukureba ikoranabuhanga rigezweho. Ntituri hano kureba drone ishobora kugenda yihuse ahubwo ni ukureba ikoranabuhanga rikenewe mu kunoza ibyo zikora.’’
Umunyamabanga Mukuru w’Ishyirahamwe ry’Indege za Gisivili mu Muryango wa Afurika Yunze Ubumwe (AFCAC), Tefera Mekonnen, yavuze ko amahirwe ari mu ikoreshwa rya drone akwiye kubyazwa umusaruro.
Ati “Tugomba kureba uko ikoranabuhanga rya drones rikoreshwa, kungukira byinshi mu byo zikora ku buzima bw’abaturage.’’
U Rwanda rwashimwe uko rukomeje kwimakaza iterambere ry’ikoranabuhanga.
Umuyobozi w’Akarere ka Karongi, Mukarutesi Vestine, yavuze ko hari byinshi irushanwa rya Lake Kivu Challenge rizasigira igihugu.
Yagize ati “Turishimye cyane ko mwemeye kuza mu gihugu cyacu. Bizadusigira ubumenyi bwinshi, ku buryo twakora ubushakashatsi bwimbitse mu gukoresha drones.’’
Mbere yo kugurutsa drones, abitabiriye iki gikorwa bahawe amabwiriza y’ibyo kwirinda birimo kutanywa itabi, kuzimya telefoni kugira ngo bidateza ikibazo izo ndege.
Muri drones zagurukijwe harimo iya Germany Drone yo mu Budage, Hojung solutions – Remo-M yo muri Koreya y’Epfo; Avy; Phoenix Wings yo mu Budage na Wingcopter.
Buri tsinda ryahabwaga umwanya wo kugurutsa indege nyuma yo gusuzuma ikirere no kureba ko nta kibazo gifite. Urugendo rwa drone rwagenzurwaga n’inzobere mu by’ingendo zo mu kirere harebwa ko zubahiriza amabwiriza.
Abapilote bahabwaga umwanya wo kubanza gutegura urugendo no gusuzuma ko ikirere kimeze neza mbere y’uko indege ihaguruka; zagurukijwe hakurikijwe amategeko mpuzamahanga.
 	Drone y’Abanyafurika ikoze mu migano mu zagurukijwe
Indege idakenera umupilote yakozwe n’abanyeshuri bo muri Tanzania, Bornlove Nkitha na Digna Gasper, iri mu zamuritswe muri iki gikorwa.
Ni drone ifite ibice biyigize bikoze mu migano. Yavuye mu mushinga abanyeshuri bakoze basoza amasomo ya kaminuza mu mwaka ushize.
Digna yabwiye IGIHE ko bitabiriye uyu mwitozo ku nshuro ya kabiri kuko no mu mwaka ushize, bari ku Kiyaga cya Victoria muri Tanzania.
Ati ""Intego dufite ni iyo kwagura ikoranabuhanga dukoresha kugira ngo rikomeze kugirira benshi umumaro.’’
Iyi drone yakozwe ku bufatanye bw’aba banyeshuri na OpenMap Development Tanzania (OMDTZ), yagurutse hejuru y’Ikiyaga cya Kivu nkuko izindi zabigenzaga, igera muri metero 100 zo mu kirere igaruka ku butaka [ahari ikibuga cyabugenewe] mu minota ibiri.
Mu Ukwakira 2016, Perezida Paul Kagame yatangije ikoreshwa rya drones nk’uburyo bushya u Rwanda rukoresha mu kugeza amaraso ku bitaro binyuranye byo mu gihugu, mu gufasha abayakeneye ku buryo bwihuse kandi vuba.
Uyu ni umushinga wa Minisiteri y’ubuzima mu Rwanda na sosiyete ya Zipline, watangiye ushyirirwa mu bikorwa mu Murenge wa Shyogwe mu karere ka Muhanga, mu Ntara y’Amajyepfo. U Rwanda kandi rwatangiye gukoresha drones mu bindi bitari ubuvuzi, nko mu buhinzi.
Lake Kivu challenge biteganyijwe ko uzayegukana azahabwa ibihumbi £40, agera kuri miliyoni 50 Frw. Irushanwa rizibanda mu byiciro bitatu bigaragaza uko ikoranabuhanga rya drones ryakwifashishwa mu kugeza serivisi z’ibanze nk’ubuvuzi ku baturage.
Aya marushanwa azakurikira Inama Nyafurika kuri drones, izahuriza hamwe abayobozi mu ikoranabuhanga rya drones kuri uyu wa 5 Gashyantare 2020. Izigirwamo imikoreshereze yazo muri Afurika mu bihe biri imbere.
Zipline izasangiza abazitabira “Africa Drone Forum’’ urugendo rwayo rw’imyaka itatu itanga serivisi z’ubuvuzi mu Rwanda na Ghana.
Amafoto: Dushimimana Ami Pacifique
Video: Kazungu Armand
",https://m.igihe.com/ikoranabuhanga/ubumenyi/article/drones-zirimo-iy-abanyafurika-zagurukijwe-mu-mwitozo-utegura-irushanwa-ryazo-mu,Tech
WhatsApp igiye guhagarikwa muri telefoni nyinshi ku Isi,"Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Ibikoresho bya Android na iPhone bifite porogaramu y’ikoranabuhanga ’Operating System’ ishaje cyangwa itakigezweho ni byo bitazongera gukoresha WhatsApp.
WhatsApp yatangaje ko iki cyemezo yagifashe kuko cyari gikenewe ndetse kigamije kurinda umutekano w’amakuru y’abayikoresha akaba yizewe.
Telefoni zigezweho zizwi nka Smartphones zikoresha Android 2.3.7 na iPhone iOS 8 ni zo zizagerwaho n’izi mpinduka zo kutongera gukoresha WhatsApp.
BBC yanditse ko abantu benshi bashobora gukorera amavugurura [update] operating systems zabo kugira ngo bakomeze gukoresha WhatsApp.
Ibi ariko mu bikoresho bimwe na bimwe nka iPhone 4, yakira gusa porogaramu ya iOS 7, ntizongera kwakira application ya WhatsApp.
WhatsApp yari muri application zamanuwe (download) mu myaka 10 ishize, ku nshuro ya mbere yari yatanze umuburo ko izi mpinduka zizaba mu 2017.
Ni icyemezo Umuvugizi wa WhatsApp avuga ko kigoye ariko cyari gikwiye gufatwa mu gufasha abantu kuganira n’inshuti, imiryango mu buryo bwizewe.
Mu 2016 nibwo WhatsApp yaherukaga gukura application yayo muri telefoni zitandukanye n’iza Windows ku wa 31 Ukuboza 2019.
",https://m.igihe.com/ikoranabuhanga/article/whatsapp-igiye-guhagarikwa-muri-telefoni-nyinshi-ku-isi,Tech
Mu 2019 Isi yahombye miliyari 8 z’amadolari kubera gufungira abaturage internet,"Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Nk’uko bigaragazwa VPN, rwifashishwa mu gufungura amakuru ari ku mbuga za Internet zafunzwe, igihombo ku bukungu bw’Isi kubera gufunga internet n’imbuga nkoranyambaga cyazamutse ku kigero cya 235% ugereranyije no mu mwaka wa 2015/2016 ubwo igihombo cyari milyari 2.4 z’amadorali.
Raporo ya VPN igaragaza ko ingaruka iki kibazo cyateje zikwiriye kurangirana n’uyu mwaka wa 2020, kubera ko umwaka wa 2019 wagaragayemo ibikorwa bigera kuri 122, byatumye hafungwa internet amasaha ibihumbi 18 ku Isi hose.
 Ku burenganzira bwa muntu, raporo igaragaza ko ifungwa rya internet ryagize ingaruka ku bwisanzure bw’abaturage no ku burenganzira bwo kubona amakuru, binateza imvururu.
Iki kibazo cyagaragaye cyane mu bihugu byo mu Burasirazuba bwo hagati no mu Majyaruguru ya Afurika, aho igihombo cyageze kuri miliyari 3.1 z’amadolari.
Mu bihugu biri munsi y’ubutayu bwa Sahara, igihombo cyageze kuri miliyari 2.1 z’amadolari, na ho muri Aziya kigera kuri miliari 1.6 z’amadolari.
Gufunga interineti byagaragaye cyane igihe Guverinoma zabaga zihangana n’abigaragambya cyane cyane mu gihe cy’amatora, mu rwego rwo kugira ngo bagenzure uburyo amakuru agenda no kubafasha kuguma ku butegetsi.
Guverinoma zibanze cyane mu gufunga imbuga nkoranyambaga nka WhatsApp, Facebook, Twitter na YouTube.
Gufunga internet ntibyateje igihombo ku bukungu rusange gusa, ahubwo mu bihugu bikiri mu nziza y’amajyambere byatumye iterambere ridindira n’abashoramari babitakariza icyizere.
Muri Sudani, Internet yafunzwe amasaha 864, imbuga nkoranyambaga zifungwa amasaha 696, ibi byateje igihombo cy’agera kuri miliyari 1.8 z’amadolari, ndetse habaye imyigaragambyo yatumye Perezida Omar-al-Bashir yegura, habaho n’imirwano hagati y’igisirikare n’abaturage.
Ibindi bihugu byagaragayemo iki kibazo ni Algeria, Tchad, Repubulika iharanira Demokarasi ya Congo, Ethiopia, Zimbabwe, Mauritanie, Misiri, Bénin, Gabon, Eritrea no muri Liberia.
Ku isi hose, Iraq ni yo yagize igihombo kinini kingana na miliyari 2.3 z’amadolari.
",https://m.igihe.com/ikoranabuhanga/article/mu-2019-isi-yahombye-miliyari-8-z-amadolari-kubera-gufungira-abaturage-internet,Tech
"Umuburo! Abantu 9,000 binjiriwe bagerageza gushaka indirimbo z’abahanzi bakomeye ku Isi","Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Software iri gukoreshwa ikoze mu buryo umuntu umanuye (download) indirimbo, mudasobwa ye cyangwa igikoresho yifashishije gifatwa na virusi ituma kibasha kwinjirirwa hanyuma nyiracyo akibwa amakuru y’ibanga akibitsemo.
Ikigo gitanga Ubwirinzi mu by’Ikoranabuhanga cya Kaspersky, cyatahuye ko ibitero by’abashaka kwinjirirwa byazamutseho 39% mu 2019 ugereranyije na 2018; ibyinshi bikoresha amazina n’amasura y’indirimbo n’ibikorwa by’abahanzi batandukanye bafite ibigwi mu muziki.
Abahanzi barimo Ariana Grande, Taylor Swift n’umuraperi Post Malone bari mu bifashishijwe cyane n’abo bajura mu by’ikoranabuhanga bituma abantu benshi binjirirwa mu 2019.
Umuziki benshi bawufata nk’umuti, utanga uburezi ndetse ukananyuzwamo ubutumwa butandukanye. Ibi bituma ubwinshi bw’abawushaka buhura n’abajura mu by’ikoranabuhanga bawunyuramo bifashishije abahanzi b’ibyamamare nyamara bagambiriye gusakaza virusi zabo zizabafasha kwinjira mu bubiko bw’abantu benshi.
Yifashishije ibihembo bikomeye bitangwa mu kugaragaza ubukana bw’ikibazo, abashakashatsi ba Kaspersky basesenguye amazina y’abahanzi n’ay’indirimbo z’abahatanye muri Grammy Awards 2020 nuko ashobora kuba yaribasiwe n’iyo virusi.
Kaspersky yasanze hari ububiko bwakozwe (fichier) 30,982 bufite virusi kandi bwifashishije amazina y’abahanzi cyangwa indirimbo zabo mu gusakaza iyo virusi, yahuye n’izigera ku 41,096 zikoresha Kaspersky.
 Ubusesenguzi bwakoze bwasanze Ariana Grande, Taylor Swift na Post Malone ari bo bahanzi bakoreshejwe cyane kuko files zirenga 55% zasanganywe iyo virusi zari mu mazina yabo.
Ibi kandi ni nako byagenze kuri Billie Eilish Pirate Baird O’Connell, umuhanzi uheruka kwegukana ibihembo bitanu bya Grammy Awards. We na Finneas bavukana unamutunganyiriza indirimbo nibo begukanye ibihembo byinshi kuko na we yatahanye bitanu.
Uyu Munyamerika w’imyaka 18 yamamaye mu 2019 ndetse umubare w’abashaka indirimbo zitiriwe izina rye ariko zifite virusi uriyongera cyane ugereranyije na 2018 kuko wavuye 254 ugera kuri 2171.
Mu gihe abantu binjiriwe na virusi yavuye mu ndirimbo zitiriwe Billie Eilish muri Nigeria bari 381 mu 2018 bageze kuri 9,722 mu 2019. Muri rusange, mu mwaka wa 2019 Nigeria yahuye n’ibitero 94,630.
Indirimbo abajura mu by’ikoranabuhanga bagize iturufu yo kwinjirira mu bubiko bw’abantu mu 2019 zirimo ‘Sunflower’ ya Post Malone ‘Talk’ ya Khalid na ‘Old Town Road’ ya Lil Nas X.
Abahanga mu by’ikoranabuhanga bagaragaza ko mu kwirinda ko wakwinjirirwa na virusi mu gihe cyo kumva umuziki cyangwa kumanura indirimbo ugomba gukoresha serivisi zizewe nka Apple Music, Spotify Premium na Amazon Music cyangwa ugakoresha urubuga ruzwi ruriho indirimbo z’ubuntu rukwemerera kuzibona byemewe.
Ni ngombwa kwirinda link zishidikanywaho, zizeza kubona umuziki wihariye. Ni byiza gukurikirana imbuga nkoranyambaga zizewe z’abahanzi kugira ngo umenye niba amakuru atangwa ari impamo.
",https://m.igihe.com/ikoranabuhanga/article/umuburo-abantu-9-000-binjiriwe-bagerageza-gushaka-indirimbo-z-abahanzi-bakomeye,Tech
"RICTA yashimiye Abafatanyabikorwa bitwaye neza mu 2019, inakomoza ku ngamba za 2020","Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ibi byabereye mu nama ngarukamwaka ihuza ubuyobozi bw’iki kigo n’abafatanyabikorwa bacyo kugira ngo basuzume uko umwaka wagenze bafate n’ingamba z’umushya.
Muri uyu mwaka iyi nama yahuje ibigo bikora imbuga za interinet bikanacuruza indangarubuga y’u Rwanda bitadukanye.
Umuyobozi wa RICTA, Ingabire Grace yavuze ko umwaka wa 2020 utangiye bishimira ko hari abantu batangiye kumva ibyiza biri mu gukoresha indangarubuga y’u Rwanda.
Yagize ati “Kuva ubukangurambaga bwa Nahisemo .RW bwatangira, twabonye ko abantu babimenye, hari Abanyarwanda benshi batari bazi uko ikora, na benshi batekerezaga ko wenda itagera ku Isi hose nk’uko bamwe babitekereza, muri rusange twabonye amahirwe yo kuganiriza Abanyarwanda no kubamenyesha ko .RW ihari”.
Ikindi RICTA yishimira n’uko ubu abakenera kugura indangarubuga y’u Rwanda bashobora kuyigura bakoresheje telefone cyangwa mudasobwa banyuze ku mbuga z’abasanzwe bayigurisha bikabafata iminota itarenze itanu, mu gihe mbere byabasabaga kujya aho bakorera bakoresha inzira zigatinda.
Umukozi w’ikigo gikora imbuga za Interinet, Spiderbit, Rukundo Alexis yavuze ko n’ubwo abantu bagenda bitabira gukoresha indangarubuga y’u Rwanda, hakiri imbogamizi ku myumvire ndetse n’ibijyanye n’igiciro cyayo ugereranyije n’izindi.
Ati “Imbogamizi zikirimo ni iz’ibiciro, abakiliya cyane cyane baza bareba ibiciro, iby’ indangarubuga y’u Rwanda bisa nk’aho bikiri hejuru ho gato y’ibisanzwe ku zindi ndangarubuga, indi ni uko abakiliya batarizera ko iyo indangarubuga yabasha kuyigeraho aho yaba ari hose ku isi ariko uko ubukangurambaga bugenda bwiyongera abantu bagenda babyumva”.
Muri iyi nama yahuje RICTA n’abafatanyabikorwa bayo, bunguranye ibitekerezo by’uburyo bashobora gukusanyiriza hamwe serivisi batanga harimo indagarubuga ya .RW, urubuga rwa interneti n’ububiko rw’urubuga kugira ngo borohereze abakiliya babagana ku bijyanye n’ibiciro.
Kuva ibikorwa byo gukangurira abantu gukoresha indangarubuga y’u Rwanda byatangira, umubare w’imbuga ziherwa na .RW zarazamutse zigera ku 4419 zivuye ku 3488.
Muri iyi nama kandi hahembwemo ikigo kigurisha imbuga za internet mu Rwanda no ku Isi cyitwa ‘Afriregister’ nk’umufatanyabikorwa wa RICTA witwaye neza mu mwaka ushize, naho Megabit ihembwa nk’umufatanyabikorwa mushya witwaye neza.
Umuyobozi wa RICTA, Ingabire Grace yavuze ko muri uyu mwaka bateganya gukoramo ibikorwa bitandukanye ndetse bakazarushaho gukorana n’abafatanyabikorwa batandukanye mu kurushaho kumvisha abantu akamaro ko gukoresha indangarubuga y’u Rwanda.
Ati “Muri uyu mwaka turimo turateganya ukuntu twakagura indangarubuga y’u Rwanda dufatanyije n’abafatanyabikorwa bacu mu kureba ukuntu twayimenyekanisha, na wa mucuruzi uri hasi, ejo ashobore kubona urubuga aho ashobora gucuruza, ishuri rishobore kugira urubuga rwa internet, aho umubyeyi ashobora kuvugana n’ishuri cyangwa n’ibindi bigo bisanzwe bashobore kugera kuri Internet kuko niyo si tugezemo”.
Umwaka wa 2020, ni umwaka RICTA izakomeza gukora inama zitandukanye zo guhuza abantu bakoresha izindi ndangarubuga zirimo .com na .net kugira ngo barusheho kumva akamaro ko gutunga indangarubuga y’u Rwanda (.Rw).
",https://m.igihe.com/ikoranabuhanga/article/ricta-yashimiye-abafatanyabikorwa-bitwaye-neza-mu-2019-inakomoza-ku-ngamba-za,Tech
Alibaba yatangije ikoranabuhanga ryo kwisuzumisha indwara ku buntu,"Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Abakoresha iyi serivisi bazajya babasha gusuzumwa banabone amakuru kuri iki cyorezo ku gihe, hirya no hino mu gihugu binyuze ku rubuga rwa Alibaba ruzwi nka Taobao cyangwa kuri application ya telefoni yo kwishyuriraho yitwa Alipay.
Amagana y’abaganga bo hirya no hino mu gihugu barimo gutanga serivisi zo gusuzuma binyuze kuri iyi application, aho muri bo abarenga 70%, ari inzobere mu bijyanye n’indwara z’ubuhumekero n’ubuvuzi rusange.
Kugera Saa Sita z’amanywa zo ku cyumweru, iyi serivisi yari imaze kwakira hafi abantu 400 000, nyuma y’amasaha 24 itangijwe. Abagera kuri 97% byabo ni abo mu ntara ya Hubei mu Bushinwa aho icyorezo cya Coronavirus, cyugarije cyane.
Abarenga 90% barabaza ku buryo bwo kwirinda no kwivuza icyorezo cya Coronavirus n’ibihaha.
Ikigo Alibaba cyashinzwe mu 1999 n’umuherwe w’Umushinwa, Jack Ma, ubu kikaba kibarirwa mu gaciro ka miliyari 460 z’amadolari.
",https://m.igihe.com/ikoranabuhanga/internet/article/alibaba-yatangije-ikoranabuhanga-ryo-kwisuzumisha-indwara-ku-buntu,Tech
 Umuburo ku bakoresha WhatsApp kubera abatekamutwe bakomeje kubibasira,"Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
N’iyo bitaba kukwambura amafaranga, ushobora kwibwa amakuru runaka cyangwa konti yawe ikaba yakoreshwa mu gukwirakwiza amakuru atariyo. Nta n’uwo bitabaho, kuko uheruka guhura n’iri sanganya ari Minisitiri w’Ubutabera akaba n’Intumwa Nkuru ya Leta, Johnston Busingye.
Birasanzwe ko iyo ugiye gukoresha WhatsApp bwa mbere muri telefoni, iyo umaze gushyiramo nomero ya telefoni hari imibare itandatu (verification code) wohererezwa kuri ya nimero uzajya ukoresha kuri WhatsApp.
Iyo nimero ushaka gukoresha ari yo iri muri iyo telefoni, uwo mubare uhita wiyuzuza ahabigenewe nta kindi bigusabye. Iyo iri mu yindi telefoni, wa mubare niho ujya bityo bikagusaba kuwurebamo, ukawuzuza ahagenwe.
Ni nako bigenda iyo umutekamutwe ashatse kwigarurira WhatsApp yawe, ashyira iyi porogaramu nko muri telefoni ye, akuzuzamo nimero yawe ya telefoni, ugahita wohererezwa ya code utabizi.
Akenshi hari ubwo abo bantu bazakubwira ko hari ubutumwa bugufi bwakuyobeyeho bakagusaba kububoherereza. Ucyoherereza wa muntu iyo mibare, WhatsApp yo muri telefoni ye itangira gukora, iyawe ikavaho maze akigarurira ubutumwa bwose, agatangira kuvugana n’abantu bawe ari naho ahera abasaba amafaranga mu izina ryawe, uwemeye kuyohereza akamusaba kuyanyuza ku yindi nimero amuha.
Mu butumwa Urwego rw’Ubugenzacyaha, RIB, rukomeje gutanga, rusaba abantu “kudaha agaciro abakoherereza ubutumwa bugufi biyitirira abantu musanzwe muziranye, bagusaba kubasubiza ubutumwa bavuga ko buyobeye kuri telefoni yawe.”
Harimo kandi kwirinda gutanga imibare y’ibanga (verification code) ya WhatsApp ku bakubwira ko yayobeye kuri telefoni yawe n’iyo mwaba muziranye no gushishoza neza mbere yo kohereza amafaranga ku bantu bakubwira ko bayakeneye cyane byihuse ariko bahuze, bari buyagusubize, n’iyo mwaba muziranye. Nibiba ngombwa ubanze umuhamagare.
RIB ikomeza iti “Mu gihe uhuye n’iki kibazo wakwihutira gutanga ikirego cyawe kuri Sitasiyo ya RIB ikwegereye cyangwa ugahamagara kuri nimero ya RIB itishyurwa 166. Ni ngombwa kubigeza kuri RIB bikiba kugira ngo usubizwe WhatsApp yawe kuko iyo bidakozwe vuba uwibye WhatsApp akomeza kuyikoresha yiba abandi.”
Ni ibintu byeze ku buryo hari ubwo iyi code izana n’ahantu ukanda (link), wabikora utaranamenya n’ibyo ari byo bikaba bisobanuye ko wa mubare ari wowe uwemeje, ukaba ushyize WhatsApp yawe mu maboko y’abagizi ba nabi.
",https://m.igihe.com/ikoranabuhanga/mobayilo/article/umuburo-ku-bakoresha-whatsapp-kubera-abatekamutwe-bakomeje-kubibasira,Tech
Ikoranabuhanga rishya rishobora gutuma tugera kuri Mars vuba,"Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Impamvu y’ubu buvumbuzi bushya buri gukorwa irumvikana. Ni uko inzira ziganisha ku mpera y’Isi na Mars zose zisaba kuzenguruka ukwezi, harimo intera ndende iri hagati y’ibilometero miliyoni 54.6 na 401.
Ubutumwa bwo kujya kuri Mars bukorwa mu gihe iyi mibumbe yombi isa n’iyegeranye. Bifata amezi nibura icyenda kugira ngo umuntu agere kuri Mars hifashishijwe ‘rocket’ zigenda ziyongera umuvuduko uko zikora urugendo.
Icyo gihe bisaba ngo umuntu agere kuri Mars ni kirekire ku buryo bigoye ngo akimare ari mu rugendo. Abahanga barimo abo mu Kigo cya Leta Zunze Ubumwe za Amerika gikora Ubushakashatsi mu isanzure, Nasa, bari mu bushakashatsi kugira ngo bakore ikintu gishobora kwihuta mu kugera kuri Mars.
Mu ikoranabuhanga riri kwigwaho, harimo iryifashisha ingufu z’izuba.
Abahanga mu by’isanzure bari gukora ku mushinga wo gukora icyo umuntu yagereranya n’icyogajuru ariko cyifashisha ingufu z’izuba mu mushinga wiswe Solar Electric Propulsion, SEP.
Iri koranabuhanga ryitezweho ko rishobora kwifashishwa mu kohereza imizigo kuri Mars mbere y’uko habaho urugendo rw’umuntu. Ibyo byafasha ko abahanga mu bumenyi bw’ikirere bagerayo bagasanga hariyo ibikoresho byose bakeneye, gusa bo bagenda bakoresheje ‘rocket’ zisanzwe.
Uko uyu mushinga uteye ni uko icyo bazohereza kuri Mars kizaba gifite ubushobozi bwo gufata ingufu z’izuba kikazibyaza amashanyarazi asanzwe.
Ubusanzwe iyo icyogajuru cyoherejwe mu kirere kiba gikoresha ingufu zingana na kilowatt ziri hagati ya 10 na 15, ariko abahanga bari gushaka kuzongera nibura ku buryo zagera kuri Kw 50.
Ikibazo kiriho ubu ni ubushobozi bw’imizigo icyogajuru gikoresha imirasire y’izuba cyakoherezwa cyaba gifite kuko ubusanzwe ibintu bikoresha imirasi bikora neza iyo bitwaye ibintu bitaremereye cyane.
Ikindi gitekerezo ni ukwifashisha ibyogajuru bikoresha ingufu za nucléaire ku buryo bihaguruka ku Isi bigafungira amaferi kuri Mars.
",https://m.igihe.com/ikoranabuhanga/ubumenyi/ubumenyi-bw-isi/article/ikoranabuhanga-rishya-rishobora-gutuma-tugera-kuri-mars-vuba,Tech
Toyota na Honda zakuye ku isoko imodoka zirenga miliyoni esheshatu kubera ibibazo bya tekiniki,"Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Toyota yatangaje ko igiye gukura ku isoko imodoka miliyoni 3.4, muri zo miliyoni 2.9 ni imodoka ziri muri Leta Zunze Ubumwe za Amerika zifite ibibazo biterwa n’ibikoresho birinda abagenzi mu gihe cy’impanuka, Airbag.
Imodoka zifite ibibazo ni iziri muri Amerika ya Ruguru, iyo hagati n’Amajyepfo zirimo izo mu bwoko bwa Corolla, Corolla Matrix, Avalon, na Avalon HV zakozwe hagati y’umwaka wa 2010 na 2019.
Ku rundi ruhande, Honda nayo yatangaje ko igiye gukura ku isoko imodoka miliyoni 2.7 zirimo 2.4 ziri muri Leta Zunze Ubumwe za Amerika n’izindi 300,000 ziri muri Canada.
Ubwoko bufite ikibazo ni izitwa Acuras zakozwe hagati y’umwaka wa 1996 na 2003 zifite ibibazo bya “airbag” zifite inenge mu buryo zakozwe.
Imodoka za Toyota ziri gukurwa ku isoko kuko zagakwiye kuba zikoranye ikoranabuhanga rigenzura rikamenyesha umuntu niba hari impanuka igiye kubaho ku buryo icyo gihe airbag ihita yifungura hanyuma n’imikandara y’intebe ikifunga ikikomeza ku buryo umuntu atagira imvune ikabije.
Toyota yatangaje ko ikoranabuhanga riri muri ziriya modoka rishobora kudakora neza mu gihe cy’impanuka bitewe na kirogoya zishobora kubaho ku buryo Airbag zitafunguka n’imikandara ntiyifunge cyane.
Honda yo yavuze ko imodoka yakuye ku isoko zifite ikibazo cya Airbag zakozwe n’uruganda rwa Takata zikoranye amakosa ku buryo aho kugira ngo zikize ubuzima bw’umuntu zishobora guturika.
",https://m.igihe.com/ikoranabuhanga/article/toyota-na-honda-zakuye-ku-isoko-imodoka-zirenga-miliyoni-esheshatu-kubera,Tech
Instagram igiye kujya igenzura amafoto ayishyirwaho yanyujijwe muri Photoshop,"Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Uru rubuga rugenzurwa na Facebook ruri gukora amavugurura atandukanye by’umwihariko agamije kurwanya amakuru y’ibihuha atambutswaho. Kuri ubu amavugururwa agiye gutangazwa mu minsi iri imbere azaba agenzura amafoto yakorewe muri Photoshop.
Hazajya hifashishwa uburyo bubiri. Ubwa mbere ni ubushingiye ku bitekerezo by’abantu, aho bazajya bavuga uko babona iyo foto, hanyuma ubundi bwo bushingiye ku igenzura rizajya rikorwa mu buryo bw’ikoranabuhanga.
Mu gihe ifoto bigaragaye ko iri gutanga amakuru atari yo kubera ko yahinduwe, izajya ibanza kugenzurwa mbere y’uko yongera kugaragara kandi ubutumwa buvuga ko iri gutanga amakuru atari yo buyigaragazweho.
Umuvugizi wa Facebook yatangaje ko amafoto atazajya ahishwa kuko yakorewe Photoshop, ahubwo ko azajya ashyirwaho ikirango mu gihe ari kugenzurwa.
Mu gihe iryo genzura rirangiye, kizajya gikurwaho mu gihe bigaragaye ko atari amafoto agamije gukwirakwiza amakuru y’ibihuha.
",https://m.igihe.com/ikoranabuhanga/article/instagram-igiye-kuzajya-igenzura-amafoto-ayishyirwaho-yanyujijwe-muri-photoshop,Tech
Verizon yatangije ishakiro rya OneSearch riha umwihariko umutekano w’abakoresha internet,"Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Niyo mpamvu uzabona hamwe unyura ushakisha niba ukoresha nka telefoni, iyo ugifungura urubuga rwa Google usanga imbuga wasuye kenshi ziyanditse hasi, ku buryo bitagusaba kongera kuzandikamo igihe wifuza kuzisura.
Hari uburyo bukoreshwa mu gushakisha ibintu runaka kuri internet, amayira wanyuze ntabikwe na porogaramu wakoresheje (browser). Uburyo bwari busanzwe ku isoko ni DuckDuckGo, ariko ku wa 14 Mutarama 2020 hari ubundi bwinjiye ku isoko. OneSearch.
Ni uburyo bwakozwe n’ikigo Verizon Media, bushobora kwifashishwa mu gushakisha ibintu binyuranye kuri internet, haba kuri telefoni cyangwa mudasobwa.
Itandukaniro ry’iri shakiro rishya (search engine) ugereranyije n’uburyo busanzwe, ni uko OneSearch ifata amakuru y’uyikoresha mu buryo bwihariye.
OneSearch yo ntabwo ikusanya amakuru y’umuntu unyuze muri iri shakiro ngo ibe yayagaragariza uwo ari we wese, cyangwa ngo igumane ibyo ukunda gushakisha, ku buryo ibigo bidashobora kwifashisha amakuru yawe ngo bikwamamazeho ibintu runaka bitewe n’ibyo babonye ukunda gushakisha.
Mu gushakisha ibyo umuntu akeneye, OneSearch ivuga ko izajya itanga “ibisubizo bidafite ikindi cyagize uruhare mu kubigena.”
Iki kigo kinavuga ko ibintu byose umuntu ashakisha bizajya birindwa, ku buryo niba ukoresha OneSearch umuntu adashobora kugukurikirana ngo amenye ngo ukunda kureba ibi cyangwa ukunda gusura imbuga runaka.
Iri shakiro rinatanga uburyo bwisumbuye bw’umutekano buzwi nka “Advanced Privacy Mode”, aho imbuga wasuye, nyuma y’isaha imwe zisiba mu ishakiro ryawe.
Nk’uko Verizon yabitangaje, ubu buryo buzafasha cyane mu kurinda amakuru y’umuntu wifashisha nka telefoni cyangwa mudasobwa agashakisha ikintu runaka kuri internet, nyuma undi muntu akaza kuyifashisha cyangwa icyo washakishaga ukagisangiza abandi.
Iri shakiro rya OneSearch naryo rizaba ryemera amatangazo yohererezwa abantu bari kuri internet, ariko azajya atangwa hashingiwe ku kintu runaka ushakishije, aho gushingira ku bintu ukunze gushakisha cyangwa imbuga ukunda gusura.
OneSearch ni kimwe mu bishya bihanzwe na Verizon Media, aho ije isanga ibindi bikorwa birimo ibinyamakuru HuffPost, TechCrunch na Yahoo. Ni imbuga Verison ivuga ko zisurwa n’abantu bagera kuri miliyoni 900 buri kwezi.
Umutekano w’abakoresha internet ni ikintu cyakunze gutindwaho cyane, bitewe ahanini n’uburyo ibigo bikomeye nka Facebook, Google na Amazon birimo gushinjwa gukoresha nabi amakuru y’ababikoresha.
Ni mu gihe ayo makuru usanga abyazwa umusaruro mu buryo bw’ubucuruzi, ibintu bikomeje gutuma nka Facebook ihora mu nkiko.
",https://m.igihe.com/ikoranabuhanga/internet/article/verizon-yatangije-ishakiro-rya-onesearch-riha-umwihariko-umutekano-w-abakoresha,Tech
Windows 7 mu marembera ,"Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Guhera kuri uyu wa 14 Mutarama 2020, uruganda rwa Microsoft rwahagaritse uburyo rwatangaga ubufasha mu kugeza ibintu bishya (updates) ku bakoresha Windows 7 cyangwa mu bijyanye n’umutekano.
Ku rubuga rwa Microsoft bagaragaza ko porogaramu ituma mudasobwa zikora (operating system) ya Window 10 Home igurwa $139, ariko ntibiraba ngombwa gutanga ayo mafaranga yose: Microsoft yatanze amahirwe yo kuyijyanisha n’igihe (upgrade) ku buntu bwagombaga kurangira mu 2016, ariko n’ubu biracyakora.
Mu mpinduka nshya ariko, Microsoft yatangaje ko izakomeza gufasha mu by’umutekano abantu bakoresha Windows 7 mu buryo bw’ubucuruzi ndetse banabyishyurira, bitandukanye no kuba byakorwaga ku bantu ku giti cyabo.
Windows 7 yagiye ku isoko mu 2009, ni imwe muri porogaramu zifashishwa cyane mu gukoresha za mudasobwa. Gusa mu mpera z’umwaka ushize Windows 10 yayiciyeho mu kuba ikoreshwa n’abantu benshi nk’uko ZDNet yabitangaje.
Igenzura ryakozwe na NetMarketShare mu Ukuboza 2018 ryerekanye ko mu mashini zarebweho, 39.2% zakoreshaga Windows 10 naho 36.9% zakoreshaga Windows 7.
Ubwo Windows 10 yasohokaga bwa mbere muri Nyakanga 2015, Microsoft yatanze amahirwe yo kuyisimbuza ku buntu ku bakoresha Windows 7, 8 na 8.1, kugeza muri Nyakanga 2016.
Gusa ubwo buryo bwakomeje gukora ku buntu, kuko ababigerageza bavuga ko bigikunda kugeza magingo aya.
Icyo ukwiye kuzirikana ni uko iyo Windows 7 uyisimbuje Windows 10 bihindura igenamikorere (settings) rya mudasobwa yawe, kimwe na zimwe muri porogaramu ufitemo zishobora guhinduka mu buryo zakoraga cyangwa zigasibama.
Hari uburyo bwo kugumana ibintu wabitse muri mudasobwa yawe ndetse n’amakuru yawe bwite, ariko bitewe n’itandukaniro riri hagati ya Windows 10 na Windows 7, ntabwo bikunda ko porogaramu zose wari ufite muri mudasobwa uzigumana uko zakabaye.
Windows 8.1 nayo ishobora kujyanishwa n’igihe igasimburwa na Windows 10, ariko yo ntabwo ari ngombwa ko isiba porogaramu wari ufite cyangwa ngo ihindure igenamikorere rya mudasobwa yawe.
Uko watangira gukoresha Windows 10 ku buntu
Niba ukoresha Windows 7, Windows 8 cyangwa Windows 8.1 Home cyangwa Pro:
1. Banza ubike mu buryo bwihariye (back up) inyandiko zawe, porogaramu cyangwa amakuru yawe bwite.
2. Jya aho ushobora kumanurira (download) Windows 10 ku rubuga rwa Microsoft.
2. Kanda ahanditse ‘Download’ ukurikizeho ahanditse ‘Run’.
3. Nimara gufunguka, hitamo ‘Upgrade this PC’ niba iyi Windows 10 ushaka kuyishyira muri mudasobwa urimo gukoresha, cyangwa ukande kuri ‘create installation media’, niba ushaka kuyibika nko kuri flash disc cyangwa ahandi, ngo uze kuyishyira mu yindi mudasobwa.
Ibyo nibiba birangiye, mudasobwa izakubaza niba ukeneye kugumana amadosiye yawe cyangwa niba ushaka gutangira bundi bushya.
Nuhitamo gutangira bundi bushya bizaba bivuze ko amadosiye yose wari ufite agiye gusibwa, ugatangira bundi bushya gushyiramo Windows 10.
Nimara kujyamo, uzahabwa uburyo bwo gutangiza Windows 10, aho ushobora kubona unyuze muri Settings > Update & Security > Activation.
Aha ariko niba usanzwe ukoresha Windows 7 cyangwa 8 Home, ushobora kujyanisha n’igihe Windows yawe igahinduka Windows 10 Home, mu gihe Windows 7 cyangwa 8 Pro ishobora kujyanishwa n’igihe ikaba Windows 10 Pro.
",https://m.igihe.com/ikoranabuhanga/mudasobwa/article/windows-7-mu-marembera,Tech
Uko wagaruza telefoni yawe ya Android yibwe,"Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Guta cyangwa kwibwa telefoni si ibintu buri wese ahita yakira bitwe n’uburyo tuzifashisha mu buzima bwa buri munsi, ariko hari n’uburyo wakomeza kuyikurikirana, ukamenya aho iherereye ikaba yagaruzwa!
Hari uburyo telefoni yawe ya Android yabuze ushobora kuyikurikirana, ukaba wayifunga uwayitwaye ntayikoreshe ndetse ugakurikirana aho iherereye mu buryo bworoshye. Hari intambwe z’ingenzi ugomba gutera igihe telefoni yawe ukiyifite mu maboko.
Yifunge mu buryo bwizewe
Ni ngombwa ko telefoni yawe uyifungisha uburyo bwizewe, butuma nta muntu wapfa kuyinjiramo. Ni ukuvuga gukoresha umubare w’ibanga kandi utapfa gufindurwa na buri wese nk’urimo imibare, ibimenyetso n’inyuguti nkuru, ugakoresha n’igikumwe kuri telefoni bishoboka.
Ikindi, ni byiza kwirinda gufunguza telefoni yawe isura kuri telefoni za Android, ibizwi nka Facial Recognition. Impamvu ni uko iyo isura y’umuntu ariyo ikoreshwa mu gufungura telefoni, iri koranabuhanga kuri telefoni zimwe rishobora kujijishwa n’umuntu uwo ari we wese, akoresheje nk’ifoto ya nyirayo.
Umwihariko uba kuri telefoni nshya za Google arizo Pixel 4 na Pixel 4 XL, kuko zo zikoresha ubuhanga bwihariye nk’ubwa Apple mu gukoresha isura y’umuntu, ku buryo bwakwizerwa kurusha izindi telefoni.
Uburyo bwa ‘Find My Device’ bwa Google
Iteka iyo winjiye muri telefoni yawe nshya ya Android, ugashyiramo konti ya Google (Gmail), uburyo bugufasha gutahura telefoni yawe bwa ‘Find My Device’ buhita bufunguka. Nibwo uzifashisha telefoni yawe yibwe cyangwa itakaye, ku buryo ushobora kuyifunga cyangwa ugasiba ibintu byose biyiriho kandi utayifite mu ntoki.
Ni ngombwa kwinjira muri telefoni yawe ukareba niba ‘Find My Device’ ifunguye, ukanyura mu igenamikorere rya telefoni (settings), ukajya mu bijyanye n’umutekano n’ibiranga ahantu (Security & Location), ukagera muri Find My Device. Ushobora no kunyura muri Google > Security > Find My Device.
Find My Device igomba kuba ifunguye, niba atari ko bimeze, yinjiremo maze urebe akarongo gatambitse kaguha icyerekezo kigana iburyo, ugakozeho urutoki ukajyane iburyo gaheze inguni, ku buryo hiyandikamoko “on” cyangwa kagahindura ibara.
Find My Mobile kuri Samsung
Niba utunze telefoni ya Samsung, uretse uburyo bwa ‘Find My Device’ butangwa na Google, uzabonamo ubundi bwihariye bwagenwe na Samsung, buzwi nka ‘Find My Mobile’. Ntabwo buguha amahirwe yo gukurikirana telefoni yawe yabuze gusa, bunaguha amahitamo yagutse kurusha uburyo bwa Google.
Muri iyo serivisi ya Samsung, wibereye aho uri ushobora gukurura ibintu biri muri telefoni wabuze (backup) cyangwa ukabona niba umuntu yavanyemo sim card yawe. Aho bigusaba kuba warafunguye konti ya Samsung kugira ngo ukoreshe ubwo buryo bwa ‘Find My Mobile.’
Kubwinjiramo uca muri ‘settings’ ukinjira muri Biometrics and security > Find My Mobile. Niba ugitangira kuyikoresha warahise ufungura konti ya Samsung muri ya masaha ya mbere, Find My Mobile iba irimo gukora. Niba atari ko byagenze, fata umwanya muto ufungure konti ya Samsung, ufungure na Find My Mobile.
Koresha Find My Device
Gukoresha ubu buryo bwa Google, bizagusaba gusura urubuga rumwe. Android.com/find. Ni rwo rubuga uzajyaho mu bihe nk’ibyo uzaba wabuzemo telefoni yawe. Ni ngombwa ko uzabanza kuzuzamo konti yawe ya Google ihura neza n’iri muri telefoni yawe ya Android.
Utari hafi ya mudasobwa, ushobora gukoresha indi telefoni ya Android, ugashyiramo application ya Find My Device uyikuye muri Play Store. Ukimara gushyira konti yawe muri urwo rubuga cyangwa iyo application, Google izahita itangira gushakira irengero rya telefoni yawe.
Ako kanya izahita ibwira umuntu uyifite ko nyirayo arimo kuyishakisha, ubundi ukoreshe amahitamo ari ku ruhande rw’ibumoso muri Find My Device kugira ngo utume itera hejuru, bityo niba iri hafi aho mu rugo ube wayibona, ubashe kuyifunga cyangwa usibe ibintu byose biriho niba yibwe.
Nuhitamo ahanditse ‘Secure Device”, uzaba uyifunze, kandi uzaba ushobora gukomeza kubona aho iherereye nubwo uzaba wayifunze. Niba ukoresha uburyo nka Google Pay mu kwishyurana kuri telefoni, kuyifunga bizatuma nta muntu ukoresha telefoni yawe ngo agire ikintu na kimwe agura.
Nuhitamo ahanditse ‘Erase Device’, ntabwo uzabasha kongera gukurikirana iyo telefoni kubera ko n’ibikuranga bizasibwa. Ubu ni uburyo bushobora gukoreshwa iyo ubundi bwose bwananiranye, ukavanamo ibyawe ubundi ukayiheba.
Igihe umujura yaba yazimije telefoni yawe, ntabwo wabasha kuyikurikirana kereka igihe yaba ayicanye kandi akaba arimo gukoresha internet. Google ihita ikoherereza email iyo ibone amerekezo ya telefoni yawe.
Iyo uyibonye, bigusaba kongera gushyiramo PIN cyangwa undi mubare w’ibanga kugira ngo ubashe kongera kuyikoresha, rimwe na rimwe bakanagusaba kongera gushyira umubare w’ibanga muri konti ya Google, kugira ngo bamenye neza ko ari nyir’ubwite urimo kuyikoresha.
Telefoni za Samsung
Nk’abakoresha Samsung Galaxy, bafite amahirwe yo gukoresha serivisi za Google cyangwa Samsung mu gushakisha telefoni yabuze. Ariko uburyo bwa Samsung hano nibwo bwizewe kurushaho kubera amahirwe y’inyongera butanga.
Ukeneye gukurikirana telefoni yibwe bimusaba gusura urubuga findmymobile.samsung.com. Aha ho nta application y’inyunganizi batanga nko kuri Google, ni ukuvuga ko ukoresha indi telefoni cyangwa mudasobwa, unyuze ahagenewe gusura imbuga zinyuranye.
Injiza konti yawe ya Samsung ahabigenewe, uhitemo telefoni yawe yatakaye ku ruhande rw’ibumoso. Ikarita igaragaza aho telefoni yawe iherereye izahita yigaragaza, unahabwe amahitamo anyuranye, ku ruhande rw’iburyo kuri telefoni yawe.
Hera ku gushyira imfunguzo muri telefoni yawe, ibintu bizahita buyoherezaho ubutumwa ushaka, bigahagarika amakariya yawe ya Samsung Pay ndetse uwayibye ntabashe kuba yayizimya.
Nyuma uhabwa amahirwe yo kurema ububiko bwihariye bw’ibintu biri muri telefoni yawe, ku buryo uramutse uyibuze burundu, uzaba ufite bwa bubiko bw’ibintu byose (backup). Niba telefoni igenda yimuka aho iri, unahitamo uburyo bukwereka izo nzira zose.
Ubwo buryo buzajya bukwereka aho telefoni yawe iri buri minota 15. Ushobora kandi kwemeza uburyo butuma umuriro umara igihe muri batiri ya telefoni yawe, ubwo buryo bukaba buhagarika ibintu byose, igasigarana gusa ubushobozi butuma ikugaragariza aho iri.
Kimwe na Find My Device yakozwe na Google, serivisi ya Samsung igusaba PIN yawe iyo umaze kubona telefoni yawe. Ntabwo igusaba gusubira kuri rwa rubuga waciyeho ngo uvanemo uburyo bwo gukomeza kuyikurikirana.
Ni ngombwa ko niba wibwe telefoni gutya, ukagira amahirwe ukamenya aho iherereye, utishora ubwawe ngo ujye kuyibohoza, cyane ko bishobora gutuma ugirirwa nabi n’umujura.
Ni ngombwa kwitabaza inzego zishinzwe umutekano zikabigufashamo, ukazishyikiriza ibipimo byose urimo kubona by’aho telefoni yawe iherereye.
",https://m.igihe.com/ikoranabuhanga/mobayilo/article/ni-gute-wagaruza-telefoni-yawe-ya-android-yibwe,Tech
Umunyarwanda yavumbuye ikoranabuhanga rikoreshwa muri Gari ya moshi zo mu Bushinwa,"Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Mu 2002 u Bushinwa bwatangiye gukoresha bwa mbere gari ya moshi izwi nka Maglev (magnetic levitation) zigira umuvuduko wa Kilometero 431 mu isaha ziri mu zihuta cyane ku Isi.
Ni gari ya moshi ikoresha ikoranabuhanga rya rukuruzi, aho igice cyayo gitwara abagenzi kigenda gikururuka ku nzira ikozwe muri rukuruzi, bikayiha imbaraga zidasanzwe zo kwihuta. Ni gari ya moshi idakoresha amashanyarazi cyangwa ibikomoka kuri peteroli, nta moteri igira muri make.
Guhera iki gihe ibindi bihugu bike nk’u Buyapani na Koreya y’Epfo n’ibyo byabashije gukoresha ubu bwoko bwa Gari ya Moshi nshya zihuta cyane.
Gusa n’ubwo izi Gari ya Moshi zagendaga zikundwa n’abatari bake kubera umuvuduko wazo wihutishaga urugendo, hari hakiri ikibazo cy’uko nta koranabuhanga rihari rishobora kuburira abazitwara n’abazigenzura igihe mu nzira yazo harimo imbogamizi ishobora kuziteza impanuka.
Aha niho Umunyarwanda witwa Katabarwa Gilbert Murenzi wari waragiye mu Bushinwa mu 2015 gukomeza amashuri y’icyiciro cya gatatu cya kaminuza muri Kaminuza ya Tongji iri mu Mujyi wa Shanghai, yahereye akora ubushakashatsi avumbura uburyo bushobora kwerekana ko hari imbogamizi iri mu nzira y’iyi Gari ya Moshi ya Maglev.
Mu 2016 nibwo Katabarwa wigaga amasomo y’ubugenzuzi (Surveying and geometrics) yahawe gukora ubushakashatsi ku cyuma gishobora kuvumbura inzitizi ziri mu nzira ya Maglev
Katabarwa avuga ko mu ntangiriro we na mwarimu we batumvaga neza uburyo ibi bizakorwa.
 Ati “Sinari nzi icyo Maglev ari cyo, ndetse na mwarimu wanjye yagaragaraga nk’utumva ibizava mu bushakashatsi.""
Katabarwa yahisemo gukora ubushakashatsi kuko yumvaga ntawe uzamushyiraho igitutu cyo kuburangiza vuba, bityo akabubonamo amahirwe y’uko buzamuha umwanya wo kwikorera indi mirimo yafatanyaga no kwiga.
Yagize ati “Imyumvire yanjye yari uko niba mwarimu adafite ubumenyi buhagije kuri ubu bushakashatsi, bizampa umwanya uhagije wo kwita ku biraka byanjye byo hanze ndetse mu gihe nabaga mbajijwe aho bugeze nababwiraga ko nkiri kubukoraho”
Ibi si ko byagenze kuko mu 2018 Katabarwa yaje guhabwa iminsi 15 ngo yerekane aho ubushakashatsi yari amazemo imyaka ibiri bugeze, bitagenda gutyo akabura amahirwe yo kwishyurirwa ishuri yari yarabonye agasubira mu Rwanda.
Yagize ati “Naravuze nti nta buryo nasubira mu rugo. Nari narakoze uburyo busobanura iryo koranabuhanga nari ndimo nkoraho ubushakashatsi. Mu gihe nari ndimo mbubamurikira bashimishijwe cyane n’ibimaze gukorwa ndetse bansaba ko nakwitegura kubishyira mu bikorwa”
Katabarwa avuga ko mu gihe yakoraga ubu bushakashatsi yagowe cyane no kugira ubundi yareberaho kuko nta bandi benshi bari barabikozeho ndetse ko na bake babigerageje bitagenze neza.
Mu 2018 mu Ukuboza nibwo ku nkunga ya miliyoni 1 y’amadorali ya Leta y’u Bushinwa, Katabarwa Gilbert yatangiye gushyira mu bikorwa ibyo yari yarakuye mu bushakashatsi.
Iri koranabuhanga ryavumbuwe na Katabarwa rishobora kwerekana ibiti, abantu ndetse n’ibindi bintu bishobora kujya mu nzira ya Gari ya Moshi bigateza impanuka. Gari ya Moshi imenya ko hari ikiri mu nzira yayo itarakigeraho.
Katabarwa aganira na The New Times yavuze ko inzozi afite ari ukugaruka mu Rwanda agafasha mu mishinga iteza imbere imijyi igezweho n’uburyo bwo gutwara abantu n’ibintu.
 Ati “ Hamwe no kwiyongera kw’abaturage no kwaguka kw’imijyi, ikoranabuhanga rigezweho rirakenewe mu kugenzura imijyi. Ndashaka kugaruka mu rugo ngo ngire uruhare ku iterambere ry’imijyi yacu muri Afurika”.
Hagendewe kuri iri Koranabuhanga rya Katabarwa, umwaka ushize muri Gicurasi u Bushinwa bwatangiye igerageza ry’indi gari ya Moshi ishobora kugenda kilometero 600 mu isaha, ikazaba ifite ubushobozi bwo gukoresha amasaha atatu n’iminota 50, ahantu indege yakoresha amasaha 5 n’iminota 50.
",https://m.igihe.com/ikoranabuhanga/article/umunyarwanda-yavumbuye-ikoranabuhanga-rikoreshwa-muri-gari-ya-moshi-zo-mu,Tech
Ikoreshwa rya ‘smartphones’ zirimo gutangwa muri Connect Rwanda rizakurikiranwa rite?,"Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Muri iyi gahunda igamije kuzamura no kwihutisha ikoreshwa ry’ikoranabuhanga mu Rwanda, abantu batangiye gutanga izi telefoni ndetse umuntu agasaba undi ahisemo kugira icyo yiyemeza, bigakorerwa kuri internet cyane cyane ku mbuga nkoranyambaga.
Icyiciro cya mbere cy’ubu bukangurambaga ni ukwiyemeza gutanga telefone zigezweho, aho intego yacyo ari ukugira ngo uruhare rwa buri muntu rugaragare mu kugeza ikoranabuhanga ku batarifite hatangwa smartphones.
MTN Rwanda igaragaza ko by’umwihariko hagati ya Werurwe na Ukuboza 2019 yari imaze gucuruza Smartphone zizwi nk’Ikosora zirenga ibihumbi 50 ariko hakigaragara icyuho mu gufasha Abanyarwanda gutunga telefone zigezweho, aho bakiri munsi ya 20% kuko mu baturage basaga miliyoni 12, abafite smartphone basaga miliyoni 1.7.
Umuyobozi wa MTN Rwanda, Mitwa Kaemba Ng’ambi, yabwiye CNBC Africa ko ubukangurambaga bwa Connect Rwanda ari igitekerezo cyaje mu kureba uburyo inzego zitandukanye zagira uruhare mu kongera umubare w’abafite telefone zigezweho, kugira ngo boroherwe no kuzifashisha muri gahunda z’ishoramari.
Kuva ubu bukangurambaga butangijwe, abantu n’ibigo bitandukanye bamaze kwiyemeza gutanga Smartphones zisaga ibihumbi 50.
Ng’ambi yavuze ko MTN Rwanda yahisemo gufatanya na Minisiteri y’ikoranabuhanga na Inovasiyo muri ubu bukangurambaga kugira ngo zizagezwe ku bo zigenewe kandi babikwiriye.
Ati “Ku bufatanye na Minisiteri y’ikoranabuhanga na Inovasiyo hashyizeho uburyo bugaragaza neza uburyo bizakorwa, abantu bose badafite smartphones, bazi neza abafite n’abadafite smartphones.”
Yasobanuye ko na Minisiteri y’Ubutegetsi bw’igihugu isanzwe ifite imibare y’ingo zifite n’izitafite telefone zigezweho, ikazaba ariyo igenderwaho hatoranywa abazahabwa izigera ku bihumbi 50 zamaze kwiyemezwa n’abantu n’ibigo bitandukanye.
Ati “Impamvu turimo gukora ibyo ni ukugira ngo twizere ko smartphones izahabwa umuntu koko utayitunze uyu munsi kugira ngo twizere ko bijyanye n’intego muri rusange ariko nanone no kureba abantu batabasha kubona serivisi z’ikoranabuhanga.”
Icyiciro cya mbere cy’ubu bukangurambaga cyatangiye mu Ukuboza 2019 hagati biteganyijwe ko kizashyirwaho akadomo mu byumweru bitatu bya mbere bya Werurwe 2020.
Uretse gukusanya smartphones zizatangwa muri iyo gahunda no kuzishyikiriza abagenerwabikorwa, MTN Rwanda izanafatanya na Minisiteri y’Ikoranabuhanga na Innovasiyo mu gushyiraho integanyanyigisho y’uburyo abaturage bazajya bakoresha porogaramu zizashyirwamo no kubakangurira kuri serivisi zitandukanye z’ikoranabuhanga zakwifashishwamo.
Ng’ambi yakomeje ati “Tuzakomeza no gukurikirana kugira ngo twizere ko umuntu wayikoresheje ejo hashize azanayikoresha ejo hazaza, tunarebe niba hari icyuho mu kuzikoresha, tubabaze niba bibanogeye cyangwa niba hari ubundi bufasha twabaha.”
Yavuze ko inyigo zitandukanye zagaragaje ko mu gihe umubare w’abakoresha telefone wiyongereye, bigira uruhare mu kongera umubare w’abakoresha ikoranabuhanga ndetse n’umusaruro mbumbe w’igihugu ukiyongera.
Ati “Ku ruhande rwanjye icyo niteze ni uko bazakomeza kuzikoresha bagakomeza kugerwaho na serivisi zitandukanye batabonaga mbere. Nk’uko nabivuze, serivisi nyinshi za Guverinoma zirimo gutangwa hifashishijwe ikoranabuhanga ariko abantu bazibona baracyari bacye kubera ko badakoresha ibikoresho bizitangirwaho.”
“Ikindi mbona nk’amahirwe ni ubucuruzi buciriritse kuko mbere yo gutangiza ubu bukangurambaga, twaganiriye n’abantu benshi mu byaro tubabaza ‘Ese uwaguha smartphone ni iki wayikoresha?’ nk’abahinzi batubwiye ko hari amasoko ya kure y’aho batuye batabasha gucuruzamo ariko ko ‘bafite smartphone bashobora gufotora ibicuruzwa bakabishyira kuri internet bakaba babigura, bakabishyura nko kuri MTN Mobile Money n’ibindi.”
Yavuze ko hari n’abantu bakora n’abacuruza porogaramu za telefone batandukanye usanga batabasha kubona isoko ryazo rihagije kubera umubare muto w’abakoresha smartphone bazikenera, bityo uko bazagenda biyongera ari nako isoko rizaguka.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu rwego rwo kugabanya imbogamizi ku bantu bazitirwa no kubura internet.
Si ibyo gusa kuko inateganya uburyo na nyuma yazabagabanyiriza igiciro cya internet ku buryo batazajya bagorwa no kubona serivisi z’ikoranabuhanga no gukomeza gushaka smartphone zidahenze, ku buryo abantu bashobora no kuzigurira.
Biteganyijwe ko porogaramu 12 zizabanza gushyirwa muri izi telefoni zizatangwa muri #ConnectChallenge, zizaba ziri mu ndimi eshatu ari zo Ikinyarwanda, Icyongereza n’Igifaransa, bisobanuye ko abaturage bazihitiramo ururimi bakoresha.
Izo porogaramu zirimo Irembo, Serivisi za banki, iz’ubuzima, uburezi, kwishyura ifumbire bakoresheje Smart Nkunganire, amakuru ajyanye n’iteganyagihe n’ibindi.
",https://m.igihe.com/ikoranabuhanga/mobayilo/article/ikoreshwa-rya-smartphones-zirimo-gutangwa-muri-connect-rwanda-rizakurikiranwa,Tech
Hagiye gukorwa impinduka mu mikorere ya Bluetooth bwa mbere mu myaka 20,"Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Impinduka za mbere zizagaragazwa n’uburyo amajwi asohorwa n’ibikoresho byifashisha Bluetooth [écouteur] azajya aba ayunguruye kurusha mbere, bikajyana n’ikoranabuhanga rishya mu twumvisho [écouteur] dukoresha ubu buryo. Bizanajyana n’uburryo umuriro uzajya ugenda ari muke ugereranyije n’ibisanzwe.
Iri koranabuhanga ryiswe Bluetooth LE (LE isobanura Low Energy ni ukuvuga Bluetooth idatwara umuriro mwinshi) rizatuma abantu bashobora no gusangizanya ibyo bari kumva bakoresheje igikoresho kimwe.
Ni ukuvuga ngo niba uri kumva umuziki kuri écouteur zawe, ukaba ushobora gusangiza undi muntu nawe agafatira ku yawe akumva.
Ibyo bizafasha abantu benshi kumva nk’indirimbo imwe cyangwa ikindi kintu kimwe. Nko mu gitaramo cyangwa ahandi hateraniye abantu benshi, ubu buryo buzafasha ko abantu benshi bumva ibintu bimwe buri muntu ari ukwe, ariko aho amajwi ari kuva ari ku gikoresho kimwe bafatiyeho.
Abantu bafite ubumuga bwo kutumva nabo iri koranabuhanga rishya rya Bluetooth mu gihe gito rizashyirwa mu twumvisho tubafasha kumva.
LE Audio ikora kuri écouteur zikoresha Bluetooth kandi ku muntu wari uzisanganywe ntabwo ashobora kurishyiramo, ahubwo bimusaba kugura inshya zizashyirwa mu isoko mu minsi mike.
",https://m.igihe.com/ikoranabuhanga/article/hagiye-gukorwa-impinduka-mu-mikorere-ya-bluetooth-bwa-mbere-mu-myaka-20,Tech
Havumbuwe ikoranabuhanga ririnda uburyo bwo guhumeka kw’abana bavutse batagejeje igihe,"Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Ikigo cy’ikoranabuhanga cyo muri Israel (Technion), kuri uyu wa Kane cyatangaje ko iri koranabuhanga rigamije gukemura ikibazo cy’ubuhumekero bw’abana bavutse igihe kitaragera kuko usanga ibice bitandukanye by’umubiri wabo biba bitarakura neza.
Abana bavutse igihe kitaragera, usanga barangwa no kuba bafite ibibazo by’ubuhumekero bikaba ngombwa ko bahabwa ubufasha mu guhumeka hakoreshejwe icyuma gikoreshwa mu buvuzi mu gutanga umwuka.
Gusa ubu buryo bugira ingaruka zirimo kwangirika kw’ibihaha. Muri ubu buryo kandi buri mwana akenera gupimirwa impuzandengo y’ingano y’umwuka, uburemere bwawo, umuvuduko n’ibindi.
Abashakashatsi ba Technion, bakoze uburyo bwongera gutanga umwuka bigendanye n’ikigero cy’uko umwana ahumeka. Ubu buryo bushobora kurinda iyangirika ry’urwungano rw’ubuhumekero bw’abana kandi bukamufasha guhumeka neza.
Abashakashatsi kandi banavumbuye ikindi kintu gishobora kuba ku mwana kitari kizwi, aho umwuka usohokera mu gakoresho kaba kashyizwe mu munwa w’umwana (tube) ushobora kugira ingaruka ku mwana.
",https://m.igihe.com/ikoranabuhanga/article/havumbuwe-ikoranabuhanga-ririnda-uburyo-bwo-guhumeka-kw-abana-bavutse,Tech
Twitter igiye gushyiraho uburyo bwo guhitamo abemerewe kuvuga ku byo umuntu yanditse,"Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Ubusanzwe ibyo umuntu yanditse kuri uru rubuga biba bishobora kuvugwaho cyangwa gusubizwa ‘Reply’ n’umuntu wese ubisomye, yaba asanzwe amukurikira cyangwa atamukurikira ‘Following’.
Umuyobozi ushinzwe kugenzura ibinyuzwa kuri Twitter, Suzanne Xie, yatangaje kuri uyu wa gatatu ko harimo kuvugururwa imiterere yayo ku buryo abayikoresha bazajya bahitamo uwemerewe kugira uruhare mu kiganiro cyangwa igitekerezo batanzeho.
Iyo miterere mishya izaba igenera umuntu wandika ikintu kuri twitter amahitamo ane arimo kureka buri wese akakivugaho, guhitamo abasanzwe bamukurikira gusa kandi yahisemo gusangiza icyo yanditse, guhitamo abo yifuza kugisangiza gusa cyangwa guhitamo ko ntawemerewe kukivugaho.
Uru rubuga rwaherukaga gushyiraho uburyo bwemerera abarukoresha guhisha bimwe mu bitekerezo byatanzwe ku nyandiko barushyizeho ruvuga ko ari mu rwego rwo guhindura uburyo imikorere y’ibiganiro birutangwaho no guha amahirwe abarukoresha amahirwe yo kugenzura ibitekerezo bitangwa ku nyandiko banyuzaho.
Bamwe mu basanzwe bakoresha uru rubuga bagargaje ko iyi miterere mishya izaba ari igisubizo ku bantu bibasiraga abandi ku nyandiko babaga barunyujijeho, rimwe na rimwe batari mu bo bifuzaga kuzandikira.
Iyi miterere Twitter irimo ishaka kuzana biteganyijwe ko izatangira gukoreshwa mu gihe cya vuba muri uyu mwaka nubwo itavuze neza ukwezi.
",https://m.igihe.com/ikoranabuhanga/article/twitter-igiye-gushyiraho-uburyo-bwo-guhitamo-abemerewe-kuvuga-ku-byo-umuntu,Tech
StarTimes yashyizeho uburyo bworoshye bwo kugura ifatabuguzi rya televiziyo hifashishijwe ikoranabuhanga,"Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
StarTimes yatangaje ko kuri ubu bitakiri ngombwa gukora ingendo umuntu ajya kugura ifatabuguzi no guhererekanya amafaranga mu ntoki. Yashyizeho uburyo bwo kwishyura hakoreshejwe ikoranabuhanga bagura abonnement burimo MTN Mobile Money, Pivot, Equity, BPR, Gcom, FDI, ndetse irateganya ko mu minsi ya vuba izatangira gukorana na BK, Airtel Money na Mobicash.
Iyi sosiyete yatangaje ko umuntu wahuje ikarita ye na dekoderi bya StarTimes na StarTimes ON application, ashobora kwishyuza cyangwa agahindura bouquet akoresheje telefoni ye.
Umuyobozi Mukuru wa StarTimes, Deng Sanming, yagize ati “Nk’ikigo cya mbere kigurisha isakazamashusho muri Afurika, StarTimes igamije gutanga umusanzu mu mutekano w’abaturage muri ibi bihe bidasanzwe. Kureba neza batavuye mu rugo kugira ngo babone kandi bishimire imyidagaduro, amakuru na gahunda z’uburezi, ni intambwe yo gushyigikira ubuzima bwiza. “
Yongeyeho ati “Twizera ko imyitwarire myiza yose ishobora kuganisha ku mubiri muzima no mu bitekerezo byiza.”
Sanming yavuze ko ikoranabuhanga ryose rikoreshwa mu kwishyura ifatabuguzi rya StarTimes rizafasha abakiliya bayo gutuza no kuguma mu rugo bafite ubuzima bwiza.
Guhererekanya amafaranga no kwishyura hifashishijwe ikoranabuhanga ni bumwe mu buryo Banki Nkuru y’Igihugu (BNR) yasabye ko bwimakazwa muri ibi bihe hafashwe ingamba zikomeye zo guhangana n’ikwirakwira rya Coronavirus.
",https://m.igihe.com/ikoranabuhanga/ibindi-bikoresho/article/startimes-yashyizeho-uburyo-bworoshye-bwo-kugura-ifatabuguzi-rya-televiziyo,Tech
Ubushakashatsi bwagaragaje uburyo bushya bwo kwica agakoko gatera igituntu ,"Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Ibi byagaragaje uburyo bushya bushobora kwifashishwa n’abahanga mu gukora imiti y’igituntu no kugihashya kitarangiza abantu.
Abashakashatsi bagaragaje ko iyo agakoko gatera igituntu kabuze ubutare (fer) kadashobora gukura.
Igituntu giterwa n’agakoko kazwi nka Mycobacterium tuberculosis, kandi kaboneka kenshi mu mubiri w’umuntu.
Abashakashatsi bizeye ko ubushakashatsi bushya buzafasha mu gushaka umuti nyawo uhangana n’indwara y’igituntu.
Markus Seeger, umwarimu mu ishami ry’ubuvuzi muri Kaminuza ya Zurich (UZH), akaba no mu itsinda ryakoze ubushakashatsi yavuze ko basanze ako gakoko gatera igituntu iyo kageze mu mubiri gacura utundi turemangingo intungamubiri z’ubutare.
Seeger yavuze ko babashije guhagarika utunyangingo duto twitwa IrtAB dutwara ubutare tubujyana mu gakoko gatera igituntu, kadashobora gukura cyangwa kakaba kanapfa, bityo igituntu ntikizahaze abantu.
Ishami ry’Umuryango w’Abibumbye ryita ku Buzima (OMS), ryatangaje ko umwaka ushize abantu miliyoni 1.5 bishwe n’indwara zibasira ibihaha n’igituntu kirimo.
",https://m.igihe.com/ikoranabuhanga/article/ubushakashatsi-bwagaragaje-uburyo-bushya-bwo-kwica-agakoko-gatera-igituntu,Tech
Smartphone zishobora guhenda muri EAC mu mezi atandatu ya 2020,"Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Ibyo bivuze ko telefone za smartphone zinjira mu karere zizaba nke, igiciro cyazo kikazamuka kubera ibibazo biri mu gutumiza ibikoresho by’ikoranabuhanga bitewe n’icyorezo cya coronavirus.
Biteganyijwe ko isoko rizakomeza kugenda nabi mu mezi atandatu ya 2020, ibintu bizasubira mu buryo mu gihembwe cya gatatu n’icya Kane by’umwaka nabwo nihagira igikorwa ngo icyorezo gihagarikwe, ubucuruzi busubire uko bwahoze.
Raporo y’ikigo cy’ubushakashatsi, International Data Corporation (IDC) igaragaza ko umubare wa telefone zigezweho zizinjira muri EAC uyu mwaka uzagabanukaho 1.6 % ugereranyije n’izinjiye umwaka ushize.
Ugereranyije na telefone zigezweho zinjiye muri Kenya umwaka ushize, mu mezi atandatu ya mbere ya 2020 zizagabanukaho 10 % kandi ibiciro byiyongere.
Umwaka ushize muri Kenya, Uganda na Tanzania telefone zigezweho zinjiye muri ibyo bihugu zari miliyoni 10.7, zivuye kuri telefone miliyoni 9.4 zinjiye mu 2018.
Ibihugu byo mu karere bifite isoko rito rya telefone, raporo ivuga ko bizagerwaho n’ingaruka nyinshi kuko ibigo bicuruza n’ibiranguza telefone bizaba bishishikajwe n’amasoko manini nka Kenya ari naho bashobora kohereza telefone nyinshi mu gihe cya coronavirus.
Uretse telefone kandi n’ibindi byuma by’ikoranabuhanga nka televiziyo, firigo n’bindi bizahenda kuko abari bafite ububiko bwabyo mbere y’uko icyorezo cya coronavirus gikwirakwira, ubu mu bubiko bigiye gushira. Ikindi ni uko muri Mutarama mu Bushinwa bari mu birori byo kwizihiza umwaka mushya ku buryo inganda zitakoraga, hiyongereyeho n’icyorezo cya coronavirus cyacaga ibintu muri icyo gihugu.
Raporo igaragaza ko telefone zicuruzwa muri Afurika y’Iburasirazuba ziganjemo iz’inganda zo mu Bushinwa nka Tecno, Itel, Infinix, Xiaomi na Huawei kuko bigize 85 % bya telefone zose zicuruzwa mu karere. Samsung na Nokia ni ubundi bwoko bwa telefone zicuruzwa muri EAC.
Bagaragaza ko coronavirus ishobora no kugira ingaruka ku gushyira hanze telefone nshya kuko hari bimwe mu bikoresho byifashishwa mu gukora telefone bitari kubasha kugera ku nganda kuko biva hanze y’u Bushinwa.
",https://m.igihe.com/ikoranabuhanga/article/smarthphones-zishobora-guhenda-muri-eac-mu-mezi-atandatu-ya-2020,Tech
COVID-19: MTN yasobanuye impamvu hari aho internet igenda buhoro n’ingamba zo kubikemura ,"Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
MTN Rwanda yatangaje ko igiye kwagura imiyoboro imwe n’imwe mu maguru mashya kugira ngo icyo kibazo gikemuke.
Hashize iminsi bamwe mu bakoresha MTN Rwanda bavuga ko bafite ikibazo cya internet igenda gahoro cyangwa bahamagara amajwi akazamo ibibazo.
MTN Rwanda yatangaje ko intandaro y’uko kugenda gahoro, yaturutse ku bwiyongere bw’abakoresha imiyoboro yayo, kuko mu minsi mike ishize hafashwe ingamba zo kuguma mu ngo, ikoreshwa ry’imiyoboro ya MTN ryiyongereyeho 40 %.
MTN ivuga ko mu bice bituwe hari aho ubwo bwiyongere bwazamutse, bwikuba kabiri ugereranyije n’uko imiyoboro yabo yakoreshwaga mu minsi isanzwe.
Ibinyujije kuri Twitter, MTN yagize iti “Ubu bwiyongere buri hirya no hino ku Isi ku bigo by’itumanaho. Kwiyongera kw’abakoresha umuyoboro byateye umuvundo ku buryo mu duce tumwe na tumwe abakiliya bari guhura na internet igenda gahoro.”
Umuyobozi w’Ishami ry’Ikoranabuhanga muri MTN Rwanda, Ndatira Fabrice, yavuze ko imiyoboro imwe n’imwe mu Mujyi wa Kigali igiye kwagurwa kugira ngo ibashe guhaza abayikoresha bose.
Mu Mujyi wa Kigali, imiyoboro izagurwa bitarenze tariki 30 Mata 2020 naho mu bice byo hanze ya Kigali izagurwa bitarenze Gicurasi na Kamena uyu mwaka.
Mu Karere ka Gasabo imiyoboro izagurwa mu duce 27 dutandukanye tugize ako karere, muri Kicukiro izagurwa mu duce 17, Nyarugenge izagurwa mu duce 10.
Bamwe mu batanze ibitekerezo babicishije kuri Twitter ya MTN Rwanda, bagaragaje ko uduce twa Kicukiro nka Samuduha, Kanombe-Kabeza, Nyamirambo muri Nyarugenge n’ahandi ari hamwe mu hari ikibazo cyo kugenda gahoro kwa Internet.
Ndatira mu kubasubiza yagize ati “Gukoreshwa kw’imiyoboro yacu kwariyongereye mu duce tumwe na tumwe. Twatangiye kwagura iyo miyoboro. Kabeza iri mu duce turi bwagure imiyoboro yacu. Turaza kwihutisha iki gikorwa, turizera ko bizakemura ikibazo cyawe.”
Ndatira yavuze ko bumwe mu buryo bashobora gukoresha bagura imiyoboro ya MTN Rwanda, nko ku bakoresha Internet harimo kongeraho imiyoboro yindi (carriers) ifasha isanzweho mu gihe abayikoresha babaye benshi.
Yijeje ko internet izihuta imiyoboro nimara kwagurwa. Ati “Mu kwagura imiyoboro yacu, turizera ko internet izihuta kurushaho.”
MTN Rwanda ni sosiyete yageze bwa mbere mu Rwanda mu 1998, ikaba ari nayo ifite abakiliya benshi kuko imibare iheruka y’Urwego Ngenzuramikorere, RURA, yerekana ko ifite abafatabuguzi basaga miliyoni enye.
",https://m.igihe.com/ikoranabuhanga/internet/article/covid-19-mtn-yasobanuye-impamvu-hari-aho-internet-igenda-gahoro-n-ingamba-zo,Tech
Mercedes igiye gukora imashini zihariye zifasha abarwaye coronavirus guhumeka,"Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Ventilators ni imashini ubu zikenewe n’ibihugu byose mu kuba byafasha abarembejwe n’iki cyorezo, ariko zirahenze ku buryo kuzibona bigoye.
BBC yatangaje ko utumashini tuzwi nka Continuous Positive Airway Pressure (CPAP) zirimo gukoreshwa kugeza ubu ariko ari nke ugereranyije n’izikenewe.
Ibihugu by’u Bushinwa n’u Butaliyani byakoresheje izi mashini mu gufasha abarwayi ba Covid-19 kandi ngo byatanze umusaruro ukomeye.
Kugeza ubu utu dukoresho tugera kuri 40 twagejejwe mu bitaro byo mu Bwongereza.
Mercedes ivuga ko ishaka kujya ikora ibi izi mashini zigera ku 1000 ku munsi.
Amakuru ava mu Butaliyani igihugu cyugarijwe cyane na coronavuris, avuga ko abarwayi bangana na 50% bahawe utu twuma, byatumye batagera ku rwego rwo gukenera imashini yisumbuye ibafasha guhumeka mu bihe bikomeye (ventilator).
Prof Mervyn Singer ukora mu kigo University College London, avuga ko “Kugira utu tumashini bizatuma abarwayi batagera ku rwego rwo gukoresha imashini zibafasha guhumeka cyane kuko ari nke, zikaba zakoreshwa ku bandi barembye cyane.”
BBC ivuga ko aka kuma gafashwa gusunika umwuka ku buryo ugera mu kanwa no mu mazuru y’umurwayi bitamugoye.
Kugeza ubu icyorezo cya Coronavirus kimaze kwica abantu hafi ibihumbi 40 ku Isi, mu gihe abandi barenga ibihumbi 750 bamaze kwandura.
",https://m.igihe.com/ikoranabuhanga/article/mercedes-igiye-gukora-imashini-zihariye-zifasha-abarwaye-coronavirus-guhumeka,Tech
"Tuuza bundle, ipaki ya internet yakwifashishwa muri iki gihe cya Coronavirus","Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
MTN Rwanda ifite serivisi zo guhamagara hakoreshejwe amapaki atandukanye, hohererezanya ubutumwa bugufi, by’umwihariko muri ibi bihe byo kwirinda Coronavirus kohererezanya amafaranga nta kiguzi cy’ayo gukata umukiliya arengejeho mu gihe yishyura akoresheje Mobile Money.
Hari amapaki ya Internet atandukanye buri muntu agura bitewe n’iyo akeneye n’ibyo akeneye kuyikoresha, muri zo habamo iyitwa Tuuza bundle iri gufasha benshi muri iki gihe.
Tuuza bundle ni ipaki ya internet itanga Megabytes (Mbs) nyinshi. Nta gihe runaka imara, uhabwa Mbs ukazikoresha uko wifuza. Pack irangira ari uko izo Mbs zishize.
Hari igura Frw 200 itanga Mbs 130 igurwa umuntu akanze *345# akajya kuri 2 agakurikiza amabwiriza. Hari igura Frw 1000 itanga Mbs 800 nayo umuntu agura akanda *345# akajya kuri 2 agakurikiza amabwiriza.
Ushobora kandi gukanda *154# cyangwa *182# maze ugakurikiza amabwiriza.
Uretse iyo, hari andi mapaki menshi ya internet; arimo; ‘Irekure, (Internet Irekure) itanga Packs za 3G, 4G Irekure, Pack za 5G n’izindi nyinshi.
",https://m.igihe.com/ikoranabuhanga/internet/article/tuuza-bundle-ipaki-ya-internet-yakwifashishwa-muri-iki-gihe-cya-coronavirus,Tech
Impamvu ‘Zoom’ yanikiye izindi porogaramu zifasha mu guhamagara cyangwa gukora inama mu ikoranabuhanga,"Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Muri iyi minsi ibintu byahindutse kubera ko hafi ya buri wese yategetswe gukorera mu rugo kubera Coronavirus, nyamara agakomeza gukenera kuvugana n’abakozi bagenzi be, kwitabira inama z’ikigo akoramo cyangwa ayobora. Ibyo ntibirimo gukorwa na applications za Twitter, Facebook, Snapchat cyangwa TikTok. Ahubwo ni iyitwa Zoom.
Ni uburyo bwahanzwe n’umushinwa Eric Yuan mu myaka icyenda ishize, ariko ubu bwamaze guca kuri Skype na Microsoft Teams mu kwifashishwa cyane. Ni nabwo buryo inama iheruka guhuza ibihugu 20 bikize ku Isi, G20, yifashishije.
Burimo kwifashishwa kurusha ubundi bwari busanzwe nka FaceTime zikoreshwa kuri za iPhone. Ibyo bikagaragaza impamvu iki kigo cyagiye ku isoko ry’imari n’imigabane muri Mata mu mwaka, kibarirwa agaciro ka miliyari $15, ubu kigeze muri miliyari $40.
-	Zoom yoroshya ubuzima
Mu gihe kirekire, gukora inama hifashishijwe amashusho byasabaga kubanza gushyira porogaramu runaka muri mudasobwa cyangwa telefoni, ukamenya uburyo uyihuza n’igikoresho ufite, rimwe na rimwe bigasaba guca mu nzira nyinshi.
Igihe udafite application ya Zoom mu gikoresho cyawe, bizakorohera kuyishyiramo. Igihe inama irimo kubera kuri Zoom, ishobora guhurirwamo abantu bagera ku 100 buri wese ari imbere ya mudasobwa cyangwa telefoni ye, kandi umuntu akaba areba buri wese uri mu nama imbere ye.
Ubusanzwe nka Skype ku buntu yemera abantu 50, ariko Zoom igashyiraho akarusho k’uko nk’urugero niba utetse ugakenera kuvugana n’abandi, ntabwo ari ngombwa ko bakurebera igikoni, ushobora kugena uko inyuma hawe hagaragara mu maso y’abo muri kumwe mu nama.
Ni ukuvuga ko muri icyo gihe, ushobora kubigira nk’aho urimo kuganira wicaye ku mucanga cyangwa mu isanzure. Ubasha kandi kohereza ubutumwa ku muntu uhisemo cyangwa gufata amashusho y’ikiganiro kirimo kuba, ukaza kuyabika.
Umuntu aba afite igihe cy’iminota 40 cyo gukora inama, ku buryo iyo ukeneye ko irenga, umuntu ku giti cye yishyura $14.99 ku kwezi naho ikigo kikishyura $19.99.
-	Buri wese yayikoresha
Ntabwo Zoom itoranya ubushobozi bw’igikoresho cy’ikoranabuhanga. Ikora kuri mudasobwa ngendanwa, iPad, iPhone, mudasobwa yo mu biro cyangwa telefoni ikoresha Android. Ni ukuvuga ko umuntu wese, aho ari hose, ashobora kuyikoresha.
Abantu baranayishidukiye kubera ko mu byumweru bishize, Zoom yabaye application yamanuwe kuri internet (download) inshuro nyinshi kuri Apple App Store, kuko nko ku wa Mbere tariki 23 Werurwe yari imaze kumanurwa inshuro miliyoni 2.13, zivuye ku nshuro miliyoni 2.04 ku munsi wari wabanje.
Nyamara mbere y’amezi abiri yabanje, iyi porogaramu yamanurwaga inshuro zitarenze 56.000 ku munsi.
Kuva ibihugu byatangira gusaba abantu bose kuguma mu ngo, bibarwa ko abantu bamaze kuyimanura muri Google inshuro zisaga miliyoni 50.
-	Ikora mu buryo bwizewe
Urebye uburyo Zoom irimo gukoreshwa ku rwego rwo hejuru, ushobora kumva uburyo abayikoresha bayizera. Nibyo koko hagiye habamo ibibazo bike. Ariko magingo aya ikoreshwa n’inzego zinyuranye zaba iz’umutekano, ubuvuzi n’izindi.
Impungenge ariko ntizibura. Hari nk’igikorwa kirimo kwitwa ""Zoombombing"", aho abajura mu by’ikoranabuhanga bashobora kwinjira mu kiganiro banyuze kuri konti y’umuntu umwe, ugasanga berekanyeho amashusho atajyanye n’ibirimo kuba.
Rumwe mu ngero ziheruka gutangazwa ni uburyo banyuze ku muntu umwe bakereka abari mu nama bose amashusho y’urukozasoni.
",https://m.igihe.com/ikoranabuhanga/internet/article/impamvu-zoom-yanikiye-izindi-porogaramu-zifasha-mu-guhamagara-cyangwa-gukora,Tech
Huawei yashyize hanze telefone nshya za P40,"Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Izi telefone zishyizwe hanze nyuma y’umunsi umwe urwo ruganda rutangaje ko 90 % by’abakozi barwo 150 000 hirya no hino mu Bushinwa, bagarutse ku mirimo nyuma y’igihe bari mu ngo kubera coronavirus.
Inzobere zigaragaza ko nubwo Huawei yashyize hanze izo telefone, zishobora kutagurwa cyane kuko zije mu gihe ubukungu bitifashe neza kubera coronavirus.
Ubwoko bushya bwa telefone za Huawei ntabwo burimo porogaramu za Google nka Youtube, Amakarita na Play Store kubera ko Leta Zunze Ubumwe za Amerika zabujije sosiyete zo muri icyo gihugu gukorana n’izo mu Bushinwa mu bucuruzi.
Huawei iracyari sosiyete ya kabiri igurisha telefone nyinshi ku isi nyuma ya Samsung. Huawei yari yiyemeje kuvana Samsung kuri uwo mwanya bitarenze 2019 ariko ntibyayikundiye.
Telefone za P40 zasohowe zirimo ubwoko butatu burimo P40 iringaniye, P40 pro na P40 pro+. Izo ebyiri za nyuma zifite uburebure bwa santimetero zigera kuri 16, bikaba bizigira nini kurusha iPhone 11 Pro Max ya Apple.
Ubwo bwoko bwose bwa telefone bukoresha internet ya 5G. P40 iringaniye ifite camera eshatu, na zoom ya 3x ituma umuntu ashobora gukurura ikintu kiri kure ifoto ntite ireme.
P40 Pro yo ifite zoom ya 5x ituma ifata amashusho akeye mu gihe Pro+ ifite zoom ya 10x.
Mu zindi porogaramu ziri muri izo telefone harimo TikTok, Telegram, Viber na Microsoft Office. Uretse porogaramu za Google, telefone za P40 ntizirimo Twitter, Facebook na WhatsApp.
Huawei yashyizemo indi porogaramu isimbura YouTube yiswe Huawei video. Iyi sosiyete kandi yasinye amasezerano na BBC yo kujya ihabwa video zayo.
Telefone za P40 na P40 Pro zizashyirwa ku isoko tariki 7 Mata, iya mbere ikazaba igura amadolari 890 naho iya kabiri igura amadolari 1100. Telefone za P40 Pro+ zo zizajya ku isoko muri Kamena zigura amadolari 1540.
",https://m.igihe.com/ikoranabuhanga/article/huawei-yashyize-hanze-telefone-nshya-za-p40,Tech
U Rwanda ku rutonde rw’ibihugu Apple yaguriyemo isoko ryayo,"Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Ni igikorwa cyakiriwe neza n’abasanzwe bakora za applications zishyirwa mu bikoresho by’ikoranabuhanga bo mu Rwanda kuko ngo bigiye kubafasha kwagura ibikorwa byabo bijyanye no kuzikora kandi bakabona indi soko y’amafaranga batari basanganywe.
N’ubwo nta tariki nyayo Apple yatangaje ko abakora za applications bazaba bemerewe gutangira gushyira ibikorwa byabo ku rubuga rwayo, uru ruganda rwabasabye kwinjira muri konti zabo ku rubuga rwa Apple, bakemeza uburyo bushya bujyanye n’amasezerano y’imikoranire avuguruye bitarenze tariki ya 10 Mata 2020. Ibi bizatuma ngo applications zabo zibonwa n’abantu bifashisha ibikoresho bya Apple hirya no hino ku Isi igihe nikigera.
Ubusanzwe u Rwanda ntirwari mu bihugu byemerewe gukoresha no guhabwa ubufasha bujyanye na applications za Apple kuko umuntu wakeneraga kugira application agura, agurisha cyangwa ikindi gikorwa kimusaba kuzuza umwirondoro we mu ikoranabuhanga rya Apple, byamusabaga gushaka ikindi gihugu yiyitirira kugira ngo abone ibyo akeneye.
Uwashinze akaba n’Umuyobozi Mukuru w’Ikigo Khenz gikora za applications za mudasobwa na telefoni, Habineza Moussa, yavuze ko ubusanzwe u Rwanda rwari rumeze nk’ururi mu kato.
Ati ’’Ku isoko rya applications rya Apple, ba rwiyemezamirimo b’Abanyarwanda n’abandi bo mu bihugu 20 byatangajwe bari mu kato ariko ubu biratandukanye.’’
Yakomeje avuga ko Abanyarwanda basanzwe bakoresha application za Apple batazongera kwiyitirira ibindi bihugu kugira ngo bazifashishe kandi ko bazabasha kwishyura bifashishije amakarita ya banki n’umwirondoro byo mu Rwanda nta nkomyi.
Uruganda rwa Apple rwari rusanzwe rwemerera abakora za applications zijyanye n’ibikoresho byarwo rukanatanga ubufasha ku bakiliya barwo mu bihugu 155 ku Isi.
Usibye u Rwanda, ibindi bihugu biri ku rutonde rw’ibyo Apple yaguriyemo ubucuruzi bwayo ni Afghanistan, Gabon, Côte d’Ivoire, Georgie, Maldives, Serbie, Bosnie na Herzegovina, Cameroun, Iraq, Kosovo, Libya, Montenegro, Maroc, Mozambique, Myanmar, Nauru, Tonga, Zambie na Vanuatu.
",https://m.igihe.com/ikoranabuhanga/article/u-rwanda-ku-rutonde-rw-ibihugu-apple-yaguriyemo-isoko-ryayo,Tech
Urubyiruko rwakoze ikoranabuhanga rizarinda ibigo by’ubwishingizi guhombera mu manyanga akorerwa mu magaraje,"Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Ibi uru rubyiruko rwabikoze rugamije gushaka igisubizo ku kibazo cy’ibihombo bikabije byibasiye ibigo by’ubwishingizi nk’uko byagiye bigaragazwa na Banki nkuru y’igihugu BNR.
Ikibazo cy’ibihombo mu bigo by’ubwishingizi cyagarutsweho cyane mu 2018,ubwo banki nkuru y’igihugu yatangazaga ko ibigo by’ubwishingizi bihomba arenga miliyari 6 buri mwaka.
Iki gihe iyi banki yagaragaje ko ibigo by’ubwishingizi byigenga byahombye miliyari 8.3 Frw mu 2013; miliyari 12.2 Frw mu 2014; miliyari 12.5 Frw mu 2015; miliyari 13.4Frw mu 2016 na miliyari 6.9 Frw mu 2017.
Mu 2017 ni bwo bwa mbere ibi bigo by’ubwishingizi byari bihombye amafaranga make angana na miliyari 6.9 Frw aho nk’ubwishingizi bw’ibinyabiziga bwari bwihariyemo igihombo cya miliyari 4.3 Frw.
Igitera ibihombo mu bwishingizi bw’ibinyabiziga
Mu busanzwe iyo umuntu akoze impanuka, Polisi iraza ikagera aho impanuka yabereye igakora raporo y’uko yagenze, ku wakoze impanuka ushaka ko ikigo cy’ubwishingizi bakorana kimwishyurira amafaranga yo gukoresha imodoka ye iyi raporo ajya kuyisaba akayijyana ku kigo cy’ubwishingizi bakorana.
Iyo ikigo cy’ubwishingizi kimaze gusuzuma iyi raporo cyohereza umugenzuzi cyahisemo kujya kureba uko imodoka yangiritse akanashaka igaraje rizayikora.
Muri ubu bwumvikane hagati y’umugenzuzi n’igaraje niho hashobora kuvuka uburiganya buhombya ibigo by’ubwishingizi, aho umugenzuzi yumvikana na nyiri igaraje akandika ibyangiritse byinshi kugira ngo n’amafaranga abe menshi.
Muri bwa buriganya, iyo nyiri igaraje amaze kwishyurwa n’ikigo cy’ubwishingizi amafaranga y’umurengera agira umubare runaka aha wa mugenzuzi.
Nyuma yo kureba no kwitegereza ibyago n’ibihombo biterwa n’iyi nzira binyuramo ngo uwakoze impanuka ikinyabiziga cye kikangirika yishyurwe, itsinda ry’abanyeshuri bane biga mu Ishuri ryigisha imyuga rya Kigali Integrated College( KIC) bakoze ikoranabuhanga bise Electronics Claims Management System, ECMS rizafasha ibigo by’ubwishingizi guhangana n’ibi bihombo.
Ni ikoranabuhanga ryakozwe na Mugiraneza Amani, Uwineza Denyse, Uwase Honorine na Irakoze Blaise bafatanyije na mwarimu wabo Iyaturemye Jean Claude.
Uko ikoranabuhanga ry’uru rubyiruko ritanga igisubizo
ECMS izafasha mu koroshya inzira byanyurangamo ngo umuntu akoresherezwe ikinyabiziga ihuza amakuru hagati ya polisi, ibigo by’ubwishingizi na nyiri imodoka ubundi amagaraje nayo ahatanire isoko ryo gukora imodoka.
 Uwase Honorine ati “iri koranabuhanga ryacu rije gukuraho iyo nzira yose ku buryo umugenzuzi ntaho azajya ahurira n’amafaranga kuko nyiri ikinyabiziga azajya abasha kwivugira uko impanuka yagenze afotore avuge ibyabaye ariko bidakuyeho raporo ya Polisi”
Ibi bizakorwa ibigo by’ubwishingizi, amagaraje ndetse n’abanyiri ibinyabiziga bafunguza konti muri iyi sisteme ya ECMS banyuze ku rubuga Www.umuhuza.rw.
Mu gihe impanuka imaze kuba Polisi izajya ikora raporo nirangiza iyishyire muri ECMS igere ku bwishingizi, nyiri ikinyabiziga nawe akore raporo ye ayoherereze ku kigo cy’ubwishingizi akoresha.
Nyuma yo kohereza ubu butumwa ibigo by’ubwishingizi nabyo bizajya bihita bibona ko hari umukiliya wabyo wakoze impanuka,ubundi bishake umugenzuzi ujya kureba uko ikinyabiziga kimeze ubundi nawe akore raporo ayihe ikigo cyamutumye.
Ikigo cy’ubwishingizi nikimara kubona ibi byose kizajya gishyira ku rubuga amafoto y’imodoka zangiriste maze amagaraje azaba yarafunguje konti muri ECMS ahatanire amasoko yo kuzikora.
Aha igaraje rizajya rivuga igihe runaka rishobora kuyikoramo n’amafaranga ryabaca, maze ibigo by’ubwishingizi nabyo bihitemo uwayikora mu gihe gito kandi ku mafaranga make.
Imodoka nirangiza gukorwa nyiri ikinyabiziga azajya kukireba ajyanye n’impuguke ivuye mu kigo cy’ubwishingizi barebe niba igaraji ryarakoze ibintu uko babyumvikanye, maze nibasanga ari byo babisinyire, ubundi nyiri igaraje yishyurwe.
Irakoze Blaise nk’umwe mu bagize itsinda ryakoze ECMS aganira na IGIHE yavuze ko iri koranabuhanga rizanafasha amagaraje atajyaga abona amasoko kubera ko abagenzuzi bari bafite amagaraje runaka bakorana bihoraho ariko ubu bakazabasha kuyabona kuko ipiganwa rizajya riba mu mu mucyo.
Kugeza uyu munsi iri koranabuhanga ryamaze kugenzurwa n’ubuyobozi w’Ishyirahamwe ry’ibigo by’ubwishingizi mu Rwanda, ASSAR, hakaba hasigaye kwegera ibindi bigo bireba rikabona gutangira gukoreshwa kumugaragaro.
",https://m.igihe.com/ikoranabuhanga/article/urubyiruko-rwakoze-ikoranabuhanga-rizarinda-ibigo-by-ubwishingizi-guhombera-mu,Tech
Apple yafunze amaduka yayo yose ku isi uretse mu Bushinwa,"Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uru ruganda rufite amaduka menshi ku isi, rwiyemeje no gutanga miliyoni 15 z’amadolari mu gufasha guhangana na coronavirus.
Apple yihaye ibyumweru bibiri kugeza kuwa 27 Werurwe akaba ari bwo izatangaza niba abakozi bayo bakomeza kuguma mu rugo cyangwa basubira mu kazi.
Mu bice bidatuwe cyane aho abakozi bashobora kujya ku kazi, Apple yatangaje ko bazakomeza gukora ariko bakigengesera cyane kubera coronavirus.
Impamvu mu Bushinwa amaduka arakomeza gukora ni uko umubare w’abandura coronavirus ukomeje kugabanyuka.
Kuri uyu wa Gatanu amaduka 42 ya Apple yafunguwe mu Bushinwa nyuma y’ukwezi afunzwe.
Muri Gashyantare nibwo Apple yabaye ihagaritse ibikorwa byayo mu Bushinwa ubwo icyo gihugu cyari cyahagaritse ibikorwa mu mijyi myinshi kugira ngo kibashe guhangana na coronavirus.
Byagize ingaruka z’ubukungu kuri Apple kuko telefone urwo ruganda rwagurishije muri Gashyantare 2020 zagabanyutseho kimwe cya kabiri ugereranyije n’izo rwagurishije mu kwezi nk’uko umwaka ushize.
Ikindi cyashegeshe Apple ni uko zimwe mu nganda zo mu Bushinwa zikora ibikoresho byifashishwa muri telefone zayo zari zabaye zihagaritse imirimo.
Apple itangaza ko muri Gashyantare yagurishije telefone za iPhones 494,000 mu Bushinwa ugereranyije na iPhones miliyoni 1.27 zagurishijwe muri Gashyantare umwaka ushize.
",https://m.igihe.com/ikoranabuhanga/article/apple-yafunze-amaduka-yayo-yose-ku-isi-uretse-mu-bushinwa,Tech
Isi y’uburyohe ku rubyiruko ruri munsi y’imyaka 25 rukoresha MTN Yolo,"Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
MTN Yolo ni gahunda yashyiriweho urubyiruko ruri hagati y’imyaka 16 na 24, itanga uburyo bwihariye burimo gukoresha pack yo guhamagara na Internet yiswe “Yolo Pack”, byose bikaza ari byinshi ugereranyije n’amapaki ahabwa abandi batari muri iyo myaka.
Iyo urebye abenshi mu rubyiruko bakoresha MTN Yolo uyu munsi, usanga bamwe bakiri abanyeshuri abandi nta kazi cyangwa ubundi buryo babonamo amafaranga bafite.
Bamwe mu bakoresha iyi gahunda ya MTN Yolo bavuga ko ibafasha kwisanzura bahamagara inshuti n’abavandimwe kandi bakanagura pack za internet ku mafaranga make.
Ishimwe Aimée avuga ko MTN Yolo yamworohereje kubona pack zo guhamagara ku mafaranga make cyane ndetse ko pack za internet zo zamushyize mu munyenga.
Ati “MTN Yolo ni gahunda idufasha cyane nk’urubyiriko, by’umwihariko nkatwe nk’abanyeshuri wabaga ufite nk’igiceri cy’ijana ukibaza ukuntu uribubone ama-inite yo guhanagara ariko Yolo yarabikemuye. Ibyo kugura pack ya internet byo bikaba umunyenga.”
Karasira Eric wo mu karere ka Nyarugenge avuga ko MTN Yolo ari gahunda nziza yamufashije kubasha kubona pack zayo zitanga ama inite yo guhamagara atubutse ugereranyije n’izindi pack nka ISANZURE cyane ko nta mafaranga menshi aba afite.
Ati “Ibyiza bya Yolo ni uko ushobora kuba ufite amafaranga ijana ukaba wagura pack yo guhamagara itubutse cyangwa internet. Amasegonda yo guhamagara “1020” ya Yolo atandukanye n’aya ISANZURE “170” kuko bituma ubasha guhamagara abantu benshi cyane ko kubona amafaranga ari ikibazo.”
Kimwe n’abandi, Umutoniwase Aline na we utaratanzwe no gukoresha MTN Yolo avuga ko ari gahunda nziza ifasha urubyiruko kubona pack zitubutse kandi zihendutse, bityo bigatuma bisanzura mu guhamagara ndetse no gukoresha interineti y’ubuntu itangira saa sita z’ijoro bareba ibibera ku Isi.
Sosiyete y’itumanaho MTN yashyiriyeho urubyiruko iyi gahunda kugira ngo nabo bisange muri gahunda za MTN ihora hafi y’urubyiruko mu iterambere ry’igihugu. Ukoresha iyi serivisi akanda *154# kuri telefoni ye ngendanwa.
",https://m.igihe.com/ikoranabuhanga/mobayilo/article/isi-y-uburyohe-ku-rubyiruko-ruri-munsi-y-imyaka-25-rukoresha-mtn-yolo,Tech
Ibisubizo kuri bimwe wibaza kuri internet inyaruka ya 5G,"Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Abahanga mu by’ikoranabuhanga bagaragaza ko 5G ari internet ifite imbaraga zidasanzwe zizafasha guhindura byinshi mu mibereho n’imikorere y’abantu.
CNN itangaza ko 5G izaba ifite umuvuduko uhambaye n’ubushobozi bwo kwifashishwa n’ibikoresho by’ikoranabuhanga byinshi icyarimwe kurusha uko bigenda kuri 4G LTE.
Kuva mu 2009, Huawei yo mu Bushinwa yashoye imbaraga mu gukora ikoranabuhanga rya internet yihuta ya 5G, ndetse byatumye Amerika isaba inshuti zayo gukumira iki kigo kuba byakoresha udukoresho twacyo dutanga murandasi ya 5G, itinya ko ikoranabuhanga ryayo rishobora gukoreshwa mu gutata abakiliya bayo.
Muri Gicurasi 2019, Huawei yashyizwe mu bigo bitemerewe gukorera muri Amerika n’inzego z’umutekano, inabuzwa kugura ibikoresho byakorewe muri Amerika itabiherewe uburenganzira.
Internet ya 5G yatangiye gukoreshwa muri Leta Zunze Ubumwe za Amerika no mu bindi bice by’Isi mu 2018, ariko ntirasakara henshi. Ibigo byinshi biriruka amasigamana ngo bitangize 5G ndetse ibihugu nabyo birahirimbanira kuza ku isonga y’ibizayikoresha ikagera ku bantu bose.
Impamvu y’uku kurushanwa ni uko 5G yitezweho kugaragaza impinduka zidasanzwe mu ishoramari, ibikorwaremezo n’ibijyanye n’ubwirinzi.
Internet ya 5G ifite ikoranabuhanga riyifasha guhaza ibikoresho byinshi; izagabanya igihe telefoni yamaraga ngo yakire ubusabe buyishoboza gutangira gukoresha internet mu gihe yagaburiwe n’indi; izanoza, inoroshye ihanahana ry’amakuru muri porogaramu za Amazon Web Services na Microsoft Azure.
Umuyoboro wa 5G usakaza internet hifashishijwe radio zabugenewe n’ibindi bikoresho nk’iminara ishyirwa ku nyubako yubakwa bijyanye n’aho izakoreshwa.
Ihuriro ry’Ibigo bikora mu bijyanye n’Ikoranabuhanga rya Telefoni, GSMA, ryatangaje ko 5G ifite umuvuduko uhambaye ushobora gukuba inshuro 10 internet ya 4G LTE.
Ikigo cy’ikoranabuhanga cyo muri Suède, Ericsson, gifatanyije n’ibindi bigo birimo SK Telecom na BMW Korea, cyakurikiranye imodoka ikoresha internet, yirukankaga ku bilometero 170 ku isaha, mu kwerekana ingano idasanzwe y’umuvuduko wa 5G.
Abahanga bavuga ko 5G ishobora no kuzagera ku muvuduko uhanitse ukubye inshuro 100 uwa 4G. Ibi bisobanuye ko kumanura [download] filime y’amasaha abiri byatwara amasegonda 10 mu gihe kuri 4G bisaba iminota irindwi. Ntiwakwirengagiza ko umuvuduko wa internet ujyana n’aho iherereye n’umubare w’abari kuyikoresha.
Umuntu ushaka gukoresha internet ya 5G agomba kugira agakoresho gafite ubushobozi bumufasha kuyifashisha. Ibigo by’ikoranabuhanga nka Samsung, Motorola, Huawei, LG, OnePlus byashyize ku isoko telefoni zishobora gukoresha 5G. Sosiyete ya Apple nayo irateganya gushyira hanze iPhone ikoresha 5G bitarenze 2020.
Huawei yamuritse mudasobwa zirimo MateBook X Pro, MateBooks n’akuma kazatuma abantu babasha gukoresha internet ya 5G mu ngo zabo kitwa 5G CPE Pro. Inafite telefoni ya Mate X ikoresha 5G.
GSMA igaragaza ko mu 2025, nibura ½ cya telefoni zizaba zikoresha 5G, izisigaye zikoresha 4G na 3G. Internet ya 5G ishobora gutanga 20GB ku isegonda, yakwifashishwa mu buvuzi bw’iyakure, mu kugenzura ibikorwa wibereye ahandi n’ibindi.
Mu Rwanda ho hakoreshwa 4G yatangijwe mu 2014, ubu 95% by’igihugu bigerwaho n’umuyoboro wa murandasi yihuta mu gihe mu gihugu hose hagera 4G.
Biteganyijwe ko ikoranabuhanga rya internet yihuta ya 5G rizakurikirwa n’iya 6G bivugwa ko izatangira gukoreshwa mu 2030.
",https://m.igihe.com/ikoranabuhanga/article/ibisubizo-kuri-bimwe-wibaza-kuri-internet-inyaruka-ya-5g,Tech
Cogebanque yatanze telefone igihumbi muri gahunda ya Connect Rwanda,"Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Ku mugoroba wo kuri uyu wa Kane tariki 12 Werurwe, nibwo abayobozi ba Cogebanque bashyikirije MTN Rwanda telefone 1000 mu rwego rwo gutanga umusanzu wayo mu kwihutisha ikoranabuhanga mu banyarwanda.
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda, ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abaturage badafite ubushobozi bwo kuzigura mu turere dutandukanye, nibura imwe muri buri rugo.
Kuva icyo gihe ibigo bitandukanye n’abantu ku giti cyabo bahise batangira kwiyemeza izo bazatanga, abandi bakazitanga cyangwa bagatanga amafaranga yo kuzigura.
Uretse gushyigikira iyi gahunda ya Connect Rwanda, Cogebanque ikomeje gahunda zitadukanye zigamike guteza imbere ikoranabuhanga.
Yagabye amashami 28, ifite aba-agents barenga 600, ikaba ifite serivisi zitandukanye zitangwa hifashishijwe ikoranabuhanga ririmo amakarita, internet banking ndetse na telefone (Mobile banking, Mobile App na push & pull).
Ni serivisi yifashishwa n’abakiliya b’iyi banki mu kuba babona uko konti zabo zihagaze mu gihe havuyeho amafaranga cyangwa yongewe kuri konti, ishobora kandi kwifashihwa mu kwishyura fagitire z’amazi n’umuriro ndetse uyikoresha ashobora no kwiyoherereza amafaranga yo guhamagaza kuri telefone.
Cogebanque itanga Serivisi Mpuzamahanga binyuze mu ikoranabuhanga mu korohereza abanyarwanda kwizigamira nkuko biri muri gahunda za leta.
",https://m.igihe.com/ikoranabuhanga/article/cogebanque-yatanze-telefone-igihumbi-muri-gahunda-ya-connect-rwanda,Tech
"Kubona amashusho y’urukozasoni byoroshye, intandaro y’ubwiyongere bw’inda ziterwa abangavu ?","Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Minisiteri y’Uburinganire n’Iterambere ry’Umuryango iheruka gutangaza ko mu mwaka wa 2016, abangavu basambanyijwe bakabyarira kwa muganga bari 17 849, mu 2017 bari 17337, mu 2018 bagera kuri 19 832 mu gihe hagati ya Mutarama-Kanama 2019 bari 15 596. Bivuze ko bose hamwe ari 70 614 guhera mu 2016.
Zimwe mu mpamvu zikunze kuvugwa zitera abana b’abakobwa guterwa inda zirimo ubukene, kubura ubumenyi ku buzima bw’imyororokere, kudakurikiranirwa hafi n’ababyeyi cyangwa abarezi babo n’amakimbirane yo mu miryango.
Hari kandi n’abavuga ko abana bagira inyumvire yo gushaka inshuti bakundana bakiri mu bugimbi n’ubwangavu abandi bagakomoza ku bwigenge abana basigaye bahabwa, bibaganisha ku gashungo kabashora mu ngeso mbi z’imibonano mpuzabitsina idakingiye.
Kubona amashusho y’urukozasoni byoroshye
Uwavuga ko ikoranabuhanga riyoboye Isi muri iki gihe ntabwo yaba abeshye kuko mu buzima busanzwe, mu buvuzi, mu burezi, mu buhinzi n’ahandi ririfashishwa, mu byiciro byose by’abantu, yaba abana, urubyiruko n’abakuze.
Ni umuyoboro wifashishwa na buri wese ushaka kugera ku byiza ariko hari na benshi bawifashisha mu bishobora kubagiraho ingaruka ubwabo zidasize na bagenzi babo.
Ubushakashatsi bwakozwe n’ikigo cyo muri Afurika y’Epfo ku ngaruka z’ikoranabuhanga ku rubyiruko, bwerekanye ko kubona uburyo bwo gukoresha internet byoroshye bituma rubasha gusura imbuga zitandukanye zirimo n’izitangaza amashusho y’urukozasoni n’andi arutoza imico mibi mu buryo bworoshye.
Ababukoze basobanuye ko uretse kugera kuri ayo mashusho mu buryo bworoshye bifashishije nka Telefone, mudasobwa n’ibindi, binatuma urubyiruko rutangira kugerageza gushyira mu bikorwa ibyo rwabonyeho, byinshi bigenewe abakuze gusa.
Ubushakashatsi bwakozwe na Cladho na HAGURUKA bwerekanye ko kuba abana b’abakobwa bakora imibonano mpuzabitsina bataragira imyaka 18 bituma batwara inda ku kigero cya 87.7%.
Imibare iheruka IGIHE yabonye y’urubuga Pornhub rufite izindi zigera kuri 40 ziyishamikiyeho zerekana poronogarafi ku Isi yerekana ko u Rwanda ruza ku mwanya wa 29 muri Afurika mu kugira abantu benshi bareba film z’imibonano mpuzabitsina, aho bazireba cyane ku Cyumweru bakadohoka ku wa Gatanu.
Abagore bo mu Rwanda bihariye kureba izi film ku rugero rwa 27% mu gihe ubusanzwe ku Isi hose abagore imbere y’izi film bari ku kigero cya 24%. Igaragaza ko mu mbuga za internet 50 zisurwa cyane mu Rwanda, ebyiri muri zo ari iz’amashusho y’urukozasoni.
Nta gushidikanya ko benshi mu bazisura bari ahanini mu kigero kiri munsi y’imyaka 40, gusa igiteye inkeke ni uko n’urubyiruko ruri munsi y’imyaka 20, kuri bamwe kureba ayo mashusho bisa n’ibyinjiye mu buzima bwabo bwa buri munsi.
Umuhuzabikorwa w’imishinga y’impuzamiryango y’uburenganzira bwa muntu CLADHO, Murwanashyaka Evariste, yabwiye IGIHE kuba abana bagera ku mashusho y’urukozasoni byoroshye biri mu byongera inda zitateguwe mu bangavu.
Ati “Natwe turabyemera ko abana kubona uburyo bagera ku mashusho y’urukozasoni bituma bamenya imibonano mpuzabitsina icyo aricyo bakiri bato, kandi ugasanga barimo kureba bimwe kuko bigaragaza neza uko bikorwa, bibereka neza uko ikorwa nabo bakabikora bashobora kuba bari kwigana ibyo babonye.”
Murwanashyaka yasobanuye ko kubera agashungo, iyo umwe arebye ayo mashusho y’urukozasoni aboneraho kuyasangiza bagenzi be ku mbuga nkoranyambaga nka WhatsApp bigatuma n’umwana utari ufite gahunda bigatuma yishora mu mibonano mpuzabitsina akiri muto.
Umunyamabanga Nshingwabikorwa w’Impuzamiryango Pro-femme twese hamwe, Emma Marie Bugingo, yabwiye IGIHE ko ubusanzwe impamvu zitera ubwiyongere bw’inda ziterwa abangavu ari nyinshi zirimo no kuba urubyiruk0 rubona amashusho y’urukozasoni mu buryo bworoshye.
Ati “Nibyo, abantu bareba ayo mashusho y’urukozasoni nayo akurura abantu kugira imyitwarire mibi.”
Hakorwe iki ngo bikumirwe?
Umwaka ushize Guverinoma yashyizeho Politiki iteganya uburyo ibitangazwa kuri internet bikwiye kuba birinda abana kujya mu myitwarire mibi .
Murwanashyaka yavuze ko igikenewe ari ukwigisha iyi politiki abantu bose kandi hagakorwa ubugenzuzi ko byubahirizwa.
Ati “Igikenewe ni uko iyo Politiki yigishwa abana, ikigishwa abarezi, ababyeyi n’uburyo bwo kuyishyira mu bikorwa, ntibe iyo mu bitabo gusa, abantu bakayimenya na RURA ikagenzura uko abantu bakurikiza imbuga nkoranyambaga kugira ngo abantu birinde ibyo bintu byose.”
Si ibyo gusa kuko asanga n’abantu bakoresha inzu abantu bifashisha bashaka serivisi z’ikoranabuhanga bakwiye kwigisha iyi politiki bakanategekwa gushyiramo ibyapa bibuza abana kureba ayo mashusho, bakashyiramo uburyo bubuza abana gusura izo mbuga.
Ati “Ababyeyi bakwiye gutozwa uburyo bwo kugendana n’iterambere kuko niryo rituma umwana abasha kugera kuri ibyo bikoresho kandi ntitwarihagarika, ahubwo ni gute turimo gusobanurira abana uko bagendana naryo.”
Bugingo we yashimangiye ko ababyeyi n’abandi bafite mu nshingano urubyiruko bakwiye kongera uburyo bwo kwigisha urubyiruko uburyo rwitwara, bijyanye n’iterambere kuko utahagarika ikoranabuhanga.
Ati “Ntiwashyira umupolisi kuri buri muntu ukoresha telefone cyangwa ibindi byamufasha kureba ayo mashusho, njye mbona kimwe n’izindi mpamvu zitera ubwiyongere bw’inda ziterwa abangavu, hakwiye kuba ikintu cyo gukomeza kubaganiriza.”
Uyu muyobozi avuga ko igihugu gishoboye gukumira ko abana bareba ayo mashusho ‘Byaba ari akarusho ariko bigafatanywa no kwigisha abana uburyo bitwara’.
Ishami rya Loni ryita ku buzima(OMS) rigaragaza ko mu bihugu biri mu nzira y’amajyambere, abakobwa miliyoni 21 bari mu myaka 15-19 na miliyoni 2 bari munsi ya 16, baterwa inda buri mwaka.
Nyamara miliyoni 16 bari agatati y’imyaka 15-19 na miliyoni 2,3 bari munsi ya 16 nibo babyara izo nda baterwa.
",https://m.igihe.com/ikoranabuhanga/article/kubona-amashusho-y-urukozasoni-byoroshye-intandaro-y-ubwiyongere-bw-inda,Tech
Ubushakashatsi bwerekanye ko Smartphones zishobora gutera uburwayi bw’umutwe,"Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Mu gihugu cy’u Buhinde haherutse gukorerwa ubushakashatsi ku itsinda ry’abantu, bwari bugamije kumenya neza isano iri hagati yo gukoresha smartphone no kurwara umutwe cyane cyangwa kwiyongera k’ububabare bukabije.
Nubwo hari inkuru zitizewe zerekana isano iri hagati yo gukoresha ikoranabuhanga n’ububabare, raporo yavuye muri ubu bushakashatsi igaragaza ko hari ibimenyetso bike bigaragaza isano iri hagati ya smartphone n’ububabare bw’umubiri w’uyikoresha.
Abashakashatsi bakoreye ubushakashatsi bwabo ku bantu 400 bafite ikibazo cyo kurwara umutwe mu byiciro bitandukanye, birimo uburwayi buzwi nka ‘migraine’, kubabara umutwe w’imbere cyangwa inyuma bifatwa na bamwe nk’umutwe uterwa n’ibibazo ndetse n’ubundi bwoko butakomotse ku bundi burwayi.
Nyuma yo kubaza abakoreweho ubushakashatsi uburyo bakoresha telefone zabo, uburyo bakunze kurwara umutwe ndetse n’uburyo bakoresha imiti iyo barwaye umutwe; abashakashatsi basanze abakoresha smartphone bakunze gukoresha imiti igabanya ububabare inshuro nyinshi kandi bakoroherwa buhoro ugereranyije n’abatarakoresheje izo smartphone.
Dr. Deepti Vibha, umwe mu bakoze ubu bushakashatsi, akaba n’umwarimu wigisha ubuvuzi bw’indwara zo mu mutwe mu Ishuri Rikuru ry’Ubuvuzi mu Buhinde, yavuze ko ibyagaragajwe n’ubushakashatsi byerekana ko telefone zigezweho (Smartphones) zishobora kuba ari zo ntandaro yo kurwara umutwe cyane bikomeje kwiyongera.
Yavuze kandi ko hari ibyo ubushakashatsi bushobora kuba butaragaragaje bizerekanwa n’ubundi bushakashatsi buzakorwa mu gihe kizaza.
Ati “Ubushakashatsi bwatangajwe kuwa gatatu, ntibwemeza bidasubirwaho ko smartphones ari zo zitera umutwe, icyo bwakoze ni ukongera ubumenyi ku ngaruka za smartphones ku buzima bw’abantu uko turushaho kuzifashisha mu kuzuza inshingano zacu za buri munsi.”
Isano iri hagati ya Smartphones n’ububabare
Mu kigo cyita ku barwayi mu Buhinde, abakoreweho ubushakashatsi bagabanyijwe mu matsinda abiri: abatarakoresheje itelefone igezweho cyangwa abakoresheje ifite uburyo bwo guhamagara gusa ndetse n’abakoresheje smartphones.
Abakoreweho ubushakashatsi basubije ibibazo bijyanye n’uburyo bakoresha smartphones ndetse n’inshuro barwara umutwe n’ibimenyetso bibonaho.
Nyuma yo kugereranya ibisubizo byatanzwe, abashakashatsi basanze 96% by’abakoresha smartphones bakunze gufata imiti igabanya ububabare ugereranyije na 81% by’abadakoresha smartphones.
Abakoresha smartphones bagera kuri 84% bavuze ko batoroherwa neza iyo bamaze kunywa imiti igabanya ububabare mu gihe barwaye umutwe, mu gihe abatazikoresha bo boroherwa cyangwa bagakira neza bangana na 94%.
Abakoresha smartphones bavuze kandi ko babona ibimenyetso byinshi biranga abantu bagiye gufatwa n’uburwayi bw’igicuri cyangwa umutwe ufata uruhande rumwe, mu gihe abadakoresha smartphones bo bavuze ko badahura n’ibyo bimenyetso.
Gusa nta tandukaniro ryagaragajwe hagati y’aya matsinda yombi ku nshuro barwara umutwe, igihe bimara cyangwa uburemere bw’ububababre baba bafite.
Impamvu zikekwa
Abakoze ubu bushakashatsi bavuze ko zimwe mu mpamvu batekereza ko zishobora kuba zitera abakoresha smartphones kugorwa no gukira umutwe, zirimo ko umuntu ukoresha smartphones aba yubitse umutwe, bikaba byakwangiza imitsi y’igikanu.
Kugonda igikanu ngo basanze bigira ingaruka ku ruti rw’umugongo kuko ruba rumeze nk’urutsikamiwe, ku buryo rumera nk’urwikorejwe ibiro biri hagati y’icyenda na 13. Uku kumera nk’urutsikamiwe rero ngo ni byo bitera umutwe.
Kunanirwa kw’amaso, biterwa no gukomeza kureba muri telefone igihe kirekire mu buryo budakwiye no kwegereza amaso cyane telefone na byo ngo bishobora gutera umutwe nkuko byemejwe na American Migraine Foundation.
Dr. Heidi Moawad, inzobere mu byo kuvura imitsi, wigisha mu Ishuri ry’Ubuvuzi rya Case Western Reserve University na John Carroll University, yagize ati: ""Intandaro y’iki kibazo ntikiramenyekana neza.""
Yavuze ko bigoye kwemeza niba kurwara umutwe byasanishwa n’uburyo ijosi riba rimeze iyo umuntu ari gukoresha smartphones, niba biterwa n’urumiri rwa telefone, kubangamirwa kw’amaso, cyangwa niba biterwa n’umuhangayiko wo guhora abantu bari kuri Internet.
Ati “Ibisubizo bishobora kuzagaragara mu myaka iri imbere kandi amaherezo bizazana n’ingamba n’amabwiriza akwiye yo gukoresha smartphones.”
Uburyo bwo kugabanya ububabare
Umuyobozi w’Ishami ry’Ubuvuzi Rusange bw’Imitsi mu Ishuri rya Yale University, Dr. Christopher Gottschalk, yavuze ko mu gihe ubushakashatsi butagaragaza neza niba gukoresha smartphones ari impamvu itaziguye itera uburwayi bw’umutwe bukomeje kwiyongera, abantu bakoresha telefone za smartphones bagomba kwitonda bakagenzura niba umutwe wabo urushaho kubateza ikibazo mu gihe kirekire hanyuma bagasanga umuganga w’inzobere akabafasha.
Moawad asaba ko hashyirwaho ibikoresho by’ikoranabuhanga byafasha abakoresha smartphones kujya bakoresha amajwi gusa mu gihe bakeneye kuzikoresha kuko bizabafasha kujya bazikoresha bitabasabye kunaniza umutwe wabo.
Abashakashatsi bavuze ko hakenewe ubundi bushakashatsi kugira ngo abantu basobanukirwe neza ingaruka zo gukoresha smartphones ku mibereho yabo ya buri munsi.
",https://m.igihe.com/ikoranabuhanga/mobayilo/article/ubushakashatsi-bwerekanye-ko-smartphones-zishobora-gutuma-umuntu-arushaho,Tech
Ibikoresho by’ikoranabuhanga rya Android biri mu byago byo kwibasirwa n’aba-hackers,"Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Ubushakashatsi bushya bwagaragaje ko ibi bishobora gusiga abafite izi telefoni ku Isi yose bari mu byago byo kwibwa amakuru no kugabwaho ibindi bitero by’ikoranabuhanga.
Bwagaragaje ko abagera kuri 40% bakoresha telefoni za Android, bafite izidashobora kwakira uburyo bushyira ku gihe (update) ubwirinzi butangwa na Google.
Buri wese ukoresha telefoni ya Android, yasohotse mu 2012 cyangwa hafi yaho, ni we urebwa by’umwihariko. Imibare ya 2019 ya Google yerekana ko hari abarenga miliyari 2.5 bakoresha Android.
Telefoni za kera zasuzumwe zirimo Motorola, Samsung, Sony na LG, byagaragaye ko zifite ibyago byinshi byo kwinjirirwa. By’umwihariko Samsung Galaxy S3 na Sony Xperia S zifite ibi byago mu buryo bwihariye.
Buri wese ukoresha Android yasohotse mbere ya 7.0 ni ukuvuga mbere ya 2016, arasabwa kugerageza kuyijyanisha n’igihe.
Niba igikoresho cyawe gifite Android kimaze imyaka irenze ibiri, genzura niba cyashyirwa ku rundi rwego (version) y’imikorere yacyo. Niba uri kuri version irenze 7.0, gerageza kuyijyanisha n’igihe unyuze kuri Settings> System>Advanced System update.
Niba bidakunda, ubwo telefoni yawe iri mu byago byo kwibasirwa n’abajura mu ikoranabuhanga by’umwihariko niba ukoresha Android ya 4 cyangwa munsi yayo.
Abahanga mu by’ikoranabuhanga batanze umuburo ku bafite ibyo bikoresho ko bakwiye kwitondera kumanura (download) application zitari muri Google Play Store no kugira amakenga ku butumwa bugufi (SMS) n’ubunyujijwe mu ikoranabuhanga (MMS) bakira.
",https://m.igihe.com/ikoranabuhanga/article/ibikoresho-by-ikoranabuhanga-rya-android-biri-mu-byago-byo-kwibasirwa-n-aba,Tech
"Twitter yatangiye kugerageza ‘Fleets’, uburyo bwo gusangiza inkuru zisiba nyuma y’amasaha 24","Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Iri gerageza ryatangiriye muri Brésil kuri uyu wa gatatu, rikora mu buryo busa neza nka “Stories” ku zindi mbuga nkoranyambaga nka Snapchat cyangwa “Status” kuri WhatsApp.
Abinyujije ku rukuta rwe rwa Twitter, Umuyobozi ushinzwe ibicuruzwa muri Twitter, Kayvon Beykpour, yavuze ko bizera ko izo mpinduka zizafasha abantu gutambutsa ibitekerezo byabo mu gihe gito, bitabasabye kwandika kuri twitter mu buryo busanzwe bumenyerewe.
Ati ""Izi ni impinduka zikomeye, twishimiye igitekerezo cyo gukora iri gerageza, tukareba uburyo abakiliya bacu babikoresha natwe tugakuramo isomo.""
Iri gerageza rya ‘Fleets’ ryatangiriye muri Brésil gusa, risa cyane n’inkuru cyangwa amashusho mato mato ubusanzwe aba agizwe n’inyandiko, ifoto cyangwa video bigaragara mu masaha 24 gusa.
Ibi bisanzwe byarakozwe na Snapchat mu 2013, hanyuma bishyirwa ku mbuga zitandukanye nka Facebook, Instagram ndetse vuba aha byashyizwe kuri LinkedIn.
Ubu buryo bushya buzajya bugaragara gusa mu gihe umuntu akanze ahabugenewe (avatar), abandi bantu babe bagira icyo babuvugaho banyuze ku butumwa bwihariye bujya kuri nyirabwo gusa.
",https://m.igihe.com/ikoranabuhanga/article/twitter-yatangiye-kugerageza-fleets-uburyo-bwo-gusangiza-inkuru-zisiba-nyuma-y,Tech
Uruganda rwa BMW rwavuguruye ikirango cyarwo,"Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Impinduka zakozwe ku kirango cyari gisanzwe ni ugusimbuza uruziga ruri mu ibara ry’umukara rwagaragara mu kirango cyari gisanzwe, hagashyirwamo ibara ribonerana.
Ibindi bisanzwe mu kirango cyari gisanzwe byarushijeho kugaragazwa neza mu kirango gishya, ariko amabara y’ubururu n’umweru aba ari imbere mu ruziga, amenyerewe n’abazi ikirango cy’uru ruganda ntiyahinduwe.
Visi-Perezida w’ishami rishinzwe abakiliya n’iyamamazabirango muri BMW, Jans Thiemer, abinyujije ku rubuga rwa internet rw’iyi sosiyete, yavuze ko ikirango gishya kizakoreshwa mu bikorwa by’itumanaho rya BMW, harimo imbuga nkoranyambaga ndetse n’urubuga rwa internet, hagamijwe kurushaho kukimenyekanisha no kugaragaza umucyo wacyo.
Yongeyeho ko isura nshya, igaragaza igisobanuro n’akamaro ka BMW mu gukora ingendo n’umunezero wo gutwara ibinyabiziga mu bihe biri imbere.
Umuvugizi w’uru ruganda yavuze ko nta gahunda ijyanye no gushyira iki kirango gishya ku modoka bari gukora, nubwo BMW yagishyize ku modoka ikoresha amashanyarazi igenewe uruganda rwa Tesla yatangiye gukoreshwa kuva kuri uyu wa kabiri.
Uru ruganda rwavuze ko ibara ribonerana ryashyizwe mu kirango gishya, riha ibara ryiza ry’inyuma imodoka ndetse rigatuma imenyekana cyane.
Ikirango cyari gisanzwe cyatangiye gukoreshwa mu 1997.
Uru ruganda rumaze guhinduranya ibirango byarwo inshuro esheshatu mu myaka 103 rumaze rushinzwe kandi byose bijya gusa.
Abakunzi b’uru ruganda bamaze igihe kinini bavuga ko imbere mu kirango cyari gisanzwe, hagaragaza ishusho y’icyuma gikoreshwa mu kurema ingufu zitwara ubwato cyangwa indege (propeller), ariko BMW yo yasobanuye ko amabara y’umweru n’ubururu mu by’ukuri agaragaza umujyi wa Bavaria ufatwa nk’igicumbi cy’uru ruganda.
Umuyobozi Mukuru w’Ishami rishinzwe guhanga udushya mu kigo gikora ibishushanyo cya Siegel+Gale, Doug Sellers, yatangarije CNN ko ikirango gishya ari iterambere kandi ko gituma uruganda rwumva rwuguruye amarembo rukanorohereza abakiliya bakiri bato bafite ubumenyi bw’ikoranabuhanga.
BMW ni rwo ruganda rwa kabiri rukora imodoka mu Budage, rumaze guhindura ibirango byarwo mu mezi atandatu ashize.
Volkswagen nayo iherutse kugaragaza ikirango gishya mu imurikagurisha ry’imodoka ryabereye mu Mujyi wa Frankfurt, ruvuga ko ari cyo gihe cyo kwereka Isi imiterere mishya y’ikirango cyarwo.
",https://m.igihe.com/ikoranabuhanga/ibindi-bikoresho/article/uruganda-rwa-bmw-rwavuguruye-ikirango-cyarwo,Tech
Apple igiye gutanga impozamarira za miliyoni $500 kubera kugabanya ubushobozi bwa iPhone,"Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Ni amafaranga uru ruganda rwasabye ko rwazishyura kugira ngo ruhagarike iki kirego, ibintu bizemezwa bwa nyuma n’umucamanza Edward Davila kuwa 3 Mata
Biteganyijwe ko Apple izagenda yishyura $25 kuri buri telefone yagezweho n’uku gucibwa intege, gusa itangazo ry’urukiko rw’i San Jose muri leta ya California rikavuga ko aya mafaranga ashobora kwiyongera cyangwa akagabanuka bitewe n’umubare w’abazasaba izi mpozamarira.
Aya mafaranga azakoreshwa mu kwishyura abakiliya bagezweho n’ingaruka andi akoreshwe mu kwishyura abanyamategeko, ibintu byose hamwe bizatwara atari munsi ya miliyoni $300 ariko atazanarenga miliyoni $500.
CNN ivuga ko Abazahabwa impozamarira ari abantu batuye muri Leta Zunze Ubumwe za Amerika batunze iphone 6, 6 Plus, 6S, 6S Plus, 7 cyangwa 7 Plus zaguzwe mbere ya taliki 21 Ukuboza mu 2017 kandi bazagaragaza ko ziri mu zagabanyirijwe ubushobozi.
Ibirego bishinja Apple kugabanya ubushobozi bwa iphone zimaze igihe byatangiye mu 2017, ubwo yemeraga ko yakoresheje uburyo bwo kujyanisha n’igihe (update) porogaramu, mu kugabanya ubushobozi bwa iPhone zimaze igihe.
Gusa ibi uru ruganda rukavuga ko rwabikoraga mu gukemura ikibazo cya bateri za lithium-ion zatumaga izi telefone zimaze igihe zizimya bitandukanye n’ibyo abakiliya baketse ko ari umugambi wo kubahatira kugura iphone nshya ku isoko.
Abakiliya babwiye urukiko ko Apple yatumye bagura telefone shya kuko itabamenyesheje ko ikibazo nyirizina ari batiri, nkuko CNN yabitangaje.
",https://m.igihe.com/ikoranabuhanga/article/apple-igiye-gutanga-impozamarira-za-miliyoni-500-kubera-kugabanya-ubushobozi,Tech
Ibitanda mu ndege: Air New Zealand igiye gutangiza ingendo z’indege zizajya zifasha abashaka kuryama ,"Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Iyo sosiyete yavuze ko nubwo ari agashya, bizatwara igihe kirenga umwaka ngo ibyo bitanda bibe byamaze kugezwa mu ndege zayo.
Kuri uyu wa Gatatu, Air New Zealand yatangaje ko yamaze kwandika ishinganisha ibitanda byayo mbere yo gutangira kubikoresha mu ndege. Ubu buryo bwiswe Economy Skynest, buzaba bufite ibitanda bitandatu muri buri ndege bya santimetero 200 z’uburebure na santimetero 58 z’ubugari.
Kuri buri gitanda hazajya haba hariho umusego, amashuka, utwuma dutuma utumva urusaku, ndetse n’umwenda ukingira uburiri (rideaux). Air New Zealand yatangaje ko igitekereza niba izongeraho n’ibindi bikoresho nk’aho gucomeka telefone, n’itara ritanga urumuri ruhagije ku buryo umuntu yabasha gusoma.
Ushinzwe ibikorwa byo kwamamaza muri Air New Zealand, Mike Tod yavuze ko ubwo buryo bw’ibitanda buzaba bugenewe cyane cyane abakiliya bajya mu byerekezo birebire aho bibasaba amasaha menshi mu ndege, nk’urugendo rwa Auckland –New York izatangiza umwaka utaha ruzajya rufata amasaha 17 n’iminota 40.
Ikiguzi cya Skynet ntikiramenyekana ariko ubuyobozi bwa Air New Zealand bwatangaje ko kizajya kiba kiri ukwacyo, ntaho gihuriye n’itike y’indege isanzwe nk’uko The Guardian yabitangaje.
Hari n’ubundi buryo buzajya bukoreshwa, aho uri mu ndege ashaka kuryama ashobora kubisaba akishyura, akagenda akaryama amasaha cyangwa iminota mike. Air New Zealand yatangaje ko abakozi bo mu ndege bazajya baba bari hafi ku buryo mu gihe umuntu umwe abyutse, bahita bategura uburiri ku buryo undi ushaka kuryama abukoresha.
Haracyategerejwe uburenganzira kugira ibyo bitanda bitangire gushyirwa mu ndege za Air New Zealand.
Mu gihe ubu buryo buzaba bwemejwe, iyo sosiyete ivuga ko izahita itangira kubugurisha no ku zindi sosiyete z’indege.
Air New Zealand siyo ya mbere itangiye kuzana udushya tugamihe gushimisha abakiliya bayo mu ngendo kuko nk’umwaka ushize, sosiyete Collins Aerospace ikora iby’indege yatangije uburyo bw’uko mu gihe indege ihagurutse, hafi y’amadirishya n’inzugi zayo hazajya hihindura nk’akabari , abakiliya bakagenda baganira bafata n’icyo kunywa.
",https://m.igihe.com/ikoranabuhanga/article/ibitanda-mu-ndege-air-new-zealand-igiye-gutangiza-ingendo-z-indege-zizajya,Tech
Ikinyarwanda mu ndimi eshanu nshya zatangiye gukoreshwa muri Google Translate ,"Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ubu buryo bushya buzorohereza Abanyarwanda cyangwa abanyamahanga bakeneye kubona ibintu mu Kinyarwanda, cyangwa kuvana amagambo mu Kinyarwanda bayashyira mu rurimi runaka ruboneka muri Google Translate.
Nyuma yo kongeraho izi ndimi nshya, izishobora gukoreshwa muri serivisi ya Google Translate zageze ku ndimi 108. Ni inshuro ya mbere mu myaka ine ishize indimi zongerewe muri iyi serivisi yifashisha ubwenge bw’ubukorano (articial intelligence) mu gusemura, nk’uko Google yabitangaje.
Indimi ziyongereyemo ni Ikinyarwanda, Odia (ruvugwa mu Buhinde), Tatar (ruvugwa mu bice bimwe by’u Burusiya, Ukraine na Uzbekistan), Turkmen (muri Turkmenistan) na Uyghur (ruvugwa muri Aziya yo hagati no mu Bushinwa).
Google yatangaje ko iyi ari inyongera ikomeye ku ikoranabuhanga ryayo, kuko nibura igiteranyo cy’abantu bakoresha izo ndimi uko ari eshanu bagera kuri miliyoni 75 hirya no hino ku Isi.
Google Translate ni uburyo bwifashishwa n’abantu benshi, gusa ntabwo ibisubizo itanga mu isemura biba byizewe 100%.
Google ivuga ko impamvu byafashe igihe ngo yongere izi ndimi, ari uko hari byinshi byari bikeneye kunozwa mu ikoranabuhanga ryayo, kuko “indimi zidafite ibintu byazanditswemo byinshi kuri internet, usanga iteka kuzisemura bigorana.”
Byongeye, Google yatangaje ko mu minsi mike hazaba haboneka inyuguti umuntu akoresha yandika muri ’keyboard’ ye, ziri mu ndimi z’Ikinyarwanda, Tatar na Uyghur.
",https://m.igihe.com/ikoranabuhanga/internet/article/ikinyarwanda-mu-ndimi-eshanu-nshya-zatangiye-gukoreshwa-muri-google-translate,Tech
Liquid Telecom yagabanyije ibiciro bya internet inakuraho ingano ntarengwa y’iyo ukoresha,"Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Kuri uyu wa Gatatu nibwo iki kigo cyatangije uburyo cyise ‘Liquid Home’, buzafasha abantu kubyaza umusaruro internet imaze iminsi yegerezwa ingo z’abaturage hiryo no hino mu gihugu, kandi ku giciro gito.
Mu mpinduka nshya, ku muntu ukoresha internet itanga megabits eshanu ku isegonda ari nayo iri hasi, guhera kuri ubu asabwa kwishyura 27 999 Frw, mu gihe ubusanzwe yishyuraga 49 999 Frw. Ku bindi byiciro ho hazamuwe umuvuduko wayo, ibiciro biguma ari bya bindi.
Hejuru y’ibyo, mbere yo guhabwa internet umuntu yasabwaga kwishyura 50 000 Frw yo kuyimugezaho mu nzu iwe, ubu ayo mafaranga yavanweho. Ni ukuvuga ko uwasabwaga hafi hafi 100 000 Frw ngo agezweho internet, ubu ni 27 999 Frw.
Umuyobozi Mukuru wa Liquid Telecom muri Afurika yo hagati n’Iburasirazuba, Sam Nkusi, avuga ko bamaze igihe begereza internet ingo n’izindi nyubako binyuze mu miyoboro ya fibres optiques yagiye yagiye inyuzwa mu butaka hirya no hino.
Uretse nk’imidugudu imaze igihe ituwe, iyubakwa ubu, uko hashyirwamo ibikorwa remezo nk’imiyoboro y’amazi n’amashanyarazi, ni nako hashyirwamo iya internet.
Nkusi yakomeje ati “Twageze ku ngo, aho abantu batuye dushyiraho insinga za fibres optique. Nureba ku muhanda iwawe uzabona urutsinga rutukura rutunguka hejuru. Twabitangaga mbere twishyuza n’abantu, ubu nta mafaranga kugira ngo tugushyireho ube umukiliya wacu, tugusaba ubwishyu bwa internet ukeneye gusa.”
Avuga ko bitewe n’uko mu Rwanda igice kinini ari urubyiruko, rukeneye internet ihendutse bijyanye n’amikoro ya buri wese, kandi idacika.
Umuyobozi wa Liquid Telecom mu Rwanda, Alexis Kabeja, avuga ko uretse kugabanya ibiciro ku cyiciro cyo hasi, ku bindi ho hazamuwe umuvuduko wa internet.
Ati ""Abakiliya basanzwe twabongereye umuvuduko wa internet, ni ukuvuga ngo uwakoreshaga iya Mbps 15 ku 69 999 Frw, twazamuye umuvuduko tuwugeza kuri Mbps 25, naho uwari ku ya Mbps 30 twamugejeje kuri Mbps 80. Abakiliya bari basanzwe twabazamuriye umuvuduko kugira ngo babashe gukora byinshi bishoboka.”
""Ni ukuvuga ngo twabahaye kuyikoresha nta ngano ntarengwa itanzwe, kubera ko kuba ufite Mbps 80 mu rugo ushobora gukora byinshi, kuri telefoni, televiziyo zikoresha internet, camera z’umutekano, gukurikirana ibibera mu rugo, kwerekana ibintu kuri internet, ariko icy’ingenzi ni internet idafite umupaka, ikaza yihuta kandi ku giciro cyoroheye abantu benshi.""
Kugeza ubu imiyoboro ya fibres optiques imaze kugezwa mu midugudu myinshi cyane cyane mu mujyi wa Kigali nka Gacuriro, Gisozi, Kacyiru, Kagugu, Kibagabaga, Kimihurura, Kinyinya, Kiyovu, Nyarutarama, Rebero, Rugando, Remera, Vision 2020 na Vision City, ndetse n’ahandi irimo kubakwa.
Liquid Telecom imaze kubaka ibikorwa hirya no hino muri Afurika, aho yamaze gukora imiyoboro ikwirakwiza internet ihuza Cape Town muri Afurika y’Epfo na Cairo mu Misiri, no kuva kuri Port Sudan ukagera muri Cameroon.
Iteganya gukwirakwiza internet n’ahantu hahurira abantu benshi nko muri Kigali Arena, mu busitani imbere y’Umujyi wa Kigali n’ahandi, kandi bigakorwa ku buntu.
Liquid Telecom ivuga ko internet ihabwa abantu mu ngo inajyana no kuyishyirirwa mu nyubako ku buntu, igikoresho gisakaza internet nziramugozi na telefoni ikoresha umugozi ishobora guhamagaragana n’izindi zatanzwe n’iki kigo, ku buntu.
Abakeneye izi serivisi basabwa kureba niba aho batuye hagera fibres optiques, ubundi bagahitamo bitewe na internet bakeneye, kandi gusaba kuyihabwa babikorera kuri internet, ndetse no kwishyura bishobora gukorwa hifashishijwe ikarita cyangwa mobile money.
Mu byiciro bya internet itangwa na Liquid Telecom habanza icyiciro gihendutse kurusha ibindi (Basic essential), aho internet itanga Megabits eshanu ku isegonda igurwa 27 999 Frw ku kwezi, igenewe umuryango (Family Entertainment) itanga Megabits 25 ku isegonda igurwa 69 999 Frw ku kwezi, hakaza iyisumbuye kurushaho (Modern Family) itanga Megabits 80 ku isegonda igurwa 113 999 Frw ku kwezi, n’ihanitse (Power Pack) itanga Megabits 150 ku isegonda igurwa 199 999 Frw.
Amafoto: Himbaza Pacifique
",https://m.igihe.com/ikoranabuhanga/internet/article/liquid-telecom-yagabanyije-ibiciro-bya-internet-izamura-umuvuduko-wayo,Tech
Google irashinjwa ubutasi ku banyeshuri b’Abanyamerika,"Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Intumwa Nkuru ya Leta ya New Mexico yavuze ko Google yagiye ikusanya amakuru agaragaza imbuga za internet abanyeshuri bagiye basura, imibare y’ibanga bakoresha, amashusho bagiye bareba, abantu bahanahana amakuru n’ibindi.
Ibyo byagiye bikorwa ku banyeshuri bakoresha mudasobwa za Chromebook na porogaramu za Google. Google yo ihakana ayo makuru, ikavuga ko ari ikinyoma cyambaye ubusa.
Abatanze ikirego bavuze ko mudasobwa za Google Chromebooks na porogaramu za Google zizwi nga G Suite zirimo Gmail, kalendari n’ibindi, ngo bikoreshwa n’abasaga 60 % by’abanyeshuri bo muri New Mexico.
Intumwa nkuru ya Leta, Hector Balderas yavuze ko Google yinjiye mu mabanga y’abanyeshuri nta burenganzira yasabye ababarera cyane cyane ku bana bari munsi y’imyaka 13, amakuru yabo agakusanywa ku nyungu z’ubucuruzi.
Ikirego kandi kivuga ko abanyeshuri n’abarimu basaga miliyoni 80 muri Leta Zunze Ubumwe za Amerika bakoresha porogaramu za Google mu mashuri, ko ingaruka z’ibyakozwe na Google zishobora kuba nyinshi.
Umuvugizi wa Google, Jose Castaneda yavuze ko amashuri ariyo afite uburenganzira bwo kumenya ibyo abana bareba kuri internet igihe bari ku ishuri kandi ko aho bikenewe basaba uburenganzira bw’ababyeyi.
Yavuze ko amakuru y’abanyeshuri bo mu mashuri abanza n’ayisumbuye batajya bayakoresha mu bikorwa by’ubucuruzi.
Intumwa nkuru ya Leta ya New Mexico yabwiye itangazamakuru ko yasabye amashuri yose muri Leta yabo, kureba niba nta kibazo gukomeza gukoresha serivisi za Google bishobora guteza.
Umwaka ushize, Komisiyo ishinzwe ubucuruzi muri Amerika yaciye Googke amande ya miliyoni 170 z’amadolari kubwo gukoresha amakuru y’abana bato mu bikorwa by’ubucuruzi kuri YouTube.
",https://m.igihe.com/ikoranabuhanga/article/google-irashinjwa-ubutasi-ku-banyeshuri-b-abanyamerika,Tech
"Urugendo rwa Ashish Thakkar winjiye mu bucuruzi ku myaka 15, ubu ageze ku ruganda rwa Mara Phones ","Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Idi Amin yabyutse atanga iminsi 90 bose bakaba bamuviriye mu gihugu. Hafi ibihumbi 50 by’abaturage bafite inkomoko muri Aziya barirukanwe. Abenshi bafashe inzira igana mu Bwongereza.
Mu bahungiyeyo icyo gihe harimo Jagdish na Sarla ababyeyi b’umunyemari Ashish Thakkar washinze Mara Phones, uruganda rwa mbere rukora telefone muri Afurika, arushinga mu Rwanda.
Igisekuru cya Thakkar cyavuye mu Burengerazuba bw’u Buhinde muri Leta ya Gujarat mu myaka ya 1890, kiza gutura muri Afurika y’Iburasirazuba.
Nyuma yo kwirukanwa muri Uganda, ababyeyi ba Thakkar bagiye mu Bwongereza ari naho uwo munyemari yavukiye mu mujyi wa Leicester mu 1981.
Mu kiganiro yagiranye n’ikinyamakuru Le Point cyo mu Bufaransa, Ashish Thakkar yagize ati “Ndi igisekuru cya kane mu muryango wanjye guhera ugeze muri Afurika y’Iburasirazuba. Twubatse sosiyete ya Mara Group duhereye ku busa none ubu ni sosiyete y’icyitegererezo muri Afurika.”
Umuryango wa Thakkar waje kuva mu Bwongereza ugaruka muri Afurika y’Iburasirazuba, kuri iyi nshuro baza mu Rwanda.
Muri Jenoside yakorewe Abatutsi mu 1994, byinshi mu byo uwo muryango wari umaze kugeraho byarasenywe basubira hasi cyane.
Yavuye mu ishuri atangira ubushabitsi
Ku myaka 15, nibwo Thakkar yatangiye ubucuruzi nyuma yo kugira amahirwe akabona inguzanyo y’amadolari 5000.
Yagize ati “Ubwo ababyeyi banjye banyuraga mu byabaye muri Uganda, nari ntaravuka. Icyakora nyuma y’ibyo babayemo mu Rwanda nkumva n’ibyo babayemo mbere, byampaye imbaraga zo kugira icyo nkora.”
Yahise ahagarika ishuri, atangira ubucuruzi hagati ya Dubai na Afurika y’Iburasirazuba. Ubucuruzi bwe nta bundi, kwari ukuzana ibikoresho by’ikoranabuhanga byakoreshejwe akabicuruza mu mujyi wa Kampala muri Uganda mu iduka rito ababyeyi be bari barashinze, dore ko baje gusubira muri Uganda bakahaba nk’impunzi.
Mu byo yacuruzaga habaga harimo mudasobwa n’ibikoresho byose bijyana nazo, telefone n’ibindi. Ni ubucuruzi bwamuhiriye dore ko icyo gihe benshi batari bakamenye neza iby’ubucuruzi bw’ibikoresho by’ikoranabuhanga.
Mu mwaka wa 2013, Thakkar yahuye n’umuherwe w’umunyamerika ufite inkomoko mu Bwongereza, Bob Diamond, akaba yarahoze ari mukuru wa banki ya Barclays. Bamaze kuganira bafatanyije gushinga Atlas Mara, sosiyete y’ishoramari mu mabanki ku mugabane wa Afurika.
Mu gihe gito, abo banyemari babashije kubona miliyoni 325 z’amadolari, bahita bandikisha sosiyete yabo ku isoko ry’imari n’imigabane ry’i Londres.
Ibintu byaje kugenda nabi, basanga ubyuryo binjiye mu kibuga cyo muri Afurika butaratekerejweho neza, maze batangira guhomba.
Thakkar avuga ko kubera gufungura amashami mu bihugu badasobanukiwe neza imikorere, byabahombeje cyane kugeza ubwo ibikorwa bya sosiyete Atlas Mara biguye ku kigero cya 84 %. Ubu Atlas Mara iri mu biganiro byo kuguranisha imigabane yayo muri Equity Group yo muri Kenya.
Icyo gihombo cyagarutsweho mu gitabo cya Ashish Thakkar yise ‘The Lion Awakes : Adventures in Africa’s Economic Miracle’. Muri icyo gitabo agira ati “Uko twafataga Afurika turi hanze yayo bitandukanye n’ibihabera. Kuhakorera ubucuruzi ni ibintu bigoye rwose.”
Yakomeje agira ati “Sosiyete zo hanze y’umugabane zakomeje guhabwa ikaze muri Afurika, twe nka sosiyete nyafurika bikaturakaza. Ntabwo twitaga ku kuba tugiye gushinga ubucuruzi busa nk’ubw’uwo uvuye hanze y’umugabane nyamara ari we ufite amahirwe menshi.”
“Nk’umugabane, ibikorwa byacu n’ubwinshi bihagaze neza. Dufite miliyari y’abaturage ariko turacyagabanyijemo ibihugu 54. Ni abantu mugomba gukorana ariko b’imico n’imyumvire bitandukanye.”
Uyu mugabo avuga ko ibintu byarushijeho kuba bibi mu 2013 ubwo yatandukanaga n’uwahoze ari umugore we Meera Manek bikagera mu rukiko baburana imitungo.
Uko yatangije uruganda rwa telefone zigezweho mu Rwanda
Mu myaka mike, Ashish Thakkar yafashe umwanzuro wo gutangiza uruganda rwa mbere rukora telefone zigezweho ku mugabane wa Afurika.
Abajijwe uko byaje, yagize ati “Icya mbere ni ukureba uko guhererekanya amafaranga binyuze kuri telefone bihagaze muri Afurika , no gutekereza amahirwe ari kuri uwo mugabane kubera ikoreshwa ry’ikoranabuhanga. Kuri ubu abanyafurika bagomba guhitamo hagati ya telefone ihendutse cyangwa telefone yujuje ubuziranenge. Hashingiwe ku kuboneka kwa internet ya telefone na porogaramu z’ingirakamaro, telefone igezweho ishobora gufasha mu guhanga imirimo kandi igateza imbere guhanga udushya.”
Yongeyeho ati “Muri iryo hanga ry’umurimo no gukoresha ibyahanzwe, niko umugabane wa Afurika uba uri gutera imbere.”
Uruganda rwa Mara Phones ruherereye mu cyanya cyahariwe inganda i Masoro mu karere ka Gasabo.
Byafashe imyaka itanu kugira ngo Ashish Thakkar we na Bob Diamond babashe gutangiza imirimo yo kubaka urwo ruganda mu Rwanda, bafashijwe na Leta y’u Rwanda. Ni umushinga wa miliyoni 22 z’amayero.
Urwo ruganda rufite ubushobozi bwo gukora telefone igihumbi buri munsi, nkuko byatangajwe na Eddy Sebera umuyobozi Mukuru w’urwo ruganda. Kugeza ubu urwo ruganda rusohora ubwoko bubiri bwa telefone, aribwo Mara X na Mara Z, bukoresha Android. Ni telefone zifite batiri zirambana umuriro n’ububiko bunini.
Buri telefone iba ikozwe n’udukoresho tw’ikoranabuhanga dusaga igihumbi twose dukorerwa muri urwo ruganda.
Ashish Thakkar avuga ko Mara Phones ari rwo ruganda rwa mbere muri Afurika rukora telefone ibiyigize byose byakorewe kuri uwo mugabane, mu gihe izindi nganda zisanzwe zo ziteranya ibyakorewe ahandi.
Thakkar ati “U Burayi ntibukora telefone zigezweho, Leta Zunze Ubumwe za Amerika ntizikora telefone ndetse no mu Burasirazuba bwo hagati ntazo bakora. Dufate nka Apple ikorerwa mu Bushinwa, Samsung ni iyo muri Korea, Huawei ni iyo mu Bushinwa.”
Yongeyeho ati “Mara Phones ni inyafurika , ibyo bigaha amahirwe menshi abanyaburayi cyangwa abanyamerika bagira impungenge ku bijyanye n’ubutasi n’umutekano wabo. Nibura telefone zacu zifite uwo mwihariko.”
Thakkar avuga ko bishimishije uburyo Guverinoma zo muri Afurika zagiye zihindura imyumvire muri iyi myaka ishize, zigaha rugari ivuka ry’ishoramari by’umwihariko muri Afurika yo munsi y’ubutayu bwa Sahara, aho Banki y’Isi igaragaza ko buri mwaka havuga sosiyete ziciriritse ibihumbi 500.
Kugeza ubu muri Afurika hari izindi sosiyete ziteranya telefone zigezweho nka Elikia muri Congo, Kunfabo ya Fadima Diawara muri Guinée na Nile X zikorwa na sosiyete yo mu Misiri ya Sico.
Icyakora ibigize izo telefone zose bikorerwa mu Bushinwa ku nkunga y’icyo gihugu.
Abajijwe uko bazahangana n’izo telefone nshya zihendutse muri Afurika, Thakkar yagize ati “Biroroshye kubizana muri Afurika ariko dutekereje gutyo nta na kimwe twazikorera ubwacu. Afurika igomba gutekereza guhanga ibyayo kuko mu gihe uri kwigana iby’abandi, muba mukiri inyuma cyane.”
Kuba barahisemo u Rwanda, Ashish Thakkar yavuze ko ari igihugu gikataje mu guteza imbere ibyakorewe muri Afurika kandi gifite amarembo akinguye ku bashoramari.
Ati “U Rwanda ubu rurajwe ishinga no guteza imbere ibyakorewe mu Rwanda. Ni igihugu giha ikaze ubucuruzi, gifunguriye amarembo umugabane wose hamwe na Guverinoma isobanukiwe ibiba hirya no hino ku isi n’ubuyobozi bwiza. Ni igihugu gishaka kuba igicumbi cy’ikoranabuhanga, birigaragaza hose.”
Uyu munyemari yagaragaje ko telefone za Mara Phones zoherezwa mu bihugu 53. Muri byo, inyinshi zigurishwa mu Budage, u Butaliyani, muri Leta Zunze Ubumwe za Amerika no mu Bufaransa.
Thakkar avuga ko bashaka ko telefone za Mara Phones zigaragara mu maduka menshi acuruza telefone.
Mara Group yafunguye urundi ruganda rumeze nk’urw’i Kigali i Durban muri Afurika y’Epfo. Inzozi za Ashish Thakkar ni ugukomeza guteza imbere ibijyanye n’ikoranabuhanga, akagira uruhare muri Afurika n’isi muri rusange.
",https://m.igihe.com/ikoranabuhanga/article/urugendo-rwa-ashish-thakkar-winjiye-mu-bucuruzi-ku-myaka-15-ubu-ageze-ku,Tech
Uburyo waryoherwa n’ubuzima ukoresha umurongo wa Airtel,"Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Ni uburyo bwifashishwa mu buzima bwa buri munsi nko mu bucuruzi, mu kuganira n’inshuti, mu miyoborere, mu bihinzi, mu burezi mu buvuzi, mu serivisi z’ishoramari, guhererekanya amafaranga n’ibindi, akenshi hifashishijwe umuyoboro w’ibigo by’itumanaho nka Airtel.
Nyuma yo gusobanurikirwa akamaro k’ikoranabuhanga biba uburyohe kurushaho iyo wahisemo kandi ugakoresha umuyoboro ugufasha kugera ku ndunduro y’ibyifuzo cyangwa serivisi ushaka kubona uryifashishije, utabunza imitima wibaza icyo wakora ngo byihute, dore ko kimwe mu mpamvu rikunze kwigarurira imitima ya benshi ari uburyo ryihutisha ibintu.
Nta gushidikanya ko mu gihe wahisemo gukoresha umuyoboro wa Sosiyete y’Itumanaho wa Airtel uzarushaho kuryoherwa n’ubuzima mu ruhurirane rw’ibyiza bitangirwa ubuhamya n’abamaze kubiganuraho, ibyinshi bikubiye muri serivisi zifashisha ikoranabuhanga nko guhamagara, internet, guhererekanya amafaranga n’ibindi.
Bimwe mu byagufasha kuryoherwa n’ubuzima ukoresha umuyoboro wa Airtel
Internet ya Airtel
Ntushobora kuryoherwa n’ubuzima mu gihe ugikoresha internet igenda nk’akanyamasyo, ukenera nko kohereza cyangwa kwakira ubutumwa wifashishije imbuga nkoranyambaga, kumanura(Download) cyangwa kuzamura(Upload) ikintu kuri internet ugategereza amasaha n’amasaha.
Ubuhamya bw’abamenye amahitamo nyayo bushimangira ko Airtel Rwanda ariyo sosiyete ifite internet yihuta cyane kandi igaragara aho ariho hose mu Rwanda ku kigero cya 98%.
Abakiliya benshi bahitamo kugura ipaki za internet bitewe n’uko buguha amahirwe yo kuryoherwa bwikubye inshuro eshatu kuri internet itangwa n’ibindi bigo by’itumanaho.
Iyi sosiyete by’u mwihariko igira Internet igenera abakiliya izwi nka Isanzure, igurwa ukanze *255*5# ugahitamo kabiri(2) maze ukabasha kuryoherwa na internet ihendutse aho ku mafaranga 50Frw aho ubona megabit (Mgb) 60, ku 100Frw akabona Mgb 250 zimara amasaha 24, kuri 500Frw akabona Gigabit (GB) imwe imara icyumweru n’izindi.
Ni umwihariko ku bari munsi y’imyaka 25 kuko bash0bora kugura ipaki ya internet yiswe ‘Jama Packs’ igurwa akanze *154# agahitamo internet kuri 2.
Ni uburyo uretse gutanga internet yihuta iba ari na nyinshi kuko nk’iy’amafaranga 100 Frw ari Mgb 200 n’inyongera ya 1GB n’iminota 60 byo gukoresha mu masaha y’ijoro.
 Hari n’ipaki ya internet igenewe abakiliya bose babona bakanze *255*2#, bagahitamo iyo bashobora gukoresha mu gihe cy’umunsi umwe, icyumweru cyangwa ku kwezi.
Nk’iy’amafaranga 100 Frw ikoreshwa amasaha 24 iba ari Mgb 50, iy’amafaranga 1000 Frw imara icyumweru ni 1GB naho GB 30 zimara Ukwezi zikagurwa ibihumbi 10Frw.
Guhamagara byarorohejwe
 ‘Tera Stori’ ni ipaki ikoreshwa mu guhamagara imirongo yose ku giciro gito mu rwego rwo koroherereza abakiriya bayo, umukiliya agura akanze *255*4#. Imuha amahitamo atatu arimo bumwe bumara amasaha 48, icyumweru n’ukwezi.
Ku mafaranga 300FRW gusa ibaha iminota 200 yo guhamagara Airtel ku yindi n’indi ijana yo guhamagara indi mirongo ikoreshwa mu Rwanda, ikamara amasaha 48.
Iy’amafaranga 1000Frw itanga iminota 700 yo guhamagara Airtel ku yindi n’indi 40 yo guhamagara indi mirongo ikoreshwa mu Rwanda mu gihe cy’iminsi irindwi yose.
Iy’amafaranga 3500 Frw itanga iminota 3000 yo guhamagara Airtel kuri Airtel n’indi 200 yo guhamagara indi mirongo ikoreshwa mu Rwanda, imarama iminsi 30.
Si ibyo gusa kuko no mu gihe ipaki umukiliya yaguze ishize akomeza kuryoherwa no guhamagara ku giciro gito cyane aho Airtel ku yindi aba yishyura gusa 3 Frw ku munota mu gihe indi mirongo ikoreshwa mu Rwanda yishyura 10 Frw ku munota gusa.
Uyu muyoboro ushora kwishimira ibyiza byo kuwukoresha ndetse ukabisangiza inshuti zawe aho Tera Stori iguha uburyo ushobora kuyihaho impano inshuti zawo y’iminota ukanze *255*4# ugahitamo 2.
Guhererekanya amafaranga
Airtel Money ni uburyo iyi sositeye yashyizeho bufasha abakiliya kuryoherwa no kohereza amafaranga nta kiguzi bakaswe. Icyo basabwa gusa ni ugukanda *500*1*1# maze bagakurikiza amabwiriza ari nako bakomeza kuryoherwa n’ubuzima.
Ubu buryo buguha n’amahitamo yo kwishyura ifatabuguzi ry’amazi nta kindi kiguzi ukaswe, icyo usabwa ni ugukanda *500*4*2#.
Hari no kwishyura umuriro w’amashanyarazi nta kiguzi ukaswe, gushyira amafaranga y’urugendo ku ikarita n’ibindi ukanze *500*4#.
Iyo umukiliya aguze ipaki akoresheje Airtel Money bimuhesha kuryoherwa n’inyongera yo guhera kuri 30%. Ni uburyo umukiliya ashobora kunyura mu nzira isanzwe yo gukanda *255# agahitamo kugura yifashishije Airtel Money cyangwa akagenera impano y’ama unite cyangwa iya internet inshuti ye akanze *500*4*2#
Umukiliya ashobora no kwishyura serivisi z’ikigo cy’imisoro n’amahoro cyangwa ifatabuguzi rya Televiziyo yifashishije Airtel Money, unyuze kuri porogaramu ya eStep.App igaragara kuri play store.
Ushobora kuryoherwa n’ubuzima nanone utumiza ibiribwa muri resitora zikunzwe, ukishyura ukoresheje Airtel Money kuri porogaramu ya Vuba Vuba iboneka kuri play store.
Ntabwo ushobora guhangayika igihe wibagiye umubare w’ibanga wa konti yawe ya Airtel money kuko ushobora kongera gusaba undi ukanze *500*5*3*1*1#, ariko igihe ufiteho amafaranga arenze 5000 Frw bikagusaba kwegera ishami ryayo rikwegereye.
Umuyoboro wa Airtel ni uburyo bworoshye bushobora kugufasha kohereza amafaranga mu bihugu birimo Uganda, Kenya, Tanzania, Zambia na Malawi(Airtel to Airtel) ukanze gusa *500*1*3#.
Ushobora no kubitsa cyangwa ukabikuza amafaranga ufite kuri konti yo muri Banki runaka ukanze *500*6*1# mu gihe nimero yawe wayihuje na konti.
Airtel ikorera mu bihugu birimo Uganda, Kenya, Tanzania, Repubulika Iharanira Demokarasi ya Congo, Congo Brazaville, Nigeria, Gabon, Madagascar, Niger, Tchad, Malawi, Zambia, Ghana na Seychelles byo ku Mugabane wa Afurika.
",https://m.igihe.com/ikoranabuhanga/article/uburyo-waryoherwa-n-ubuzima-ukoresha-umurongo-wa-irtel,Tech
Smartphones 1000 za mbere zashyikirijwe abatishoboye muri #Connect Rwanda,"Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Iyi gahunda ya Connect Rwanda yatangijwe na MTN Rwanda, aho buri muntu yagendaga yitanga uko yifite, maze nawe agasaba mugenzi we cyangwa undi muntu ashaka, gutera inkunga ubu bukangurambaga.
Kuri uyu wa Kane nibwo telefoni za mbere zashyikirijwe abadafite ubushobozi bwo kuzigura, mu muhango wabereye mu Karere ka Rutsiro.
Minisitiri w’Ikoranabuhanga na Inovasiyo, Ingabire Paula, yasabye abazihawe kubibyaza umusaruro.
Yagize ati “Izi telefoni mwahawe ni impano zatanzwe mu bufatanye bw’abanyarwanda muri rusange harimo ibigo bitandukanye ndetse n’abantu ku giti cyabo. Muzihawe kugira ngo muzikoreshe mu bintu byazabagirira umumaro.”
Umwe mu bahawe izi telefoni, Munyagisenyi Augustin, usanzwe ari n’umujyanama w’ubuzima, yavuze ko telefoni yahawe izamufasha cyane.
Ati “Nk’umujyanama w’ubuzima, najyaga ntanga raporo mu magambo gusa, ariko ubu ndajya nongeraho n’amafoto!”
Sebitoki Jean Damascène wo mu Murenge wa Munanira yavuze ko izi smartphone zizabafasha guhanahana amakuru no kubungabunga umutekano.
Ati “Itumanaho ryatugoraga kuba umuturage aha undi amakuru na mugenzi we bikaba ikibazo ariko ubu nzajya mpamagara abari kure no hanze y’igihugu. Ubu umutekano na wo bizadufasha gutanga amakuru vuba uri Nyabirasi abwire uri Manihira.’’
Ayinkamiye Divine yavuze ko telefoni izamufasha kubona serivisi zajyaga zimugora zirimo no gushaka amafaranga ya internet.
Ati “Ndishimye cyane. Njye mu buzima bwa buri munsi nahuraga n’ibibazo kuko nta telefoni nagiraga no gutanga mituweli nakoreshaga iy’abandi ariko ubu nzajya mbyikorera ntagiye gutira; nzajya nishakamo aya internet.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Umuyobozi wa MTN Rwanda, Mitwa Kaemba Ng’ambi, yasabye abahawe telefoni kuzifashisha bahindura ubuzima.
Ati “Ndabasaba kuzubahiriza impanuro za Perezida Kagame yaduhaye ubwo yatangizaga iyi gahunda. Izi telefoni ntabwo ari iz’amafiyeri zigomba kubafasha kuzamura ubuzima kuko hari serivisi zabagoraga bitewe nuko nta koranabuhanga mwari mufite; nimuzibyaze umusaruro.’’
Uretse gushyikirizwa izi telefoni, abazihawe banahuguwe ku buryo bwo kuzikoresha, kugira ngo bazabashe kuzibyaza umusaruro.
Aba baturage banahawe internet izamara amezi atatu kugira ngo bimenyereze kuzikoresha.
Minisiteri y’Ikoranabuhanga na Inovasiyo igaragaza ko mu Rwanda habarirwa abantu miliyoni ebyiri n’ibihumbi 600 zidafite smartphone. Akarere ka Rutsiro kaza ku mwanya wa nyuma aho ari umuturage 1% ufite telefoni akaba ari nayo mpamvu ariho kuzitanga byatangiriye.
Kuri ubu hamaze gukusanywa telefoni ibihumbi 43 zatanzwe zivuye mu bantu batandukanye binyuze mu bukangurambaga bwa Connect Rwanda.
",https://m.igihe.com/ikoranabuhanga/mobayilo/article/smartphones-1000-za-mbere-zashyikirijwe-abatishoboye-muri-connect-rwanda,Tech
Umubare w’abakoresha WhatsApp wageze kuri miliyari ebyiri,"Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Sosiyete ya Facebook yatangaje ko umubare w’abantu bakoresha WhatsApp hirya no hino ku Isi wazamutse uva ku bantu miliyari 1.5 bayikoreshaga mu 2018 ugera kuri miliyari ebyiri.
Uyu mubare kandi nabwo wari uherutse kuzamuka uva kuri miliyari 1 wariho mu 2016 ugera kuri miliyari 1.5 mu 2018.
Facebook ari nayo ifite WhatsApp mu itangazo yashyize hanze yagaragaje ko nta gahunda ihari yo guhagarika uburyo butanga umutekano ku butumwa bw’abayikoresha buzwi nka ‘End-to-end encryption’
Abashyiraho amategeko na Guverinoma z’ibihugu bitandukanye zakunze kugaragaza ko ubu buryo bwa End to End encryption bubangamira iperereza ku byaha birimo iterabwoba, ikoreshwa ry’abana n’ibindi.
Umuyobozi wa WhatsApp, Will Cathcart, yagize ati “Mu mateka yose y’ikiremwamuntu, abantu bagiye babasha kuvugana hagati yabo mu buryo bw’ibanga kandi ntidutekereza ko ibyo bigomba kuvaho muri sosiyete igezweho.”
Cathcart yongeyeho ko WhatsApp izajya itanga amakuru yifuzwa igihe bizaba byagaragajwe ko ari ingenzi mu iperereza.
Imibare yo mu 2018 igaragaza ko n’umubare w’abakoresha izindi mbuga nkoranyambaga za Sosiyete ya Facebook wazamutse nk’aho ubwayo ikoreshwa n’abagera kuri miliyari 2.5 mu gihe Instagram yo ikoreshwa na miliyari imwe.
",https://m.igihe.com/ikoranabuhanga/article/umubare-w-abakoresha-whatsapp-wageze-kuri-miliyari-ebyiri,Tech
Samsung yashyize ku isoko telefoni nshya ya Galaxy Z Flip ishobora gukunjwa,"Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Ni telefoni yabanje kumurikwa ubwo hatangwaga ibihembo bya Oscars mu mashusho yamaze amasegonda 30, ariko itangazwa ku mugaragaro ku wa Kabiri mu gikorwa cyabereye mu mujyi wa San Francisco, muri Leta Zunze Ubumwe za Amerika.
Iyi telefoni ishobora gukoreshwa mu buryo bunyuranye, ikunjwa ikanaramburwa igatanga ikirahuri kigari, ukaba wayikunja ukayitereka ahantu kumwe mudasobwa iba imeze niba wifuza kuyikoresha uganira n’undi muntu hifashishijwe amashusho, n’ibindi.
Iyi Galaxy Z Flip ni imwe muri telefoni zigezweho, nto kandi zishobora gukunjwa, nyuma y’uko uru ruganda rwo muri Korea ruheruka guhura n’imbogamizi mu gusohora Galaxy Fold, telefoni ishobora kuramburwa ikavamo tablet.
Samsung Galaxy Z Flip ikoresha Android 10, camera y’inyuma ifite megapixel 12 naho iyi mbere ifite megapixel 10. Ifite ubushobozi bwo gufata amashusho yo mu bwoko bwa 4K (HDR 10 Plus), ni ukuvuga ko aba asa neza cyane kandi ashobora kwerekanwa ku birahuri bya rutura, umwimerere w’amashusho ntuhinduke.
Ifite processor ya 64-bit octa-core, ububiko bwa GB 256 n’ububiko ikoresha by’akanya gato (RAM) bwa 8GB. Ubushobozi bwa batiri ni 3,300 mAh.
Muri uyu mwaka kandi hagiye ku isoko indi telefoni ishobora gukunjwa, Motorola Razr igura $1500. Yasohotse muri uku kwezi ndetse yakirwa neza ku isoko bitewe n’ubyiza byayo birimo kuba igira batiri nto n’ikirahuri cya pulasitiki.
Galaxy Z Flip izajya ku isoko ku wa 14 Gashyantare 2020, aho izaba igura $1,380 muri Leta Zunze Ubumwe za Amerika.
",https://m.igihe.com/ikoranabuhanga/mobayilo/article/samsung-yashyize-ku-isoko-telefoni-nshya-ya-galaxy-z-flip-ishobora-gukunjwa,Tech
Cadillac yashyize hanze ubwoko bw’imodoka ishobora kwitwara,"Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Cadillac Escalade yashyizwe hanze nyuma ya Cadillac CT6 yashyizwe hanze mu 2017 nayo ifite ikoranabuhanga rishobora gutuma yitwara. Iri koranabuhanga rituma umuntu akura amaboko ye ahabugenewe mu kuyobora imodoka ubundi yaba iri mu muhanda mugari ikitwara.
Ntabwo bisaba ko umuntu yongeza umuriro cyangwa ngo awugabanye cyangwa se ngo afunge amaferi, kuko byose imodoka ibyikorera bitewe n’aho igeze.
Si yo modoka ya mbere yitwara kuko n’uruganda rwa Tesla rumaze kwandika izina mu gukora izikoresha amashanyarazi rwakoze “Autopilot” ariko yo ntabwo yagenda ahantu harehare nk’uko kuri Escalade bimeze.
Iyi modoka ishobora kuva mu gisate kimwe cy’umuhanda ikijyana mu kindi ariko bibaho gusa iyo umushoferi akanze ku kinyoteri cy’icyerekezo ashaka kujyamo.
Iyi modoka izajya hanze umwaka utaha igura ibihumbi 75 by’amadolari, asaga gato miliyoni 70 Frw.
",https://m.igihe.com/ikoranabuhanga/article/cadillac-yashyize-hanze-ubwoko-bw-imodoka-ishobora-kwitwara,Tech
Drones zirimo iy’Abanyafurika zagurukijwe mu mwitozo utegura irushanwa ryazo mu Rwanda (Amafoto na Video),"Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Iri rushanwa ryiswe Lake Kivu Challenge rigamije kwerekana ikoranabuhanga rigezweho mu iterambere ryo gutwara drones. U Rwanda rwabaye igihugu cya mbere muri Afurika kizaryakira kuva ku wa 8 Gashyantare 2020.
Amarushanwa yo kugurutsa indege za drones azamenyekanisha serivisi nshya, amakuru agezweho mu kohereza no kwakira ibintu bitandukanye, guhanga imirimo n’amahirwe yo kwihutisha iterambere, no kubaka ubumenyi bujyanye n’imirimo yo mu kinyejana cya 21.
Ibigo 11 nibyo bizaryitabira ndetse kuri uyu wa Kabiri, tariki ya 4 Gashyantare 2020, bimwe muri byo byakoze umwitozo wo kugurutsa drones.
Umuyobozi wa Banki y’Isi ushinzwe Ibijyanye n’Ubwikorezi muri Afurika y’Uburasirazuba, Ben Eijbergen, yashimiye abagize uruhare mu gutegura irushanwa.
Ati “Intego nkuru ni ukureba ikoranabuhanga rigezweho. Ntituri hano kureba drone ishobora kugenda yihuse ahubwo ni ukureba ikoranabuhanga rikenewe mu kunoza ibyo zikora.’’
Umunyamabanga Mukuru w’Ishyirahamwe ry’Indege za Gisivili mu Muryango wa Afurika Yunze Ubumwe (AFCAC), Tefera Mekonnen, yavuze ko amahirwe ari mu ikoreshwa rya drone akwiye kubyazwa umusaruro.
Ati “Tugomba kureba uko ikoranabuhanga rya drones rikoreshwa, kungukira byinshi mu byo zikora ku buzima bw’abaturage.’’
U Rwanda rwashimwe uko rukomeje kwimakaza iterambere ry’ikoranabuhanga.
Umuyobozi w’Akarere ka Karongi, Mukarutesi Vestine, yavuze ko hari byinshi irushanwa rya Lake Kivu Challenge rizasigira igihugu.
Yagize ati “Turishimye cyane ko mwemeye kuza mu gihugu cyacu. Bizadusigira ubumenyi bwinshi, ku buryo twakora ubushakashatsi bwimbitse mu gukoresha drones.’’
Mbere yo kugurutsa drones, abitabiriye iki gikorwa bahawe amabwiriza y’ibyo kwirinda birimo kutanywa itabi, kuzimya telefoni kugira ngo bidateza ikibazo izo ndege.
Muri drones zagurukijwe harimo iya Germany Drone yo mu Budage, Hojung solutions – Remo-M yo muri Koreya y’Epfo; Avy; Phoenix Wings yo mu Budage na Wingcopter.
Buri tsinda ryahabwaga umwanya wo kugurutsa indege nyuma yo gusuzuma ikirere no kureba ko nta kibazo gifite. Urugendo rwa drone rwagenzurwaga n’inzobere mu by’ingendo zo mu kirere harebwa ko zubahiriza amabwiriza.
Abapilote bahabwaga umwanya wo kubanza gutegura urugendo no gusuzuma ko ikirere kimeze neza mbere y’uko indege ihaguruka; zagurukijwe hakurikijwe amategeko mpuzamahanga.
 	Drone y’Abanyafurika ikoze mu migano mu zagurukijwe
Indege idakenera umupilote yakozwe n’abanyeshuri bo muri Tanzania, Bornlove Nkitha na Digna Gasper, iri mu zamuritswe muri iki gikorwa.
Ni drone ifite ibice biyigize bikoze mu migano. Yavuye mu mushinga abanyeshuri bakoze basoza amasomo ya kaminuza mu mwaka ushize.
Digna yabwiye IGIHE ko bitabiriye uyu mwitozo ku nshuro ya kabiri kuko no mu mwaka ushize, bari ku Kiyaga cya Victoria muri Tanzania.
Ati ""Intego dufite ni iyo kwagura ikoranabuhanga dukoresha kugira ngo rikomeze kugirira benshi umumaro.’’
Iyi drone yakozwe ku bufatanye bw’aba banyeshuri na OpenMap Development Tanzania (OMDTZ), yagurutse hejuru y’Ikiyaga cya Kivu nkuko izindi zabigenzaga, igera muri metero 100 zo mu kirere igaruka ku butaka [ahari ikibuga cyabugenewe] mu minota ibiri.
Mu Ukwakira 2016, Perezida Paul Kagame yatangije ikoreshwa rya drones nk’uburyo bushya u Rwanda rukoresha mu kugeza amaraso ku bitaro binyuranye byo mu gihugu, mu gufasha abayakeneye ku buryo bwihuse kandi vuba.
Uyu ni umushinga wa Minisiteri y’ubuzima mu Rwanda na sosiyete ya Zipline, watangiye ushyirirwa mu bikorwa mu Murenge wa Shyogwe mu karere ka Muhanga, mu Ntara y’Amajyepfo. U Rwanda kandi rwatangiye gukoresha drones mu bindi bitari ubuvuzi, nko mu buhinzi.
Lake Kivu challenge biteganyijwe ko uzayegukana azahabwa ibihumbi £40, agera kuri miliyoni 50 Frw. Irushanwa rizibanda mu byiciro bitatu bigaragaza uko ikoranabuhanga rya drones ryakwifashishwa mu kugeza serivisi z’ibanze nk’ubuvuzi ku baturage.
Aya marushanwa azakurikira Inama Nyafurika kuri drones, izahuriza hamwe abayobozi mu ikoranabuhanga rya drones kuri uyu wa 5 Gashyantare 2020. Izigirwamo imikoreshereze yazo muri Afurika mu bihe biri imbere.
Zipline izasangiza abazitabira “Africa Drone Forum’’ urugendo rwayo rw’imyaka itatu itanga serivisi z’ubuvuzi mu Rwanda na Ghana.
Amafoto: Dushimimana Ami Pacifique
Video: Kazungu Armand
",https://m.igihe.com/ikoranabuhanga/ubumenyi/article/drones-zirimo-iy-abanyafurika-zagurukijwe-mu-mwitozo-utegura-irushanwa-ryazo-mu,Tech
WhatsApp igiye guhagarikwa muri telefoni nyinshi ku Isi,"Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Ibikoresho bya Android na iPhone bifite porogaramu y’ikoranabuhanga ’Operating System’ ishaje cyangwa itakigezweho ni byo bitazongera gukoresha WhatsApp.
WhatsApp yatangaje ko iki cyemezo yagifashe kuko cyari gikenewe ndetse kigamije kurinda umutekano w’amakuru y’abayikoresha akaba yizewe.
Telefoni zigezweho zizwi nka Smartphones zikoresha Android 2.3.7 na iPhone iOS 8 ni zo zizagerwaho n’izi mpinduka zo kutongera gukoresha WhatsApp.
BBC yanditse ko abantu benshi bashobora gukorera amavugurura [update] operating systems zabo kugira ngo bakomeze gukoresha WhatsApp.
Ibi ariko mu bikoresho bimwe na bimwe nka iPhone 4, yakira gusa porogaramu ya iOS 7, ntizongera kwakira application ya WhatsApp.
WhatsApp yari muri application zamanuwe (download) mu myaka 10 ishize, ku nshuro ya mbere yari yatanze umuburo ko izi mpinduka zizaba mu 2017.
Ni icyemezo Umuvugizi wa WhatsApp avuga ko kigoye ariko cyari gikwiye gufatwa mu gufasha abantu kuganira n’inshuti, imiryango mu buryo bwizewe.
Mu 2016 nibwo WhatsApp yaherukaga gukura application yayo muri telefoni zitandukanye n’iza Windows ku wa 31 Ukuboza 2019.
",https://m.igihe.com/ikoranabuhanga/article/whatsapp-igiye-guhagarikwa-muri-telefoni-nyinshi-ku-isi,Tech
Mu 2019 Isi yahombye miliyari 8 z’amadolari kubera gufungira abaturage internet,"Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Nk’uko bigaragazwa VPN, rwifashishwa mu gufungura amakuru ari ku mbuga za Internet zafunzwe, igihombo ku bukungu bw’Isi kubera gufunga internet n’imbuga nkoranyambaga cyazamutse ku kigero cya 235% ugereranyije no mu mwaka wa 2015/2016 ubwo igihombo cyari milyari 2.4 z’amadorali.
Raporo ya VPN igaragaza ko ingaruka iki kibazo cyateje zikwiriye kurangirana n’uyu mwaka wa 2020, kubera ko umwaka wa 2019 wagaragayemo ibikorwa bigera kuri 122, byatumye hafungwa internet amasaha ibihumbi 18 ku Isi hose.
 Ku burenganzira bwa muntu, raporo igaragaza ko ifungwa rya internet ryagize ingaruka ku bwisanzure bw’abaturage no ku burenganzira bwo kubona amakuru, binateza imvururu.
Iki kibazo cyagaragaye cyane mu bihugu byo mu Burasirazuba bwo hagati no mu Majyaruguru ya Afurika, aho igihombo cyageze kuri miliyari 3.1 z’amadolari.
Mu bihugu biri munsi y’ubutayu bwa Sahara, igihombo cyageze kuri miliyari 2.1 z’amadolari, na ho muri Aziya kigera kuri miliari 1.6 z’amadolari.
Gufunga interineti byagaragaye cyane igihe Guverinoma zabaga zihangana n’abigaragambya cyane cyane mu gihe cy’amatora, mu rwego rwo kugira ngo bagenzure uburyo amakuru agenda no kubafasha kuguma ku butegetsi.
Guverinoma zibanze cyane mu gufunga imbuga nkoranyambaga nka WhatsApp, Facebook, Twitter na YouTube.
Gufunga internet ntibyateje igihombo ku bukungu rusange gusa, ahubwo mu bihugu bikiri mu nziza y’amajyambere byatumye iterambere ridindira n’abashoramari babitakariza icyizere.
Muri Sudani, Internet yafunzwe amasaha 864, imbuga nkoranyambaga zifungwa amasaha 696, ibi byateje igihombo cy’agera kuri miliyari 1.8 z’amadolari, ndetse habaye imyigaragambyo yatumye Perezida Omar-al-Bashir yegura, habaho n’imirwano hagati y’igisirikare n’abaturage.
Ibindi bihugu byagaragayemo iki kibazo ni Algeria, Tchad, Repubulika iharanira Demokarasi ya Congo, Ethiopia, Zimbabwe, Mauritanie, Misiri, Bénin, Gabon, Eritrea no muri Liberia.
Ku isi hose, Iraq ni yo yagize igihombo kinini kingana na miliyari 2.3 z’amadolari.
",https://m.igihe.com/ikoranabuhanga/article/mu-2019-isi-yahombye-miliyari-8-z-amadolari-kubera-gufungira-abaturage-internet,Tech
"Umuburo! Abantu 9,000 binjiriwe bagerageza gushaka indirimbo z’abahanzi bakomeye ku Isi","Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Software iri gukoreshwa ikoze mu buryo umuntu umanuye (download) indirimbo, mudasobwa ye cyangwa igikoresho yifashishije gifatwa na virusi ituma kibasha kwinjirirwa hanyuma nyiracyo akibwa amakuru y’ibanga akibitsemo.
Ikigo gitanga Ubwirinzi mu by’Ikoranabuhanga cya Kaspersky, cyatahuye ko ibitero by’abashaka kwinjirirwa byazamutseho 39% mu 2019 ugereranyije na 2018; ibyinshi bikoresha amazina n’amasura y’indirimbo n’ibikorwa by’abahanzi batandukanye bafite ibigwi mu muziki.
Abahanzi barimo Ariana Grande, Taylor Swift n’umuraperi Post Malone bari mu bifashishijwe cyane n’abo bajura mu by’ikoranabuhanga bituma abantu benshi binjirirwa mu 2019.
Umuziki benshi bawufata nk’umuti, utanga uburezi ndetse ukananyuzwamo ubutumwa butandukanye. Ibi bituma ubwinshi bw’abawushaka buhura n’abajura mu by’ikoranabuhanga bawunyuramo bifashishije abahanzi b’ibyamamare nyamara bagambiriye gusakaza virusi zabo zizabafasha kwinjira mu bubiko bw’abantu benshi.
Yifashishije ibihembo bikomeye bitangwa mu kugaragaza ubukana bw’ikibazo, abashakashatsi ba Kaspersky basesenguye amazina y’abahanzi n’ay’indirimbo z’abahatanye muri Grammy Awards 2020 nuko ashobora kuba yaribasiwe n’iyo virusi.
Kaspersky yasanze hari ububiko bwakozwe (fichier) 30,982 bufite virusi kandi bwifashishije amazina y’abahanzi cyangwa indirimbo zabo mu gusakaza iyo virusi, yahuye n’izigera ku 41,096 zikoresha Kaspersky.
 Ubusesenguzi bwakoze bwasanze Ariana Grande, Taylor Swift na Post Malone ari bo bahanzi bakoreshejwe cyane kuko files zirenga 55% zasanganywe iyo virusi zari mu mazina yabo.
Ibi kandi ni nako byagenze kuri Billie Eilish Pirate Baird O’Connell, umuhanzi uheruka kwegukana ibihembo bitanu bya Grammy Awards. We na Finneas bavukana unamutunganyiriza indirimbo nibo begukanye ibihembo byinshi kuko na we yatahanye bitanu.
Uyu Munyamerika w’imyaka 18 yamamaye mu 2019 ndetse umubare w’abashaka indirimbo zitiriwe izina rye ariko zifite virusi uriyongera cyane ugereranyije na 2018 kuko wavuye 254 ugera kuri 2171.
Mu gihe abantu binjiriwe na virusi yavuye mu ndirimbo zitiriwe Billie Eilish muri Nigeria bari 381 mu 2018 bageze kuri 9,722 mu 2019. Muri rusange, mu mwaka wa 2019 Nigeria yahuye n’ibitero 94,630.
Indirimbo abajura mu by’ikoranabuhanga bagize iturufu yo kwinjirira mu bubiko bw’abantu mu 2019 zirimo ‘Sunflower’ ya Post Malone ‘Talk’ ya Khalid na ‘Old Town Road’ ya Lil Nas X.
Abahanga mu by’ikoranabuhanga bagaragaza ko mu kwirinda ko wakwinjirirwa na virusi mu gihe cyo kumva umuziki cyangwa kumanura indirimbo ugomba gukoresha serivisi zizewe nka Apple Music, Spotify Premium na Amazon Music cyangwa ugakoresha urubuga ruzwi ruriho indirimbo z’ubuntu rukwemerera kuzibona byemewe.
Ni ngombwa kwirinda link zishidikanywaho, zizeza kubona umuziki wihariye. Ni byiza gukurikirana imbuga nkoranyambaga zizewe z’abahanzi kugira ngo umenye niba amakuru atangwa ari impamo.
",https://m.igihe.com/ikoranabuhanga/article/umuburo-abantu-9-000-binjiriwe-bagerageza-gushaka-indirimbo-z-abahanzi-bakomeye,Tech
"RICTA yashimiye Abafatanyabikorwa bitwaye neza mu 2019, inakomoza ku ngamba za 2020","Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ibi byabereye mu nama ngarukamwaka ihuza ubuyobozi bw’iki kigo n’abafatanyabikorwa bacyo kugira ngo basuzume uko umwaka wagenze bafate n’ingamba z’umushya.
Muri uyu mwaka iyi nama yahuje ibigo bikora imbuga za interinet bikanacuruza indangarubuga y’u Rwanda bitadukanye.
Umuyobozi wa RICTA, Ingabire Grace yavuze ko umwaka wa 2020 utangiye bishimira ko hari abantu batangiye kumva ibyiza biri mu gukoresha indangarubuga y’u Rwanda.
Yagize ati “Kuva ubukangurambaga bwa Nahisemo .RW bwatangira, twabonye ko abantu babimenye, hari Abanyarwanda benshi batari bazi uko ikora, na benshi batekerezaga ko wenda itagera ku Isi hose nk’uko bamwe babitekereza, muri rusange twabonye amahirwe yo kuganiriza Abanyarwanda no kubamenyesha ko .RW ihari”.
Ikindi RICTA yishimira n’uko ubu abakenera kugura indangarubuga y’u Rwanda bashobora kuyigura bakoresheje telefone cyangwa mudasobwa banyuze ku mbuga z’abasanzwe bayigurisha bikabafata iminota itarenze itanu, mu gihe mbere byabasabaga kujya aho bakorera bakoresha inzira zigatinda.
Umukozi w’ikigo gikora imbuga za Interinet, Spiderbit, Rukundo Alexis yavuze ko n’ubwo abantu bagenda bitabira gukoresha indangarubuga y’u Rwanda, hakiri imbogamizi ku myumvire ndetse n’ibijyanye n’igiciro cyayo ugereranyije n’izindi.
Ati “Imbogamizi zikirimo ni iz’ibiciro, abakiliya cyane cyane baza bareba ibiciro, iby’ indangarubuga y’u Rwanda bisa nk’aho bikiri hejuru ho gato y’ibisanzwe ku zindi ndangarubuga, indi ni uko abakiliya batarizera ko iyo indangarubuga yabasha kuyigeraho aho yaba ari hose ku isi ariko uko ubukangurambaga bugenda bwiyongera abantu bagenda babyumva”.
Muri iyi nama yahuje RICTA n’abafatanyabikorwa bayo, bunguranye ibitekerezo by’uburyo bashobora gukusanyiriza hamwe serivisi batanga harimo indagarubuga ya .RW, urubuga rwa interneti n’ububiko rw’urubuga kugira ngo borohereze abakiliya babagana ku bijyanye n’ibiciro.
Kuva ibikorwa byo gukangurira abantu gukoresha indangarubuga y’u Rwanda byatangira, umubare w’imbuga ziherwa na .RW zarazamutse zigera ku 4419 zivuye ku 3488.
Muri iyi nama kandi hahembwemo ikigo kigurisha imbuga za internet mu Rwanda no ku Isi cyitwa ‘Afriregister’ nk’umufatanyabikorwa wa RICTA witwaye neza mu mwaka ushize, naho Megabit ihembwa nk’umufatanyabikorwa mushya witwaye neza.
Umuyobozi wa RICTA, Ingabire Grace yavuze ko muri uyu mwaka bateganya gukoramo ibikorwa bitandukanye ndetse bakazarushaho gukorana n’abafatanyabikorwa batandukanye mu kurushaho kumvisha abantu akamaro ko gukoresha indangarubuga y’u Rwanda.
Ati “Muri uyu mwaka turimo turateganya ukuntu twakagura indangarubuga y’u Rwanda dufatanyije n’abafatanyabikorwa bacu mu kureba ukuntu twayimenyekanisha, na wa mucuruzi uri hasi, ejo ashobore kubona urubuga aho ashobora gucuruza, ishuri rishobore kugira urubuga rwa internet, aho umubyeyi ashobora kuvugana n’ishuri cyangwa n’ibindi bigo bisanzwe bashobore kugera kuri Internet kuko niyo si tugezemo”.
Umwaka wa 2020, ni umwaka RICTA izakomeza gukora inama zitandukanye zo guhuza abantu bakoresha izindi ndangarubuga zirimo .com na .net kugira ngo barusheho kumva akamaro ko gutunga indangarubuga y’u Rwanda (.Rw).
",https://m.igihe.com/ikoranabuhanga/article/ricta-yashimiye-abafatanyabikorwa-bitwaye-neza-mu-2019-inakomoza-ku-ngamba-za,Tech
Alibaba yatangije ikoranabuhanga ryo kwisuzumisha indwara ku buntu,"Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Abakoresha iyi serivisi bazajya babasha gusuzumwa banabone amakuru kuri iki cyorezo ku gihe, hirya no hino mu gihugu binyuze ku rubuga rwa Alibaba ruzwi nka Taobao cyangwa kuri application ya telefoni yo kwishyuriraho yitwa Alipay.
Amagana y’abaganga bo hirya no hino mu gihugu barimo gutanga serivisi zo gusuzuma binyuze kuri iyi application, aho muri bo abarenga 70%, ari inzobere mu bijyanye n’indwara z’ubuhumekero n’ubuvuzi rusange.
Kugera Saa Sita z’amanywa zo ku cyumweru, iyi serivisi yari imaze kwakira hafi abantu 400 000, nyuma y’amasaha 24 itangijwe. Abagera kuri 97% byabo ni abo mu ntara ya Hubei mu Bushinwa aho icyorezo cya Coronavirus, cyugarije cyane.
Abarenga 90% barabaza ku buryo bwo kwirinda no kwivuza icyorezo cya Coronavirus n’ibihaha.
Ikigo Alibaba cyashinzwe mu 1999 n’umuherwe w’Umushinwa, Jack Ma, ubu kikaba kibarirwa mu gaciro ka miliyari 460 z’amadolari.
",https://m.igihe.com/ikoranabuhanga/internet/article/alibaba-yatangije-ikoranabuhanga-ryo-kwisuzumisha-indwara-ku-buntu,Tech
 Umuburo ku bakoresha WhatsApp kubera abatekamutwe bakomeje kubibasira,"Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
N’iyo bitaba kukwambura amafaranga, ushobora kwibwa amakuru runaka cyangwa konti yawe ikaba yakoreshwa mu gukwirakwiza amakuru atariyo. Nta n’uwo bitabaho, kuko uheruka guhura n’iri sanganya ari Minisitiri w’Ubutabera akaba n’Intumwa Nkuru ya Leta, Johnston Busingye.
Birasanzwe ko iyo ugiye gukoresha WhatsApp bwa mbere muri telefoni, iyo umaze gushyiramo nomero ya telefoni hari imibare itandatu (verification code) wohererezwa kuri ya nimero uzajya ukoresha kuri WhatsApp.
Iyo nimero ushaka gukoresha ari yo iri muri iyo telefoni, uwo mubare uhita wiyuzuza ahabigenewe nta kindi bigusabye. Iyo iri mu yindi telefoni, wa mubare niho ujya bityo bikagusaba kuwurebamo, ukawuzuza ahagenwe.
Ni nako bigenda iyo umutekamutwe ashatse kwigarurira WhatsApp yawe, ashyira iyi porogaramu nko muri telefoni ye, akuzuzamo nimero yawe ya telefoni, ugahita wohererezwa ya code utabizi.
Akenshi hari ubwo abo bantu bazakubwira ko hari ubutumwa bugufi bwakuyobeyeho bakagusaba kububoherereza. Ucyoherereza wa muntu iyo mibare, WhatsApp yo muri telefoni ye itangira gukora, iyawe ikavaho maze akigarurira ubutumwa bwose, agatangira kuvugana n’abantu bawe ari naho ahera abasaba amafaranga mu izina ryawe, uwemeye kuyohereza akamusaba kuyanyuza ku yindi nimero amuha.
Mu butumwa Urwego rw’Ubugenzacyaha, RIB, rukomeje gutanga, rusaba abantu “kudaha agaciro abakoherereza ubutumwa bugufi biyitirira abantu musanzwe muziranye, bagusaba kubasubiza ubutumwa bavuga ko buyobeye kuri telefoni yawe.”
Harimo kandi kwirinda gutanga imibare y’ibanga (verification code) ya WhatsApp ku bakubwira ko yayobeye kuri telefoni yawe n’iyo mwaba muziranye no gushishoza neza mbere yo kohereza amafaranga ku bantu bakubwira ko bayakeneye cyane byihuse ariko bahuze, bari buyagusubize, n’iyo mwaba muziranye. Nibiba ngombwa ubanze umuhamagare.
RIB ikomeza iti “Mu gihe uhuye n’iki kibazo wakwihutira gutanga ikirego cyawe kuri Sitasiyo ya RIB ikwegereye cyangwa ugahamagara kuri nimero ya RIB itishyurwa 166. Ni ngombwa kubigeza kuri RIB bikiba kugira ngo usubizwe WhatsApp yawe kuko iyo bidakozwe vuba uwibye WhatsApp akomeza kuyikoresha yiba abandi.”
Ni ibintu byeze ku buryo hari ubwo iyi code izana n’ahantu ukanda (link), wabikora utaranamenya n’ibyo ari byo bikaba bisobanuye ko wa mubare ari wowe uwemeje, ukaba ushyize WhatsApp yawe mu maboko y’abagizi ba nabi.
",https://m.igihe.com/ikoranabuhanga/mobayilo/article/umuburo-ku-bakoresha-whatsapp-kubera-abatekamutwe-bakomeje-kubibasira,Tech
Ikoranabuhanga rishya rishobora gutuma tugera kuri Mars vuba,"Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Impamvu y’ubu buvumbuzi bushya buri gukorwa irumvikana. Ni uko inzira ziganisha ku mpera y’Isi na Mars zose zisaba kuzenguruka ukwezi, harimo intera ndende iri hagati y’ibilometero miliyoni 54.6 na 401.
Ubutumwa bwo kujya kuri Mars bukorwa mu gihe iyi mibumbe yombi isa n’iyegeranye. Bifata amezi nibura icyenda kugira ngo umuntu agere kuri Mars hifashishijwe ‘rocket’ zigenda ziyongera umuvuduko uko zikora urugendo.
Icyo gihe bisaba ngo umuntu agere kuri Mars ni kirekire ku buryo bigoye ngo akimare ari mu rugendo. Abahanga barimo abo mu Kigo cya Leta Zunze Ubumwe za Amerika gikora Ubushakashatsi mu isanzure, Nasa, bari mu bushakashatsi kugira ngo bakore ikintu gishobora kwihuta mu kugera kuri Mars.
Mu ikoranabuhanga riri kwigwaho, harimo iryifashisha ingufu z’izuba.
Abahanga mu by’isanzure bari gukora ku mushinga wo gukora icyo umuntu yagereranya n’icyogajuru ariko cyifashisha ingufu z’izuba mu mushinga wiswe Solar Electric Propulsion, SEP.
Iri koranabuhanga ryitezweho ko rishobora kwifashishwa mu kohereza imizigo kuri Mars mbere y’uko habaho urugendo rw’umuntu. Ibyo byafasha ko abahanga mu bumenyi bw’ikirere bagerayo bagasanga hariyo ibikoresho byose bakeneye, gusa bo bagenda bakoresheje ‘rocket’ zisanzwe.
Uko uyu mushinga uteye ni uko icyo bazohereza kuri Mars kizaba gifite ubushobozi bwo gufata ingufu z’izuba kikazibyaza amashanyarazi asanzwe.
Ubusanzwe iyo icyogajuru cyoherejwe mu kirere kiba gikoresha ingufu zingana na kilowatt ziri hagati ya 10 na 15, ariko abahanga bari gushaka kuzongera nibura ku buryo zagera kuri Kw 50.
Ikibazo kiriho ubu ni ubushobozi bw’imizigo icyogajuru gikoresha imirasire y’izuba cyakoherezwa cyaba gifite kuko ubusanzwe ibintu bikoresha imirasi bikora neza iyo bitwaye ibintu bitaremereye cyane.
Ikindi gitekerezo ni ukwifashisha ibyogajuru bikoresha ingufu za nucléaire ku buryo bihaguruka ku Isi bigafungira amaferi kuri Mars.
",https://m.igihe.com/ikoranabuhanga/ubumenyi/ubumenyi-bw-isi/article/ikoranabuhanga-rishya-rishobora-gutuma-tugera-kuri-mars-vuba,Tech
Toyota na Honda zakuye ku isoko imodoka zirenga miliyoni esheshatu kubera ibibazo bya tekiniki,"Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Toyota yatangaje ko igiye gukura ku isoko imodoka miliyoni 3.4, muri zo miliyoni 2.9 ni imodoka ziri muri Leta Zunze Ubumwe za Amerika zifite ibibazo biterwa n’ibikoresho birinda abagenzi mu gihe cy’impanuka, Airbag.
Imodoka zifite ibibazo ni iziri muri Amerika ya Ruguru, iyo hagati n’Amajyepfo zirimo izo mu bwoko bwa Corolla, Corolla Matrix, Avalon, na Avalon HV zakozwe hagati y’umwaka wa 2010 na 2019.
Ku rundi ruhande, Honda nayo yatangaje ko igiye gukura ku isoko imodoka miliyoni 2.7 zirimo 2.4 ziri muri Leta Zunze Ubumwe za Amerika n’izindi 300,000 ziri muri Canada.
Ubwoko bufite ikibazo ni izitwa Acuras zakozwe hagati y’umwaka wa 1996 na 2003 zifite ibibazo bya “airbag” zifite inenge mu buryo zakozwe.
Imodoka za Toyota ziri gukurwa ku isoko kuko zagakwiye kuba zikoranye ikoranabuhanga rigenzura rikamenyesha umuntu niba hari impanuka igiye kubaho ku buryo icyo gihe airbag ihita yifungura hanyuma n’imikandara y’intebe ikifunga ikikomeza ku buryo umuntu atagira imvune ikabije.
Toyota yatangaje ko ikoranabuhanga riri muri ziriya modoka rishobora kudakora neza mu gihe cy’impanuka bitewe na kirogoya zishobora kubaho ku buryo Airbag zitafunguka n’imikandara ntiyifunge cyane.
Honda yo yavuze ko imodoka yakuye ku isoko zifite ikibazo cya Airbag zakozwe n’uruganda rwa Takata zikoranye amakosa ku buryo aho kugira ngo zikize ubuzima bw’umuntu zishobora guturika.
",https://m.igihe.com/ikoranabuhanga/article/toyota-na-honda-zakuye-ku-isoko-imodoka-zirenga-miliyoni-esheshatu-kubera,Tech
Instagram igiye kujya igenzura amafoto ayishyirwaho yanyujijwe muri Photoshop,"Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Uru rubuga rugenzurwa na Facebook ruri gukora amavugurura atandukanye by’umwihariko agamije kurwanya amakuru y’ibihuha atambutswaho. Kuri ubu amavugururwa agiye gutangazwa mu minsi iri imbere azaba agenzura amafoto yakorewe muri Photoshop.
Hazajya hifashishwa uburyo bubiri. Ubwa mbere ni ubushingiye ku bitekerezo by’abantu, aho bazajya bavuga uko babona iyo foto, hanyuma ubundi bwo bushingiye ku igenzura rizajya rikorwa mu buryo bw’ikoranabuhanga.
Mu gihe ifoto bigaragaye ko iri gutanga amakuru atari yo kubera ko yahinduwe, izajya ibanza kugenzurwa mbere y’uko yongera kugaragara kandi ubutumwa buvuga ko iri gutanga amakuru atari yo buyigaragazweho.
Umuvugizi wa Facebook yatangaje ko amafoto atazajya ahishwa kuko yakorewe Photoshop, ahubwo ko azajya ashyirwaho ikirango mu gihe ari kugenzurwa.
Mu gihe iryo genzura rirangiye, kizajya gikurwaho mu gihe bigaragaye ko atari amafoto agamije gukwirakwiza amakuru y’ibihuha.
",https://m.igihe.com/ikoranabuhanga/article/instagram-igiye-kuzajya-igenzura-amafoto-ayishyirwaho-yanyujijwe-muri-photoshop,Tech
Verizon yatangije ishakiro rya OneSearch riha umwihariko umutekano w’abakoresha internet,"Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Niyo mpamvu uzabona hamwe unyura ushakisha niba ukoresha nka telefoni, iyo ugifungura urubuga rwa Google usanga imbuga wasuye kenshi ziyanditse hasi, ku buryo bitagusaba kongera kuzandikamo igihe wifuza kuzisura.
Hari uburyo bukoreshwa mu gushakisha ibintu runaka kuri internet, amayira wanyuze ntabikwe na porogaramu wakoresheje (browser). Uburyo bwari busanzwe ku isoko ni DuckDuckGo, ariko ku wa 14 Mutarama 2020 hari ubundi bwinjiye ku isoko. OneSearch.
Ni uburyo bwakozwe n’ikigo Verizon Media, bushobora kwifashishwa mu gushakisha ibintu binyuranye kuri internet, haba kuri telefoni cyangwa mudasobwa.
Itandukaniro ry’iri shakiro rishya (search engine) ugereranyije n’uburyo busanzwe, ni uko OneSearch ifata amakuru y’uyikoresha mu buryo bwihariye.
OneSearch yo ntabwo ikusanya amakuru y’umuntu unyuze muri iri shakiro ngo ibe yayagaragariza uwo ari we wese, cyangwa ngo igumane ibyo ukunda gushakisha, ku buryo ibigo bidashobora kwifashisha amakuru yawe ngo bikwamamazeho ibintu runaka bitewe n’ibyo babonye ukunda gushakisha.
Mu gushakisha ibyo umuntu akeneye, OneSearch ivuga ko izajya itanga “ibisubizo bidafite ikindi cyagize uruhare mu kubigena.”
Iki kigo kinavuga ko ibintu byose umuntu ashakisha bizajya birindwa, ku buryo niba ukoresha OneSearch umuntu adashobora kugukurikirana ngo amenye ngo ukunda kureba ibi cyangwa ukunda gusura imbuga runaka.
Iri shakiro rinatanga uburyo bwisumbuye bw’umutekano buzwi nka “Advanced Privacy Mode”, aho imbuga wasuye, nyuma y’isaha imwe zisiba mu ishakiro ryawe.
Nk’uko Verizon yabitangaje, ubu buryo buzafasha cyane mu kurinda amakuru y’umuntu wifashisha nka telefoni cyangwa mudasobwa agashakisha ikintu runaka kuri internet, nyuma undi muntu akaza kuyifashisha cyangwa icyo washakishaga ukagisangiza abandi.
Iri shakiro rya OneSearch naryo rizaba ryemera amatangazo yohererezwa abantu bari kuri internet, ariko azajya atangwa hashingiwe ku kintu runaka ushakishije, aho gushingira ku bintu ukunze gushakisha cyangwa imbuga ukunda gusura.
OneSearch ni kimwe mu bishya bihanzwe na Verizon Media, aho ije isanga ibindi bikorwa birimo ibinyamakuru HuffPost, TechCrunch na Yahoo. Ni imbuga Verison ivuga ko zisurwa n’abantu bagera kuri miliyoni 900 buri kwezi.
Umutekano w’abakoresha internet ni ikintu cyakunze gutindwaho cyane, bitewe ahanini n’uburyo ibigo bikomeye nka Facebook, Google na Amazon birimo gushinjwa gukoresha nabi amakuru y’ababikoresha.
Ni mu gihe ayo makuru usanga abyazwa umusaruro mu buryo bw’ubucuruzi, ibintu bikomeje gutuma nka Facebook ihora mu nkiko.
",https://m.igihe.com/ikoranabuhanga/internet/article/verizon-yatangije-ishakiro-rya-onesearch-riha-umwihariko-umutekano-w-abakoresha,Tech
Windows 7 mu marembera ,"Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Guhera kuri uyu wa 14 Mutarama 2020, uruganda rwa Microsoft rwahagaritse uburyo rwatangaga ubufasha mu kugeza ibintu bishya (updates) ku bakoresha Windows 7 cyangwa mu bijyanye n’umutekano.
Ku rubuga rwa Microsoft bagaragaza ko porogaramu ituma mudasobwa zikora (operating system) ya Window 10 Home igurwa $139, ariko ntibiraba ngombwa gutanga ayo mafaranga yose: Microsoft yatanze amahirwe yo kuyijyanisha n’igihe (upgrade) ku buntu bwagombaga kurangira mu 2016, ariko n’ubu biracyakora.
Mu mpinduka nshya ariko, Microsoft yatangaje ko izakomeza gufasha mu by’umutekano abantu bakoresha Windows 7 mu buryo bw’ubucuruzi ndetse banabyishyurira, bitandukanye no kuba byakorwaga ku bantu ku giti cyabo.
Windows 7 yagiye ku isoko mu 2009, ni imwe muri porogaramu zifashishwa cyane mu gukoresha za mudasobwa. Gusa mu mpera z’umwaka ushize Windows 10 yayiciyeho mu kuba ikoreshwa n’abantu benshi nk’uko ZDNet yabitangaje.
Igenzura ryakozwe na NetMarketShare mu Ukuboza 2018 ryerekanye ko mu mashini zarebweho, 39.2% zakoreshaga Windows 10 naho 36.9% zakoreshaga Windows 7.
Ubwo Windows 10 yasohokaga bwa mbere muri Nyakanga 2015, Microsoft yatanze amahirwe yo kuyisimbuza ku buntu ku bakoresha Windows 7, 8 na 8.1, kugeza muri Nyakanga 2016.
Gusa ubwo buryo bwakomeje gukora ku buntu, kuko ababigerageza bavuga ko bigikunda kugeza magingo aya.
Icyo ukwiye kuzirikana ni uko iyo Windows 7 uyisimbuje Windows 10 bihindura igenamikorere (settings) rya mudasobwa yawe, kimwe na zimwe muri porogaramu ufitemo zishobora guhinduka mu buryo zakoraga cyangwa zigasibama.
Hari uburyo bwo kugumana ibintu wabitse muri mudasobwa yawe ndetse n’amakuru yawe bwite, ariko bitewe n’itandukaniro riri hagati ya Windows 10 na Windows 7, ntabwo bikunda ko porogaramu zose wari ufite muri mudasobwa uzigumana uko zakabaye.
Windows 8.1 nayo ishobora kujyanishwa n’igihe igasimburwa na Windows 10, ariko yo ntabwo ari ngombwa ko isiba porogaramu wari ufite cyangwa ngo ihindure igenamikorere rya mudasobwa yawe.
Uko watangira gukoresha Windows 10 ku buntu
Niba ukoresha Windows 7, Windows 8 cyangwa Windows 8.1 Home cyangwa Pro:
1. Banza ubike mu buryo bwihariye (back up) inyandiko zawe, porogaramu cyangwa amakuru yawe bwite.
2. Jya aho ushobora kumanurira (download) Windows 10 ku rubuga rwa Microsoft.
2. Kanda ahanditse ‘Download’ ukurikizeho ahanditse ‘Run’.
3. Nimara gufunguka, hitamo ‘Upgrade this PC’ niba iyi Windows 10 ushaka kuyishyira muri mudasobwa urimo gukoresha, cyangwa ukande kuri ‘create installation media’, niba ushaka kuyibika nko kuri flash disc cyangwa ahandi, ngo uze kuyishyira mu yindi mudasobwa.
Ibyo nibiba birangiye, mudasobwa izakubaza niba ukeneye kugumana amadosiye yawe cyangwa niba ushaka gutangira bundi bushya.
Nuhitamo gutangira bundi bushya bizaba bivuze ko amadosiye yose wari ufite agiye gusibwa, ugatangira bundi bushya gushyiramo Windows 10.
Nimara kujyamo, uzahabwa uburyo bwo gutangiza Windows 10, aho ushobora kubona unyuze muri Settings > Update & Security > Activation.
Aha ariko niba usanzwe ukoresha Windows 7 cyangwa 8 Home, ushobora kujyanisha n’igihe Windows yawe igahinduka Windows 10 Home, mu gihe Windows 7 cyangwa 8 Pro ishobora kujyanishwa n’igihe ikaba Windows 10 Pro.
",https://m.igihe.com/ikoranabuhanga/mudasobwa/article/windows-7-mu-marembera,Tech
Uko wagaruza telefoni yawe ya Android yibwe,"Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Guta cyangwa kwibwa telefoni si ibintu buri wese ahita yakira bitwe n’uburyo tuzifashisha mu buzima bwa buri munsi, ariko hari n’uburyo wakomeza kuyikurikirana, ukamenya aho iherereye ikaba yagaruzwa!
Hari uburyo telefoni yawe ya Android yabuze ushobora kuyikurikirana, ukaba wayifunga uwayitwaye ntayikoreshe ndetse ugakurikirana aho iherereye mu buryo bworoshye. Hari intambwe z’ingenzi ugomba gutera igihe telefoni yawe ukiyifite mu maboko.
Yifunge mu buryo bwizewe
Ni ngombwa ko telefoni yawe uyifungisha uburyo bwizewe, butuma nta muntu wapfa kuyinjiramo. Ni ukuvuga gukoresha umubare w’ibanga kandi utapfa gufindurwa na buri wese nk’urimo imibare, ibimenyetso n’inyuguti nkuru, ugakoresha n’igikumwe kuri telefoni bishoboka.
Ikindi, ni byiza kwirinda gufunguza telefoni yawe isura kuri telefoni za Android, ibizwi nka Facial Recognition. Impamvu ni uko iyo isura y’umuntu ariyo ikoreshwa mu gufungura telefoni, iri koranabuhanga kuri telefoni zimwe rishobora kujijishwa n’umuntu uwo ari we wese, akoresheje nk’ifoto ya nyirayo.
Umwihariko uba kuri telefoni nshya za Google arizo Pixel 4 na Pixel 4 XL, kuko zo zikoresha ubuhanga bwihariye nk’ubwa Apple mu gukoresha isura y’umuntu, ku buryo bwakwizerwa kurusha izindi telefoni.
Uburyo bwa ‘Find My Device’ bwa Google
Iteka iyo winjiye muri telefoni yawe nshya ya Android, ugashyiramo konti ya Google (Gmail), uburyo bugufasha gutahura telefoni yawe bwa ‘Find My Device’ buhita bufunguka. Nibwo uzifashisha telefoni yawe yibwe cyangwa itakaye, ku buryo ushobora kuyifunga cyangwa ugasiba ibintu byose biyiriho kandi utayifite mu ntoki.
Ni ngombwa kwinjira muri telefoni yawe ukareba niba ‘Find My Device’ ifunguye, ukanyura mu igenamikorere rya telefoni (settings), ukajya mu bijyanye n’umutekano n’ibiranga ahantu (Security & Location), ukagera muri Find My Device. Ushobora no kunyura muri Google > Security > Find My Device.
Find My Device igomba kuba ifunguye, niba atari ko bimeze, yinjiremo maze urebe akarongo gatambitse kaguha icyerekezo kigana iburyo, ugakozeho urutoki ukajyane iburyo gaheze inguni, ku buryo hiyandikamoko “on” cyangwa kagahindura ibara.
Find My Mobile kuri Samsung
Niba utunze telefoni ya Samsung, uretse uburyo bwa ‘Find My Device’ butangwa na Google, uzabonamo ubundi bwihariye bwagenwe na Samsung, buzwi nka ‘Find My Mobile’. Ntabwo buguha amahirwe yo gukurikirana telefoni yawe yabuze gusa, bunaguha amahitamo yagutse kurusha uburyo bwa Google.
Muri iyo serivisi ya Samsung, wibereye aho uri ushobora gukurura ibintu biri muri telefoni wabuze (backup) cyangwa ukabona niba umuntu yavanyemo sim card yawe. Aho bigusaba kuba warafunguye konti ya Samsung kugira ngo ukoreshe ubwo buryo bwa ‘Find My Mobile.’
Kubwinjiramo uca muri ‘settings’ ukinjira muri Biometrics and security > Find My Mobile. Niba ugitangira kuyikoresha warahise ufungura konti ya Samsung muri ya masaha ya mbere, Find My Mobile iba irimo gukora. Niba atari ko byagenze, fata umwanya muto ufungure konti ya Samsung, ufungure na Find My Mobile.
Koresha Find My Device
Gukoresha ubu buryo bwa Google, bizagusaba gusura urubuga rumwe. Android.com/find. Ni rwo rubuga uzajyaho mu bihe nk’ibyo uzaba wabuzemo telefoni yawe. Ni ngombwa ko uzabanza kuzuzamo konti yawe ya Google ihura neza n’iri muri telefoni yawe ya Android.
Utari hafi ya mudasobwa, ushobora gukoresha indi telefoni ya Android, ugashyiramo application ya Find My Device uyikuye muri Play Store. Ukimara gushyira konti yawe muri urwo rubuga cyangwa iyo application, Google izahita itangira gushakira irengero rya telefoni yawe.
Ako kanya izahita ibwira umuntu uyifite ko nyirayo arimo kuyishakisha, ubundi ukoreshe amahitamo ari ku ruhande rw’ibumoso muri Find My Device kugira ngo utume itera hejuru, bityo niba iri hafi aho mu rugo ube wayibona, ubashe kuyifunga cyangwa usibe ibintu byose biriho niba yibwe.
Nuhitamo ahanditse ‘Secure Device”, uzaba uyifunze, kandi uzaba ushobora gukomeza kubona aho iherereye nubwo uzaba wayifunze. Niba ukoresha uburyo nka Google Pay mu kwishyurana kuri telefoni, kuyifunga bizatuma nta muntu ukoresha telefoni yawe ngo agire ikintu na kimwe agura.
Nuhitamo ahanditse ‘Erase Device’, ntabwo uzabasha kongera gukurikirana iyo telefoni kubera ko n’ibikuranga bizasibwa. Ubu ni uburyo bushobora gukoreshwa iyo ubundi bwose bwananiranye, ukavanamo ibyawe ubundi ukayiheba.
Igihe umujura yaba yazimije telefoni yawe, ntabwo wabasha kuyikurikirana kereka igihe yaba ayicanye kandi akaba arimo gukoresha internet. Google ihita ikoherereza email iyo ibone amerekezo ya telefoni yawe.
Iyo uyibonye, bigusaba kongera gushyiramo PIN cyangwa undi mubare w’ibanga kugira ngo ubashe kongera kuyikoresha, rimwe na rimwe bakanagusaba kongera gushyira umubare w’ibanga muri konti ya Google, kugira ngo bamenye neza ko ari nyir’ubwite urimo kuyikoresha.
Telefoni za Samsung
Nk’abakoresha Samsung Galaxy, bafite amahirwe yo gukoresha serivisi za Google cyangwa Samsung mu gushakisha telefoni yabuze. Ariko uburyo bwa Samsung hano nibwo bwizewe kurushaho kubera amahirwe y’inyongera butanga.
Ukeneye gukurikirana telefoni yibwe bimusaba gusura urubuga findmymobile.samsung.com. Aha ho nta application y’inyunganizi batanga nko kuri Google, ni ukuvuga ko ukoresha indi telefoni cyangwa mudasobwa, unyuze ahagenewe gusura imbuga zinyuranye.
Injiza konti yawe ya Samsung ahabigenewe, uhitemo telefoni yawe yatakaye ku ruhande rw’ibumoso. Ikarita igaragaza aho telefoni yawe iherereye izahita yigaragaza, unahabwe amahitamo anyuranye, ku ruhande rw’iburyo kuri telefoni yawe.
Hera ku gushyira imfunguzo muri telefoni yawe, ibintu bizahita buyoherezaho ubutumwa ushaka, bigahagarika amakariya yawe ya Samsung Pay ndetse uwayibye ntabashe kuba yayizimya.
Nyuma uhabwa amahirwe yo kurema ububiko bwihariye bw’ibintu biri muri telefoni yawe, ku buryo uramutse uyibuze burundu, uzaba ufite bwa bubiko bw’ibintu byose (backup). Niba telefoni igenda yimuka aho iri, unahitamo uburyo bukwereka izo nzira zose.
Ubwo buryo buzajya bukwereka aho telefoni yawe iri buri minota 15. Ushobora kandi kwemeza uburyo butuma umuriro umara igihe muri batiri ya telefoni yawe, ubwo buryo bukaba buhagarika ibintu byose, igasigarana gusa ubushobozi butuma ikugaragariza aho iri.
Kimwe na Find My Device yakozwe na Google, serivisi ya Samsung igusaba PIN yawe iyo umaze kubona telefoni yawe. Ntabwo igusaba gusubira kuri rwa rubuga waciyeho ngo uvanemo uburyo bwo gukomeza kuyikurikirana.
Ni ngombwa ko niba wibwe telefoni gutya, ukagira amahirwe ukamenya aho iherereye, utishora ubwawe ngo ujye kuyibohoza, cyane ko bishobora gutuma ugirirwa nabi n’umujura.
Ni ngombwa kwitabaza inzego zishinzwe umutekano zikabigufashamo, ukazishyikiriza ibipimo byose urimo kubona by’aho telefoni yawe iherereye.
",https://m.igihe.com/ikoranabuhanga/mobayilo/article/ni-gute-wagaruza-telefoni-yawe-ya-android-yibwe,Tech
Umunyarwanda yavumbuye ikoranabuhanga rikoreshwa muri Gari ya moshi zo mu Bushinwa,"Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Mu 2002 u Bushinwa bwatangiye gukoresha bwa mbere gari ya moshi izwi nka Maglev (magnetic levitation) zigira umuvuduko wa Kilometero 431 mu isaha ziri mu zihuta cyane ku Isi.
Ni gari ya moshi ikoresha ikoranabuhanga rya rukuruzi, aho igice cyayo gitwara abagenzi kigenda gikururuka ku nzira ikozwe muri rukuruzi, bikayiha imbaraga zidasanzwe zo kwihuta. Ni gari ya moshi idakoresha amashanyarazi cyangwa ibikomoka kuri peteroli, nta moteri igira muri make.
Guhera iki gihe ibindi bihugu bike nk’u Buyapani na Koreya y’Epfo n’ibyo byabashije gukoresha ubu bwoko bwa Gari ya Moshi nshya zihuta cyane.
Gusa n’ubwo izi Gari ya Moshi zagendaga zikundwa n’abatari bake kubera umuvuduko wazo wihutishaga urugendo, hari hakiri ikibazo cy’uko nta koranabuhanga rihari rishobora kuburira abazitwara n’abazigenzura igihe mu nzira yazo harimo imbogamizi ishobora kuziteza impanuka.
Aha niho Umunyarwanda witwa Katabarwa Gilbert Murenzi wari waragiye mu Bushinwa mu 2015 gukomeza amashuri y’icyiciro cya gatatu cya kaminuza muri Kaminuza ya Tongji iri mu Mujyi wa Shanghai, yahereye akora ubushakashatsi avumbura uburyo bushobora kwerekana ko hari imbogamizi iri mu nzira y’iyi Gari ya Moshi ya Maglev.
Mu 2016 nibwo Katabarwa wigaga amasomo y’ubugenzuzi (Surveying and geometrics) yahawe gukora ubushakashatsi ku cyuma gishobora kuvumbura inzitizi ziri mu nzira ya Maglev
Katabarwa avuga ko mu ntangiriro we na mwarimu we batumvaga neza uburyo ibi bizakorwa.
 Ati “Sinari nzi icyo Maglev ari cyo, ndetse na mwarimu wanjye yagaragaraga nk’utumva ibizava mu bushakashatsi.""
Katabarwa yahisemo gukora ubushakashatsi kuko yumvaga ntawe uzamushyiraho igitutu cyo kuburangiza vuba, bityo akabubonamo amahirwe y’uko buzamuha umwanya wo kwikorera indi mirimo yafatanyaga no kwiga.
Yagize ati “Imyumvire yanjye yari uko niba mwarimu adafite ubumenyi buhagije kuri ubu bushakashatsi, bizampa umwanya uhagije wo kwita ku biraka byanjye byo hanze ndetse mu gihe nabaga mbajijwe aho bugeze nababwiraga ko nkiri kubukoraho”
Ibi si ko byagenze kuko mu 2018 Katabarwa yaje guhabwa iminsi 15 ngo yerekane aho ubushakashatsi yari amazemo imyaka ibiri bugeze, bitagenda gutyo akabura amahirwe yo kwishyurirwa ishuri yari yarabonye agasubira mu Rwanda.
Yagize ati “Naravuze nti nta buryo nasubira mu rugo. Nari narakoze uburyo busobanura iryo koranabuhanga nari ndimo nkoraho ubushakashatsi. Mu gihe nari ndimo mbubamurikira bashimishijwe cyane n’ibimaze gukorwa ndetse bansaba ko nakwitegura kubishyira mu bikorwa”
Katabarwa avuga ko mu gihe yakoraga ubu bushakashatsi yagowe cyane no kugira ubundi yareberaho kuko nta bandi benshi bari barabikozeho ndetse ko na bake babigerageje bitagenze neza.
Mu 2018 mu Ukuboza nibwo ku nkunga ya miliyoni 1 y’amadorali ya Leta y’u Bushinwa, Katabarwa Gilbert yatangiye gushyira mu bikorwa ibyo yari yarakuye mu bushakashatsi.
Iri koranabuhanga ryavumbuwe na Katabarwa rishobora kwerekana ibiti, abantu ndetse n’ibindi bintu bishobora kujya mu nzira ya Gari ya Moshi bigateza impanuka. Gari ya Moshi imenya ko hari ikiri mu nzira yayo itarakigeraho.
Katabarwa aganira na The New Times yavuze ko inzozi afite ari ukugaruka mu Rwanda agafasha mu mishinga iteza imbere imijyi igezweho n’uburyo bwo gutwara abantu n’ibintu.
 Ati “ Hamwe no kwiyongera kw’abaturage no kwaguka kw’imijyi, ikoranabuhanga rigezweho rirakenewe mu kugenzura imijyi. Ndashaka kugaruka mu rugo ngo ngire uruhare ku iterambere ry’imijyi yacu muri Afurika”.
Hagendewe kuri iri Koranabuhanga rya Katabarwa, umwaka ushize muri Gicurasi u Bushinwa bwatangiye igerageza ry’indi gari ya Moshi ishobora kugenda kilometero 600 mu isaha, ikazaba ifite ubushobozi bwo gukoresha amasaha atatu n’iminota 50, ahantu indege yakoresha amasaha 5 n’iminota 50.
",https://m.igihe.com/ikoranabuhanga/article/umunyarwanda-yavumbuye-ikoranabuhanga-rikoreshwa-muri-gari-ya-moshi-zo-mu,Tech
Ikoreshwa rya ‘smartphones’ zirimo gutangwa muri Connect Rwanda rizakurikiranwa rite?,"Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Muri iyi gahunda igamije kuzamura no kwihutisha ikoreshwa ry’ikoranabuhanga mu Rwanda, abantu batangiye gutanga izi telefoni ndetse umuntu agasaba undi ahisemo kugira icyo yiyemeza, bigakorerwa kuri internet cyane cyane ku mbuga nkoranyambaga.
Icyiciro cya mbere cy’ubu bukangurambaga ni ukwiyemeza gutanga telefone zigezweho, aho intego yacyo ari ukugira ngo uruhare rwa buri muntu rugaragare mu kugeza ikoranabuhanga ku batarifite hatangwa smartphones.
MTN Rwanda igaragaza ko by’umwihariko hagati ya Werurwe na Ukuboza 2019 yari imaze gucuruza Smartphone zizwi nk’Ikosora zirenga ibihumbi 50 ariko hakigaragara icyuho mu gufasha Abanyarwanda gutunga telefone zigezweho, aho bakiri munsi ya 20% kuko mu baturage basaga miliyoni 12, abafite smartphone basaga miliyoni 1.7.
Umuyobozi wa MTN Rwanda, Mitwa Kaemba Ng’ambi, yabwiye CNBC Africa ko ubukangurambaga bwa Connect Rwanda ari igitekerezo cyaje mu kureba uburyo inzego zitandukanye zagira uruhare mu kongera umubare w’abafite telefone zigezweho, kugira ngo boroherwe no kuzifashisha muri gahunda z’ishoramari.
Kuva ubu bukangurambaga butangijwe, abantu n’ibigo bitandukanye bamaze kwiyemeza gutanga Smartphones zisaga ibihumbi 50.
Ng’ambi yavuze ko MTN Rwanda yahisemo gufatanya na Minisiteri y’ikoranabuhanga na Inovasiyo muri ubu bukangurambaga kugira ngo zizagezwe ku bo zigenewe kandi babikwiriye.
Ati “Ku bufatanye na Minisiteri y’ikoranabuhanga na Inovasiyo hashyizeho uburyo bugaragaza neza uburyo bizakorwa, abantu bose badafite smartphones, bazi neza abafite n’abadafite smartphones.”
Yasobanuye ko na Minisiteri y’Ubutegetsi bw’igihugu isanzwe ifite imibare y’ingo zifite n’izitafite telefone zigezweho, ikazaba ariyo igenderwaho hatoranywa abazahabwa izigera ku bihumbi 50 zamaze kwiyemezwa n’abantu n’ibigo bitandukanye.
Ati “Impamvu turimo gukora ibyo ni ukugira ngo twizere ko smartphones izahabwa umuntu koko utayitunze uyu munsi kugira ngo twizere ko bijyanye n’intego muri rusange ariko nanone no kureba abantu batabasha kubona serivisi z’ikoranabuhanga.”
Icyiciro cya mbere cy’ubu bukangurambaga cyatangiye mu Ukuboza 2019 hagati biteganyijwe ko kizashyirwaho akadomo mu byumweru bitatu bya mbere bya Werurwe 2020.
Uretse gukusanya smartphones zizatangwa muri iyo gahunda no kuzishyikiriza abagenerwabikorwa, MTN Rwanda izanafatanya na Minisiteri y’Ikoranabuhanga na Innovasiyo mu gushyiraho integanyanyigisho y’uburyo abaturage bazajya bakoresha porogaramu zizashyirwamo no kubakangurira kuri serivisi zitandukanye z’ikoranabuhanga zakwifashishwamo.
Ng’ambi yakomeje ati “Tuzakomeza no gukurikirana kugira ngo twizere ko umuntu wayikoresheje ejo hashize azanayikoresha ejo hazaza, tunarebe niba hari icyuho mu kuzikoresha, tubabaze niba bibanogeye cyangwa niba hari ubundi bufasha twabaha.”
Yavuze ko inyigo zitandukanye zagaragaje ko mu gihe umubare w’abakoresha telefone wiyongereye, bigira uruhare mu kongera umubare w’abakoresha ikoranabuhanga ndetse n’umusaruro mbumbe w’igihugu ukiyongera.
Ati “Ku ruhande rwanjye icyo niteze ni uko bazakomeza kuzikoresha bagakomeza kugerwaho na serivisi zitandukanye batabonaga mbere. Nk’uko nabivuze, serivisi nyinshi za Guverinoma zirimo gutangwa hifashishijwe ikoranabuhanga ariko abantu bazibona baracyari bacye kubera ko badakoresha ibikoresho bizitangirwaho.”
“Ikindi mbona nk’amahirwe ni ubucuruzi buciriritse kuko mbere yo gutangiza ubu bukangurambaga, twaganiriye n’abantu benshi mu byaro tubabaza ‘Ese uwaguha smartphone ni iki wayikoresha?’ nk’abahinzi batubwiye ko hari amasoko ya kure y’aho batuye batabasha gucuruzamo ariko ko ‘bafite smartphone bashobora gufotora ibicuruzwa bakabishyira kuri internet bakaba babigura, bakabishyura nko kuri MTN Mobile Money n’ibindi.”
Yavuze ko hari n’abantu bakora n’abacuruza porogaramu za telefone batandukanye usanga batabasha kubona isoko ryazo rihagije kubera umubare muto w’abakoresha smartphone bazikenera, bityo uko bazagenda biyongera ari nako isoko rizaguka.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu rwego rwo kugabanya imbogamizi ku bantu bazitirwa no kubura internet.
Si ibyo gusa kuko inateganya uburyo na nyuma yazabagabanyiriza igiciro cya internet ku buryo batazajya bagorwa no kubona serivisi z’ikoranabuhanga no gukomeza gushaka smartphone zidahenze, ku buryo abantu bashobora no kuzigurira.
Biteganyijwe ko porogaramu 12 zizabanza gushyirwa muri izi telefoni zizatangwa muri #ConnectChallenge, zizaba ziri mu ndimi eshatu ari zo Ikinyarwanda, Icyongereza n’Igifaransa, bisobanuye ko abaturage bazihitiramo ururimi bakoresha.
Izo porogaramu zirimo Irembo, Serivisi za banki, iz’ubuzima, uburezi, kwishyura ifumbire bakoresheje Smart Nkunganire, amakuru ajyanye n’iteganyagihe n’ibindi.
",https://m.igihe.com/ikoranabuhanga/mobayilo/article/ikoreshwa-rya-smartphones-zirimo-gutangwa-muri-connect-rwanda-rizakurikiranwa,Tech
Hagiye gukorwa impinduka mu mikorere ya Bluetooth bwa mbere mu myaka 20,"Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Impinduka za mbere zizagaragazwa n’uburyo amajwi asohorwa n’ibikoresho byifashisha Bluetooth [écouteur] azajya aba ayunguruye kurusha mbere, bikajyana n’ikoranabuhanga rishya mu twumvisho [écouteur] dukoresha ubu buryo. Bizanajyana n’uburryo umuriro uzajya ugenda ari muke ugereranyije n’ibisanzwe.
Iri koranabuhanga ryiswe Bluetooth LE (LE isobanura Low Energy ni ukuvuga Bluetooth idatwara umuriro mwinshi) rizatuma abantu bashobora no gusangizanya ibyo bari kumva bakoresheje igikoresho kimwe.
Ni ukuvuga ngo niba uri kumva umuziki kuri écouteur zawe, ukaba ushobora gusangiza undi muntu nawe agafatira ku yawe akumva.
Ibyo bizafasha abantu benshi kumva nk’indirimbo imwe cyangwa ikindi kintu kimwe. Nko mu gitaramo cyangwa ahandi hateraniye abantu benshi, ubu buryo buzafasha ko abantu benshi bumva ibintu bimwe buri muntu ari ukwe, ariko aho amajwi ari kuva ari ku gikoresho kimwe bafatiyeho.
Abantu bafite ubumuga bwo kutumva nabo iri koranabuhanga rishya rya Bluetooth mu gihe gito rizashyirwa mu twumvisho tubafasha kumva.
LE Audio ikora kuri écouteur zikoresha Bluetooth kandi ku muntu wari uzisanganywe ntabwo ashobora kurishyiramo, ahubwo bimusaba kugura inshya zizashyirwa mu isoko mu minsi mike.
",https://m.igihe.com/ikoranabuhanga/article/hagiye-gukorwa-impinduka-mu-mikorere-ya-bluetooth-bwa-mbere-mu-myaka-20,Tech
Havumbuwe ikoranabuhanga ririnda uburyo bwo guhumeka kw’abana bavutse batagejeje igihe,"Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Ikigo cy’ikoranabuhanga cyo muri Israel (Technion), kuri uyu wa Kane cyatangaje ko iri koranabuhanga rigamije gukemura ikibazo cy’ubuhumekero bw’abana bavutse igihe kitaragera kuko usanga ibice bitandukanye by’umubiri wabo biba bitarakura neza.
Abana bavutse igihe kitaragera, usanga barangwa no kuba bafite ibibazo by’ubuhumekero bikaba ngombwa ko bahabwa ubufasha mu guhumeka hakoreshejwe icyuma gikoreshwa mu buvuzi mu gutanga umwuka.
Gusa ubu buryo bugira ingaruka zirimo kwangirika kw’ibihaha. Muri ubu buryo kandi buri mwana akenera gupimirwa impuzandengo y’ingano y’umwuka, uburemere bwawo, umuvuduko n’ibindi.
Abashakashatsi ba Technion, bakoze uburyo bwongera gutanga umwuka bigendanye n’ikigero cy’uko umwana ahumeka. Ubu buryo bushobora kurinda iyangirika ry’urwungano rw’ubuhumekero bw’abana kandi bukamufasha guhumeka neza.
Abashakashatsi kandi banavumbuye ikindi kintu gishobora kuba ku mwana kitari kizwi, aho umwuka usohokera mu gakoresho kaba kashyizwe mu munwa w’umwana (tube) ushobora kugira ingaruka ku mwana.
",https://m.igihe.com/ikoranabuhanga/article/havumbuwe-ikoranabuhanga-ririnda-uburyo-bwo-guhumeka-kw-abana-bavutse,Tech
Twitter igiye gushyiraho uburyo bwo guhitamo abemerewe kuvuga ku byo umuntu yanditse,"Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Ubusanzwe ibyo umuntu yanditse kuri uru rubuga biba bishobora kuvugwaho cyangwa gusubizwa ‘Reply’ n’umuntu wese ubisomye, yaba asanzwe amukurikira cyangwa atamukurikira ‘Following’.
Umuyobozi ushinzwe kugenzura ibinyuzwa kuri Twitter, Suzanne Xie, yatangaje kuri uyu wa gatatu ko harimo kuvugururwa imiterere yayo ku buryo abayikoresha bazajya bahitamo uwemerewe kugira uruhare mu kiganiro cyangwa igitekerezo batanzeho.
Iyo miterere mishya izaba igenera umuntu wandika ikintu kuri twitter amahitamo ane arimo kureka buri wese akakivugaho, guhitamo abasanzwe bamukurikira gusa kandi yahisemo gusangiza icyo yanditse, guhitamo abo yifuza kugisangiza gusa cyangwa guhitamo ko ntawemerewe kukivugaho.
Uru rubuga rwaherukaga gushyiraho uburyo bwemerera abarukoresha guhisha bimwe mu bitekerezo byatanzwe ku nyandiko barushyizeho ruvuga ko ari mu rwego rwo guhindura uburyo imikorere y’ibiganiro birutangwaho no guha amahirwe abarukoresha amahirwe yo kugenzura ibitekerezo bitangwa ku nyandiko banyuzaho.
Bamwe mu basanzwe bakoresha uru rubuga bagargaje ko iyi miterere mishya izaba ari igisubizo ku bantu bibasiraga abandi ku nyandiko babaga barunyujijeho, rimwe na rimwe batari mu bo bifuzaga kuzandikira.
Iyi miterere Twitter irimo ishaka kuzana biteganyijwe ko izatangira gukoreshwa mu gihe cya vuba muri uyu mwaka nubwo itavuze neza ukwezi.
",https://m.igihe.com/ikoranabuhanga/article/twitter-igiye-gushyiraho-uburyo-bwo-guhitamo-abemerewe-kuvuga-ku-byo-umuntu,Tech
StarTimes yashyizeho uburyo bworoshye bwo kugura ifatabuguzi rya televiziyo hifashishijwe ikoranabuhanga,"Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
StarTimes yatangaje ko kuri ubu bitakiri ngombwa gukora ingendo umuntu ajya kugura ifatabuguzi no guhererekanya amafaranga mu ntoki. Yashyizeho uburyo bwo kwishyura hakoreshejwe ikoranabuhanga bagura abonnement burimo MTN Mobile Money, Pivot, Equity, BPR, Gcom, FDI, ndetse irateganya ko mu minsi ya vuba izatangira gukorana na BK, Airtel Money na Mobicash.
Iyi sosiyete yatangaje ko umuntu wahuje ikarita ye na dekoderi bya StarTimes na StarTimes ON application, ashobora kwishyuza cyangwa agahindura bouquet akoresheje telefoni ye.
Umuyobozi Mukuru wa StarTimes, Deng Sanming, yagize ati “Nk’ikigo cya mbere kigurisha isakazamashusho muri Afurika, StarTimes igamije gutanga umusanzu mu mutekano w’abaturage muri ibi bihe bidasanzwe. Kureba neza batavuye mu rugo kugira ngo babone kandi bishimire imyidagaduro, amakuru na gahunda z’uburezi, ni intambwe yo gushyigikira ubuzima bwiza. “
Yongeyeho ati “Twizera ko imyitwarire myiza yose ishobora kuganisha ku mubiri muzima no mu bitekerezo byiza.”
Sanming yavuze ko ikoranabuhanga ryose rikoreshwa mu kwishyura ifatabuguzi rya StarTimes rizafasha abakiliya bayo gutuza no kuguma mu rugo bafite ubuzima bwiza.
Guhererekanya amafaranga no kwishyura hifashishijwe ikoranabuhanga ni bumwe mu buryo Banki Nkuru y’Igihugu (BNR) yasabye ko bwimakazwa muri ibi bihe hafashwe ingamba zikomeye zo guhangana n’ikwirakwira rya Coronavirus.
",https://m.igihe.com/ikoranabuhanga/ibindi-bikoresho/article/startimes-yashyizeho-uburyo-bworoshye-bwo-kugura-ifatabuguzi-rya-televiziyo,Tech
Ubushakashatsi bwagaragaje uburyo bushya bwo kwica agakoko gatera igituntu ,"Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Ibi byagaragaje uburyo bushya bushobora kwifashishwa n’abahanga mu gukora imiti y’igituntu no kugihashya kitarangiza abantu.
Abashakashatsi bagaragaje ko iyo agakoko gatera igituntu kabuze ubutare (fer) kadashobora gukura.
Igituntu giterwa n’agakoko kazwi nka Mycobacterium tuberculosis, kandi kaboneka kenshi mu mubiri w’umuntu.
Abashakashatsi bizeye ko ubushakashatsi bushya buzafasha mu gushaka umuti nyawo uhangana n’indwara y’igituntu.
Markus Seeger, umwarimu mu ishami ry’ubuvuzi muri Kaminuza ya Zurich (UZH), akaba no mu itsinda ryakoze ubushakashatsi yavuze ko basanze ako gakoko gatera igituntu iyo kageze mu mubiri gacura utundi turemangingo intungamubiri z’ubutare.
Seeger yavuze ko babashije guhagarika utunyangingo duto twitwa IrtAB dutwara ubutare tubujyana mu gakoko gatera igituntu, kadashobora gukura cyangwa kakaba kanapfa, bityo igituntu ntikizahaze abantu.
Ishami ry’Umuryango w’Abibumbye ryita ku Buzima (OMS), ryatangaje ko umwaka ushize abantu miliyoni 1.5 bishwe n’indwara zibasira ibihaha n’igituntu kirimo.
",https://m.igihe.com/ikoranabuhanga/article/ubushakashatsi-bwagaragaje-uburyo-bushya-bwo-kwica-agakoko-gatera-igituntu,Tech
Smartphone zishobora guhenda muri EAC mu mezi atandatu ya 2020,"Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Ibyo bivuze ko telefone za smartphone zinjira mu karere zizaba nke, igiciro cyazo kikazamuka kubera ibibazo biri mu gutumiza ibikoresho by’ikoranabuhanga bitewe n’icyorezo cya coronavirus.
Biteganyijwe ko isoko rizakomeza kugenda nabi mu mezi atandatu ya 2020, ibintu bizasubira mu buryo mu gihembwe cya gatatu n’icya Kane by’umwaka nabwo nihagira igikorwa ngo icyorezo gihagarikwe, ubucuruzi busubire uko bwahoze.
Raporo y’ikigo cy’ubushakashatsi, International Data Corporation (IDC) igaragaza ko umubare wa telefone zigezweho zizinjira muri EAC uyu mwaka uzagabanukaho 1.6 % ugereranyije n’izinjiye umwaka ushize.
Ugereranyije na telefone zigezweho zinjiye muri Kenya umwaka ushize, mu mezi atandatu ya mbere ya 2020 zizagabanukaho 10 % kandi ibiciro byiyongere.
Umwaka ushize muri Kenya, Uganda na Tanzania telefone zigezweho zinjiye muri ibyo bihugu zari miliyoni 10.7, zivuye kuri telefone miliyoni 9.4 zinjiye mu 2018.
Ibihugu byo mu karere bifite isoko rito rya telefone, raporo ivuga ko bizagerwaho n’ingaruka nyinshi kuko ibigo bicuruza n’ibiranguza telefone bizaba bishishikajwe n’amasoko manini nka Kenya ari naho bashobora kohereza telefone nyinshi mu gihe cya coronavirus.
Uretse telefone kandi n’ibindi byuma by’ikoranabuhanga nka televiziyo, firigo n’bindi bizahenda kuko abari bafite ububiko bwabyo mbere y’uko icyorezo cya coronavirus gikwirakwira, ubu mu bubiko bigiye gushira. Ikindi ni uko muri Mutarama mu Bushinwa bari mu birori byo kwizihiza umwaka mushya ku buryo inganda zitakoraga, hiyongereyeho n’icyorezo cya coronavirus cyacaga ibintu muri icyo gihugu.
Raporo igaragaza ko telefone zicuruzwa muri Afurika y’Iburasirazuba ziganjemo iz’inganda zo mu Bushinwa nka Tecno, Itel, Infinix, Xiaomi na Huawei kuko bigize 85 % bya telefone zose zicuruzwa mu karere. Samsung na Nokia ni ubundi bwoko bwa telefone zicuruzwa muri EAC.
Bagaragaza ko coronavirus ishobora no kugira ingaruka ku gushyira hanze telefone nshya kuko hari bimwe mu bikoresho byifashishwa mu gukora telefone bitari kubasha kugera ku nganda kuko biva hanze y’u Bushinwa.
",https://m.igihe.com/ikoranabuhanga/article/smarthphones-zishobora-guhenda-muri-eac-mu-mezi-atandatu-ya-2020,Tech
COVID-19: MTN yasobanuye impamvu hari aho internet igenda buhoro n’ingamba zo kubikemura ,"Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
MTN Rwanda yatangaje ko igiye kwagura imiyoboro imwe n’imwe mu maguru mashya kugira ngo icyo kibazo gikemuke.
Hashize iminsi bamwe mu bakoresha MTN Rwanda bavuga ko bafite ikibazo cya internet igenda gahoro cyangwa bahamagara amajwi akazamo ibibazo.
MTN Rwanda yatangaje ko intandaro y’uko kugenda gahoro, yaturutse ku bwiyongere bw’abakoresha imiyoboro yayo, kuko mu minsi mike ishize hafashwe ingamba zo kuguma mu ngo, ikoreshwa ry’imiyoboro ya MTN ryiyongereyeho 40 %.
MTN ivuga ko mu bice bituwe hari aho ubwo bwiyongere bwazamutse, bwikuba kabiri ugereranyije n’uko imiyoboro yabo yakoreshwaga mu minsi isanzwe.
Ibinyujije kuri Twitter, MTN yagize iti “Ubu bwiyongere buri hirya no hino ku Isi ku bigo by’itumanaho. Kwiyongera kw’abakoresha umuyoboro byateye umuvundo ku buryo mu duce tumwe na tumwe abakiliya bari guhura na internet igenda gahoro.”
Umuyobozi w’Ishami ry’Ikoranabuhanga muri MTN Rwanda, Ndatira Fabrice, yavuze ko imiyoboro imwe n’imwe mu Mujyi wa Kigali igiye kwagurwa kugira ngo ibashe guhaza abayikoresha bose.
Mu Mujyi wa Kigali, imiyoboro izagurwa bitarenze tariki 30 Mata 2020 naho mu bice byo hanze ya Kigali izagurwa bitarenze Gicurasi na Kamena uyu mwaka.
Mu Karere ka Gasabo imiyoboro izagurwa mu duce 27 dutandukanye tugize ako karere, muri Kicukiro izagurwa mu duce 17, Nyarugenge izagurwa mu duce 10.
Bamwe mu batanze ibitekerezo babicishije kuri Twitter ya MTN Rwanda, bagaragaje ko uduce twa Kicukiro nka Samuduha, Kanombe-Kabeza, Nyamirambo muri Nyarugenge n’ahandi ari hamwe mu hari ikibazo cyo kugenda gahoro kwa Internet.
Ndatira mu kubasubiza yagize ati “Gukoreshwa kw’imiyoboro yacu kwariyongereye mu duce tumwe na tumwe. Twatangiye kwagura iyo miyoboro. Kabeza iri mu duce turi bwagure imiyoboro yacu. Turaza kwihutisha iki gikorwa, turizera ko bizakemura ikibazo cyawe.”
Ndatira yavuze ko bumwe mu buryo bashobora gukoresha bagura imiyoboro ya MTN Rwanda, nko ku bakoresha Internet harimo kongeraho imiyoboro yindi (carriers) ifasha isanzweho mu gihe abayikoresha babaye benshi.
Yijeje ko internet izihuta imiyoboro nimara kwagurwa. Ati “Mu kwagura imiyoboro yacu, turizera ko internet izihuta kurushaho.”
MTN Rwanda ni sosiyete yageze bwa mbere mu Rwanda mu 1998, ikaba ari nayo ifite abakiliya benshi kuko imibare iheruka y’Urwego Ngenzuramikorere, RURA, yerekana ko ifite abafatabuguzi basaga miliyoni enye.
",https://m.igihe.com/ikoranabuhanga/internet/article/covid-19-mtn-yasobanuye-impamvu-hari-aho-internet-igenda-gahoro-n-ingamba-zo,Tech
Mercedes igiye gukora imashini zihariye zifasha abarwaye coronavirus guhumeka,"Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Ventilators ni imashini ubu zikenewe n’ibihugu byose mu kuba byafasha abarembejwe n’iki cyorezo, ariko zirahenze ku buryo kuzibona bigoye.
BBC yatangaje ko utumashini tuzwi nka Continuous Positive Airway Pressure (CPAP) zirimo gukoreshwa kugeza ubu ariko ari nke ugereranyije n’izikenewe.
Ibihugu by’u Bushinwa n’u Butaliyani byakoresheje izi mashini mu gufasha abarwayi ba Covid-19 kandi ngo byatanze umusaruro ukomeye.
Kugeza ubu utu dukoresho tugera kuri 40 twagejejwe mu bitaro byo mu Bwongereza.
Mercedes ivuga ko ishaka kujya ikora ibi izi mashini zigera ku 1000 ku munsi.
Amakuru ava mu Butaliyani igihugu cyugarijwe cyane na coronavuris, avuga ko abarwayi bangana na 50% bahawe utu twuma, byatumye batagera ku rwego rwo gukenera imashini yisumbuye ibafasha guhumeka mu bihe bikomeye (ventilator).
Prof Mervyn Singer ukora mu kigo University College London, avuga ko “Kugira utu tumashini bizatuma abarwayi batagera ku rwego rwo gukoresha imashini zibafasha guhumeka cyane kuko ari nke, zikaba zakoreshwa ku bandi barembye cyane.”
BBC ivuga ko aka kuma gafashwa gusunika umwuka ku buryo ugera mu kanwa no mu mazuru y’umurwayi bitamugoye.
Kugeza ubu icyorezo cya Coronavirus kimaze kwica abantu hafi ibihumbi 40 ku Isi, mu gihe abandi barenga ibihumbi 750 bamaze kwandura.
",https://m.igihe.com/ikoranabuhanga/article/mercedes-igiye-gukora-imashini-zihariye-zifasha-abarwaye-coronavirus-guhumeka,Tech
"Tuuza bundle, ipaki ya internet yakwifashishwa muri iki gihe cya Coronavirus","Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
MTN Rwanda ifite serivisi zo guhamagara hakoreshejwe amapaki atandukanye, hohererezanya ubutumwa bugufi, by’umwihariko muri ibi bihe byo kwirinda Coronavirus kohererezanya amafaranga nta kiguzi cy’ayo gukata umukiliya arengejeho mu gihe yishyura akoresheje Mobile Money.
Hari amapaki ya Internet atandukanye buri muntu agura bitewe n’iyo akeneye n’ibyo akeneye kuyikoresha, muri zo habamo iyitwa Tuuza bundle iri gufasha benshi muri iki gihe.
Tuuza bundle ni ipaki ya internet itanga Megabytes (Mbs) nyinshi. Nta gihe runaka imara, uhabwa Mbs ukazikoresha uko wifuza. Pack irangira ari uko izo Mbs zishize.
Hari igura Frw 200 itanga Mbs 130 igurwa umuntu akanze *345# akajya kuri 2 agakurikiza amabwiriza. Hari igura Frw 1000 itanga Mbs 800 nayo umuntu agura akanda *345# akajya kuri 2 agakurikiza amabwiriza.
Ushobora kandi gukanda *154# cyangwa *182# maze ugakurikiza amabwiriza.
Uretse iyo, hari andi mapaki menshi ya internet; arimo; ‘Irekure, (Internet Irekure) itanga Packs za 3G, 4G Irekure, Pack za 5G n’izindi nyinshi.
",https://m.igihe.com/ikoranabuhanga/internet/article/tuuza-bundle-ipaki-ya-internet-yakwifashishwa-muri-iki-gihe-cya-coronavirus,Tech
Impamvu ‘Zoom’ yanikiye izindi porogaramu zifasha mu guhamagara cyangwa gukora inama mu ikoranabuhanga,"Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Muri iyi minsi ibintu byahindutse kubera ko hafi ya buri wese yategetswe gukorera mu rugo kubera Coronavirus, nyamara agakomeza gukenera kuvugana n’abakozi bagenzi be, kwitabira inama z’ikigo akoramo cyangwa ayobora. Ibyo ntibirimo gukorwa na applications za Twitter, Facebook, Snapchat cyangwa TikTok. Ahubwo ni iyitwa Zoom.
Ni uburyo bwahanzwe n’umushinwa Eric Yuan mu myaka icyenda ishize, ariko ubu bwamaze guca kuri Skype na Microsoft Teams mu kwifashishwa cyane. Ni nabwo buryo inama iheruka guhuza ibihugu 20 bikize ku Isi, G20, yifashishije.
Burimo kwifashishwa kurusha ubundi bwari busanzwe nka FaceTime zikoreshwa kuri za iPhone. Ibyo bikagaragaza impamvu iki kigo cyagiye ku isoko ry’imari n’imigabane muri Mata mu mwaka, kibarirwa agaciro ka miliyari $15, ubu kigeze muri miliyari $40.
-	Zoom yoroshya ubuzima
Mu gihe kirekire, gukora inama hifashishijwe amashusho byasabaga kubanza gushyira porogaramu runaka muri mudasobwa cyangwa telefoni, ukamenya uburyo uyihuza n’igikoresho ufite, rimwe na rimwe bigasaba guca mu nzira nyinshi.
Igihe udafite application ya Zoom mu gikoresho cyawe, bizakorohera kuyishyiramo. Igihe inama irimo kubera kuri Zoom, ishobora guhurirwamo abantu bagera ku 100 buri wese ari imbere ya mudasobwa cyangwa telefoni ye, kandi umuntu akaba areba buri wese uri mu nama imbere ye.
Ubusanzwe nka Skype ku buntu yemera abantu 50, ariko Zoom igashyiraho akarusho k’uko nk’urugero niba utetse ugakenera kuvugana n’abandi, ntabwo ari ngombwa ko bakurebera igikoni, ushobora kugena uko inyuma hawe hagaragara mu maso y’abo muri kumwe mu nama.
Ni ukuvuga ko muri icyo gihe, ushobora kubigira nk’aho urimo kuganira wicaye ku mucanga cyangwa mu isanzure. Ubasha kandi kohereza ubutumwa ku muntu uhisemo cyangwa gufata amashusho y’ikiganiro kirimo kuba, ukaza kuyabika.
Umuntu aba afite igihe cy’iminota 40 cyo gukora inama, ku buryo iyo ukeneye ko irenga, umuntu ku giti cye yishyura $14.99 ku kwezi naho ikigo kikishyura $19.99.
-	Buri wese yayikoresha
Ntabwo Zoom itoranya ubushobozi bw’igikoresho cy’ikoranabuhanga. Ikora kuri mudasobwa ngendanwa, iPad, iPhone, mudasobwa yo mu biro cyangwa telefoni ikoresha Android. Ni ukuvuga ko umuntu wese, aho ari hose, ashobora kuyikoresha.
Abantu baranayishidukiye kubera ko mu byumweru bishize, Zoom yabaye application yamanuwe kuri internet (download) inshuro nyinshi kuri Apple App Store, kuko nko ku wa Mbere tariki 23 Werurwe yari imaze kumanurwa inshuro miliyoni 2.13, zivuye ku nshuro miliyoni 2.04 ku munsi wari wabanje.
Nyamara mbere y’amezi abiri yabanje, iyi porogaramu yamanurwaga inshuro zitarenze 56.000 ku munsi.
Kuva ibihugu byatangira gusaba abantu bose kuguma mu ngo, bibarwa ko abantu bamaze kuyimanura muri Google inshuro zisaga miliyoni 50.
-	Ikora mu buryo bwizewe
Urebye uburyo Zoom irimo gukoreshwa ku rwego rwo hejuru, ushobora kumva uburyo abayikoresha bayizera. Nibyo koko hagiye habamo ibibazo bike. Ariko magingo aya ikoreshwa n’inzego zinyuranye zaba iz’umutekano, ubuvuzi n’izindi.
Impungenge ariko ntizibura. Hari nk’igikorwa kirimo kwitwa ""Zoombombing"", aho abajura mu by’ikoranabuhanga bashobora kwinjira mu kiganiro banyuze kuri konti y’umuntu umwe, ugasanga berekanyeho amashusho atajyanye n’ibirimo kuba.
Rumwe mu ngero ziheruka gutangazwa ni uburyo banyuze ku muntu umwe bakereka abari mu nama bose amashusho y’urukozasoni.
",https://m.igihe.com/ikoranabuhanga/internet/article/impamvu-zoom-yanikiye-izindi-porogaramu-zifasha-mu-guhamagara-cyangwa-gukora,Tech
Huawei yashyize hanze telefone nshya za P40,"Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Izi telefone zishyizwe hanze nyuma y’umunsi umwe urwo ruganda rutangaje ko 90 % by’abakozi barwo 150 000 hirya no hino mu Bushinwa, bagarutse ku mirimo nyuma y’igihe bari mu ngo kubera coronavirus.
Inzobere zigaragaza ko nubwo Huawei yashyize hanze izo telefone, zishobora kutagurwa cyane kuko zije mu gihe ubukungu bitifashe neza kubera coronavirus.
Ubwoko bushya bwa telefone za Huawei ntabwo burimo porogaramu za Google nka Youtube, Amakarita na Play Store kubera ko Leta Zunze Ubumwe za Amerika zabujije sosiyete zo muri icyo gihugu gukorana n’izo mu Bushinwa mu bucuruzi.
Huawei iracyari sosiyete ya kabiri igurisha telefone nyinshi ku isi nyuma ya Samsung. Huawei yari yiyemeje kuvana Samsung kuri uwo mwanya bitarenze 2019 ariko ntibyayikundiye.
Telefone za P40 zasohowe zirimo ubwoko butatu burimo P40 iringaniye, P40 pro na P40 pro+. Izo ebyiri za nyuma zifite uburebure bwa santimetero zigera kuri 16, bikaba bizigira nini kurusha iPhone 11 Pro Max ya Apple.
Ubwo bwoko bwose bwa telefone bukoresha internet ya 5G. P40 iringaniye ifite camera eshatu, na zoom ya 3x ituma umuntu ashobora gukurura ikintu kiri kure ifoto ntite ireme.
P40 Pro yo ifite zoom ya 5x ituma ifata amashusho akeye mu gihe Pro+ ifite zoom ya 10x.
Mu zindi porogaramu ziri muri izo telefone harimo TikTok, Telegram, Viber na Microsoft Office. Uretse porogaramu za Google, telefone za P40 ntizirimo Twitter, Facebook na WhatsApp.
Huawei yashyizemo indi porogaramu isimbura YouTube yiswe Huawei video. Iyi sosiyete kandi yasinye amasezerano na BBC yo kujya ihabwa video zayo.
Telefone za P40 na P40 Pro zizashyirwa ku isoko tariki 7 Mata, iya mbere ikazaba igura amadolari 890 naho iya kabiri igura amadolari 1100. Telefone za P40 Pro+ zo zizajya ku isoko muri Kamena zigura amadolari 1540.
",https://m.igihe.com/ikoranabuhanga/article/huawei-yashyize-hanze-telefone-nshya-za-p40,Tech
U Rwanda ku rutonde rw’ibihugu Apple yaguriyemo isoko ryayo,"Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Ni igikorwa cyakiriwe neza n’abasanzwe bakora za applications zishyirwa mu bikoresho by’ikoranabuhanga bo mu Rwanda kuko ngo bigiye kubafasha kwagura ibikorwa byabo bijyanye no kuzikora kandi bakabona indi soko y’amafaranga batari basanganywe.
N’ubwo nta tariki nyayo Apple yatangaje ko abakora za applications bazaba bemerewe gutangira gushyira ibikorwa byabo ku rubuga rwayo, uru ruganda rwabasabye kwinjira muri konti zabo ku rubuga rwa Apple, bakemeza uburyo bushya bujyanye n’amasezerano y’imikoranire avuguruye bitarenze tariki ya 10 Mata 2020. Ibi bizatuma ngo applications zabo zibonwa n’abantu bifashisha ibikoresho bya Apple hirya no hino ku Isi igihe nikigera.
Ubusanzwe u Rwanda ntirwari mu bihugu byemerewe gukoresha no guhabwa ubufasha bujyanye na applications za Apple kuko umuntu wakeneraga kugira application agura, agurisha cyangwa ikindi gikorwa kimusaba kuzuza umwirondoro we mu ikoranabuhanga rya Apple, byamusabaga gushaka ikindi gihugu yiyitirira kugira ngo abone ibyo akeneye.
Uwashinze akaba n’Umuyobozi Mukuru w’Ikigo Khenz gikora za applications za mudasobwa na telefoni, Habineza Moussa, yavuze ko ubusanzwe u Rwanda rwari rumeze nk’ururi mu kato.
Ati ’’Ku isoko rya applications rya Apple, ba rwiyemezamirimo b’Abanyarwanda n’abandi bo mu bihugu 20 byatangajwe bari mu kato ariko ubu biratandukanye.’’
Yakomeje avuga ko Abanyarwanda basanzwe bakoresha application za Apple batazongera kwiyitirira ibindi bihugu kugira ngo bazifashishe kandi ko bazabasha kwishyura bifashishije amakarita ya banki n’umwirondoro byo mu Rwanda nta nkomyi.
Uruganda rwa Apple rwari rusanzwe rwemerera abakora za applications zijyanye n’ibikoresho byarwo rukanatanga ubufasha ku bakiliya barwo mu bihugu 155 ku Isi.
Usibye u Rwanda, ibindi bihugu biri ku rutonde rw’ibyo Apple yaguriyemo ubucuruzi bwayo ni Afghanistan, Gabon, Côte d’Ivoire, Georgie, Maldives, Serbie, Bosnie na Herzegovina, Cameroun, Iraq, Kosovo, Libya, Montenegro, Maroc, Mozambique, Myanmar, Nauru, Tonga, Zambie na Vanuatu.
",https://m.igihe.com/ikoranabuhanga/article/u-rwanda-ku-rutonde-rw-ibihugu-apple-yaguriyemo-isoko-ryayo,Tech
Urubyiruko rwakoze ikoranabuhanga rizarinda ibigo by’ubwishingizi guhombera mu manyanga akorerwa mu magaraje,"Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Ibi uru rubyiruko rwabikoze rugamije gushaka igisubizo ku kibazo cy’ibihombo bikabije byibasiye ibigo by’ubwishingizi nk’uko byagiye bigaragazwa na Banki nkuru y’igihugu BNR.
Ikibazo cy’ibihombo mu bigo by’ubwishingizi cyagarutsweho cyane mu 2018,ubwo banki nkuru y’igihugu yatangazaga ko ibigo by’ubwishingizi bihomba arenga miliyari 6 buri mwaka.
Iki gihe iyi banki yagaragaje ko ibigo by’ubwishingizi byigenga byahombye miliyari 8.3 Frw mu 2013; miliyari 12.2 Frw mu 2014; miliyari 12.5 Frw mu 2015; miliyari 13.4Frw mu 2016 na miliyari 6.9 Frw mu 2017.
Mu 2017 ni bwo bwa mbere ibi bigo by’ubwishingizi byari bihombye amafaranga make angana na miliyari 6.9 Frw aho nk’ubwishingizi bw’ibinyabiziga bwari bwihariyemo igihombo cya miliyari 4.3 Frw.
Igitera ibihombo mu bwishingizi bw’ibinyabiziga
Mu busanzwe iyo umuntu akoze impanuka, Polisi iraza ikagera aho impanuka yabereye igakora raporo y’uko yagenze, ku wakoze impanuka ushaka ko ikigo cy’ubwishingizi bakorana kimwishyurira amafaranga yo gukoresha imodoka ye iyi raporo ajya kuyisaba akayijyana ku kigo cy’ubwishingizi bakorana.
Iyo ikigo cy’ubwishingizi kimaze gusuzuma iyi raporo cyohereza umugenzuzi cyahisemo kujya kureba uko imodoka yangiritse akanashaka igaraje rizayikora.
Muri ubu bwumvikane hagati y’umugenzuzi n’igaraje niho hashobora kuvuka uburiganya buhombya ibigo by’ubwishingizi, aho umugenzuzi yumvikana na nyiri igaraje akandika ibyangiritse byinshi kugira ngo n’amafaranga abe menshi.
Muri bwa buriganya, iyo nyiri igaraje amaze kwishyurwa n’ikigo cy’ubwishingizi amafaranga y’umurengera agira umubare runaka aha wa mugenzuzi.
Nyuma yo kureba no kwitegereza ibyago n’ibihombo biterwa n’iyi nzira binyuramo ngo uwakoze impanuka ikinyabiziga cye kikangirika yishyurwe, itsinda ry’abanyeshuri bane biga mu Ishuri ryigisha imyuga rya Kigali Integrated College( KIC) bakoze ikoranabuhanga bise Electronics Claims Management System, ECMS rizafasha ibigo by’ubwishingizi guhangana n’ibi bihombo.
Ni ikoranabuhanga ryakozwe na Mugiraneza Amani, Uwineza Denyse, Uwase Honorine na Irakoze Blaise bafatanyije na mwarimu wabo Iyaturemye Jean Claude.
Uko ikoranabuhanga ry’uru rubyiruko ritanga igisubizo
ECMS izafasha mu koroshya inzira byanyurangamo ngo umuntu akoresherezwe ikinyabiziga ihuza amakuru hagati ya polisi, ibigo by’ubwishingizi na nyiri imodoka ubundi amagaraje nayo ahatanire isoko ryo gukora imodoka.
 Uwase Honorine ati “iri koranabuhanga ryacu rije gukuraho iyo nzira yose ku buryo umugenzuzi ntaho azajya ahurira n’amafaranga kuko nyiri ikinyabiziga azajya abasha kwivugira uko impanuka yagenze afotore avuge ibyabaye ariko bidakuyeho raporo ya Polisi”
Ibi bizakorwa ibigo by’ubwishingizi, amagaraje ndetse n’abanyiri ibinyabiziga bafunguza konti muri iyi sisteme ya ECMS banyuze ku rubuga Www.umuhuza.rw.
Mu gihe impanuka imaze kuba Polisi izajya ikora raporo nirangiza iyishyire muri ECMS igere ku bwishingizi, nyiri ikinyabiziga nawe akore raporo ye ayoherereze ku kigo cy’ubwishingizi akoresha.
Nyuma yo kohereza ubu butumwa ibigo by’ubwishingizi nabyo bizajya bihita bibona ko hari umukiliya wabyo wakoze impanuka,ubundi bishake umugenzuzi ujya kureba uko ikinyabiziga kimeze ubundi nawe akore raporo ayihe ikigo cyamutumye.
Ikigo cy’ubwishingizi nikimara kubona ibi byose kizajya gishyira ku rubuga amafoto y’imodoka zangiriste maze amagaraje azaba yarafunguje konti muri ECMS ahatanire amasoko yo kuzikora.
Aha igaraje rizajya rivuga igihe runaka rishobora kuyikoramo n’amafaranga ryabaca, maze ibigo by’ubwishingizi nabyo bihitemo uwayikora mu gihe gito kandi ku mafaranga make.
Imodoka nirangiza gukorwa nyiri ikinyabiziga azajya kukireba ajyanye n’impuguke ivuye mu kigo cy’ubwishingizi barebe niba igaraji ryarakoze ibintu uko babyumvikanye, maze nibasanga ari byo babisinyire, ubundi nyiri igaraje yishyurwe.
Irakoze Blaise nk’umwe mu bagize itsinda ryakoze ECMS aganira na IGIHE yavuze ko iri koranabuhanga rizanafasha amagaraje atajyaga abona amasoko kubera ko abagenzuzi bari bafite amagaraje runaka bakorana bihoraho ariko ubu bakazabasha kuyabona kuko ipiganwa rizajya riba mu mu mucyo.
Kugeza uyu munsi iri koranabuhanga ryamaze kugenzurwa n’ubuyobozi w’Ishyirahamwe ry’ibigo by’ubwishingizi mu Rwanda, ASSAR, hakaba hasigaye kwegera ibindi bigo bireba rikabona gutangira gukoreshwa kumugaragaro.
",https://m.igihe.com/ikoranabuhanga/article/urubyiruko-rwakoze-ikoranabuhanga-rizarinda-ibigo-by-ubwishingizi-guhombera-mu,Tech
Apple yafunze amaduka yayo yose ku isi uretse mu Bushinwa,"Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uru ruganda rufite amaduka menshi ku isi, rwiyemeje no gutanga miliyoni 15 z’amadolari mu gufasha guhangana na coronavirus.
Apple yihaye ibyumweru bibiri kugeza kuwa 27 Werurwe akaba ari bwo izatangaza niba abakozi bayo bakomeza kuguma mu rugo cyangwa basubira mu kazi.
Mu bice bidatuwe cyane aho abakozi bashobora kujya ku kazi, Apple yatangaje ko bazakomeza gukora ariko bakigengesera cyane kubera coronavirus.
Impamvu mu Bushinwa amaduka arakomeza gukora ni uko umubare w’abandura coronavirus ukomeje kugabanyuka.
Kuri uyu wa Gatanu amaduka 42 ya Apple yafunguwe mu Bushinwa nyuma y’ukwezi afunzwe.
Muri Gashyantare nibwo Apple yabaye ihagaritse ibikorwa byayo mu Bushinwa ubwo icyo gihugu cyari cyahagaritse ibikorwa mu mijyi myinshi kugira ngo kibashe guhangana na coronavirus.
Byagize ingaruka z’ubukungu kuri Apple kuko telefone urwo ruganda rwagurishije muri Gashyantare 2020 zagabanyutseho kimwe cya kabiri ugereranyije n’izo rwagurishije mu kwezi nk’uko umwaka ushize.
Ikindi cyashegeshe Apple ni uko zimwe mu nganda zo mu Bushinwa zikora ibikoresho byifashishwa muri telefone zayo zari zabaye zihagaritse imirimo.
Apple itangaza ko muri Gashyantare yagurishije telefone za iPhones 494,000 mu Bushinwa ugereranyije na iPhones miliyoni 1.27 zagurishijwe muri Gashyantare umwaka ushize.
",https://m.igihe.com/ikoranabuhanga/article/apple-yafunze-amaduka-yayo-yose-ku-isi-uretse-mu-bushinwa,Tech
Isi y’uburyohe ku rubyiruko ruri munsi y’imyaka 25 rukoresha MTN Yolo,"Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
MTN Yolo ni gahunda yashyiriweho urubyiruko ruri hagati y’imyaka 16 na 24, itanga uburyo bwihariye burimo gukoresha pack yo guhamagara na Internet yiswe “Yolo Pack”, byose bikaza ari byinshi ugereranyije n’amapaki ahabwa abandi batari muri iyo myaka.
Iyo urebye abenshi mu rubyiruko bakoresha MTN Yolo uyu munsi, usanga bamwe bakiri abanyeshuri abandi nta kazi cyangwa ubundi buryo babonamo amafaranga bafite.
Bamwe mu bakoresha iyi gahunda ya MTN Yolo bavuga ko ibafasha kwisanzura bahamagara inshuti n’abavandimwe kandi bakanagura pack za internet ku mafaranga make.
Ishimwe Aimée avuga ko MTN Yolo yamworohereje kubona pack zo guhamagara ku mafaranga make cyane ndetse ko pack za internet zo zamushyize mu munyenga.
Ati “MTN Yolo ni gahunda idufasha cyane nk’urubyiriko, by’umwihariko nkatwe nk’abanyeshuri wabaga ufite nk’igiceri cy’ijana ukibaza ukuntu uribubone ama-inite yo guhanagara ariko Yolo yarabikemuye. Ibyo kugura pack ya internet byo bikaba umunyenga.”
Karasira Eric wo mu karere ka Nyarugenge avuga ko MTN Yolo ari gahunda nziza yamufashije kubasha kubona pack zayo zitanga ama inite yo guhamagara atubutse ugereranyije n’izindi pack nka ISANZURE cyane ko nta mafaranga menshi aba afite.
Ati “Ibyiza bya Yolo ni uko ushobora kuba ufite amafaranga ijana ukaba wagura pack yo guhamagara itubutse cyangwa internet. Amasegonda yo guhamagara “1020” ya Yolo atandukanye n’aya ISANZURE “170” kuko bituma ubasha guhamagara abantu benshi cyane ko kubona amafaranga ari ikibazo.”
Kimwe n’abandi, Umutoniwase Aline na we utaratanzwe no gukoresha MTN Yolo avuga ko ari gahunda nziza ifasha urubyiruko kubona pack zitubutse kandi zihendutse, bityo bigatuma bisanzura mu guhamagara ndetse no gukoresha interineti y’ubuntu itangira saa sita z’ijoro bareba ibibera ku Isi.
Sosiyete y’itumanaho MTN yashyiriyeho urubyiruko iyi gahunda kugira ngo nabo bisange muri gahunda za MTN ihora hafi y’urubyiruko mu iterambere ry’igihugu. Ukoresha iyi serivisi akanda *154# kuri telefoni ye ngendanwa.
",https://m.igihe.com/ikoranabuhanga/mobayilo/article/isi-y-uburyohe-ku-rubyiruko-ruri-munsi-y-imyaka-25-rukoresha-mtn-yolo,Tech
Ibisubizo kuri bimwe wibaza kuri internet inyaruka ya 5G,"Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Abahanga mu by’ikoranabuhanga bagaragaza ko 5G ari internet ifite imbaraga zidasanzwe zizafasha guhindura byinshi mu mibereho n’imikorere y’abantu.
CNN itangaza ko 5G izaba ifite umuvuduko uhambaye n’ubushobozi bwo kwifashishwa n’ibikoresho by’ikoranabuhanga byinshi icyarimwe kurusha uko bigenda kuri 4G LTE.
Kuva mu 2009, Huawei yo mu Bushinwa yashoye imbaraga mu gukora ikoranabuhanga rya internet yihuta ya 5G, ndetse byatumye Amerika isaba inshuti zayo gukumira iki kigo kuba byakoresha udukoresho twacyo dutanga murandasi ya 5G, itinya ko ikoranabuhanga ryayo rishobora gukoreshwa mu gutata abakiliya bayo.
Muri Gicurasi 2019, Huawei yashyizwe mu bigo bitemerewe gukorera muri Amerika n’inzego z’umutekano, inabuzwa kugura ibikoresho byakorewe muri Amerika itabiherewe uburenganzira.
Internet ya 5G yatangiye gukoreshwa muri Leta Zunze Ubumwe za Amerika no mu bindi bice by’Isi mu 2018, ariko ntirasakara henshi. Ibigo byinshi biriruka amasigamana ngo bitangize 5G ndetse ibihugu nabyo birahirimbanira kuza ku isonga y’ibizayikoresha ikagera ku bantu bose.
Impamvu y’uku kurushanwa ni uko 5G yitezweho kugaragaza impinduka zidasanzwe mu ishoramari, ibikorwaremezo n’ibijyanye n’ubwirinzi.
Internet ya 5G ifite ikoranabuhanga riyifasha guhaza ibikoresho byinshi; izagabanya igihe telefoni yamaraga ngo yakire ubusabe buyishoboza gutangira gukoresha internet mu gihe yagaburiwe n’indi; izanoza, inoroshye ihanahana ry’amakuru muri porogaramu za Amazon Web Services na Microsoft Azure.
Umuyoboro wa 5G usakaza internet hifashishijwe radio zabugenewe n’ibindi bikoresho nk’iminara ishyirwa ku nyubako yubakwa bijyanye n’aho izakoreshwa.
Ihuriro ry’Ibigo bikora mu bijyanye n’Ikoranabuhanga rya Telefoni, GSMA, ryatangaje ko 5G ifite umuvuduko uhambaye ushobora gukuba inshuro 10 internet ya 4G LTE.
Ikigo cy’ikoranabuhanga cyo muri Suède, Ericsson, gifatanyije n’ibindi bigo birimo SK Telecom na BMW Korea, cyakurikiranye imodoka ikoresha internet, yirukankaga ku bilometero 170 ku isaha, mu kwerekana ingano idasanzwe y’umuvuduko wa 5G.
Abahanga bavuga ko 5G ishobora no kuzagera ku muvuduko uhanitse ukubye inshuro 100 uwa 4G. Ibi bisobanuye ko kumanura [download] filime y’amasaha abiri byatwara amasegonda 10 mu gihe kuri 4G bisaba iminota irindwi. Ntiwakwirengagiza ko umuvuduko wa internet ujyana n’aho iherereye n’umubare w’abari kuyikoresha.
Umuntu ushaka gukoresha internet ya 5G agomba kugira agakoresho gafite ubushobozi bumufasha kuyifashisha. Ibigo by’ikoranabuhanga nka Samsung, Motorola, Huawei, LG, OnePlus byashyize ku isoko telefoni zishobora gukoresha 5G. Sosiyete ya Apple nayo irateganya gushyira hanze iPhone ikoresha 5G bitarenze 2020.
Huawei yamuritse mudasobwa zirimo MateBook X Pro, MateBooks n’akuma kazatuma abantu babasha gukoresha internet ya 5G mu ngo zabo kitwa 5G CPE Pro. Inafite telefoni ya Mate X ikoresha 5G.
GSMA igaragaza ko mu 2025, nibura ½ cya telefoni zizaba zikoresha 5G, izisigaye zikoresha 4G na 3G. Internet ya 5G ishobora gutanga 20GB ku isegonda, yakwifashishwa mu buvuzi bw’iyakure, mu kugenzura ibikorwa wibereye ahandi n’ibindi.
Mu Rwanda ho hakoreshwa 4G yatangijwe mu 2014, ubu 95% by’igihugu bigerwaho n’umuyoboro wa murandasi yihuta mu gihe mu gihugu hose hagera 4G.
Biteganyijwe ko ikoranabuhanga rya internet yihuta ya 5G rizakurikirwa n’iya 6G bivugwa ko izatangira gukoreshwa mu 2030.
",https://m.igihe.com/ikoranabuhanga/article/ibisubizo-kuri-bimwe-wibaza-kuri-internet-inyaruka-ya-5g,Tech
Cogebanque yatanze telefone igihumbi muri gahunda ya Connect Rwanda,"Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Ku mugoroba wo kuri uyu wa Kane tariki 12 Werurwe, nibwo abayobozi ba Cogebanque bashyikirije MTN Rwanda telefone 1000 mu rwego rwo gutanga umusanzu wayo mu kwihutisha ikoranabuhanga mu banyarwanda.
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda, ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abaturage badafite ubushobozi bwo kuzigura mu turere dutandukanye, nibura imwe muri buri rugo.
Kuva icyo gihe ibigo bitandukanye n’abantu ku giti cyabo bahise batangira kwiyemeza izo bazatanga, abandi bakazitanga cyangwa bagatanga amafaranga yo kuzigura.
Uretse gushyigikira iyi gahunda ya Connect Rwanda, Cogebanque ikomeje gahunda zitadukanye zigamike guteza imbere ikoranabuhanga.
Yagabye amashami 28, ifite aba-agents barenga 600, ikaba ifite serivisi zitandukanye zitangwa hifashishijwe ikoranabuhanga ririmo amakarita, internet banking ndetse na telefone (Mobile banking, Mobile App na push & pull).
Ni serivisi yifashishwa n’abakiliya b’iyi banki mu kuba babona uko konti zabo zihagaze mu gihe havuyeho amafaranga cyangwa yongewe kuri konti, ishobora kandi kwifashihwa mu kwishyura fagitire z’amazi n’umuriro ndetse uyikoresha ashobora no kwiyoherereza amafaranga yo guhamagaza kuri telefone.
Cogebanque itanga Serivisi Mpuzamahanga binyuze mu ikoranabuhanga mu korohereza abanyarwanda kwizigamira nkuko biri muri gahunda za leta.
",https://m.igihe.com/ikoranabuhanga/article/cogebanque-yatanze-telefone-igihumbi-muri-gahunda-ya-connect-rwanda,Tech
"Kubona amashusho y’urukozasoni byoroshye, intandaro y’ubwiyongere bw’inda ziterwa abangavu ?","Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Minisiteri y’Uburinganire n’Iterambere ry’Umuryango iheruka gutangaza ko mu mwaka wa 2016, abangavu basambanyijwe bakabyarira kwa muganga bari 17 849, mu 2017 bari 17337, mu 2018 bagera kuri 19 832 mu gihe hagati ya Mutarama-Kanama 2019 bari 15 596. Bivuze ko bose hamwe ari 70 614 guhera mu 2016.
Zimwe mu mpamvu zikunze kuvugwa zitera abana b’abakobwa guterwa inda zirimo ubukene, kubura ubumenyi ku buzima bw’imyororokere, kudakurikiranirwa hafi n’ababyeyi cyangwa abarezi babo n’amakimbirane yo mu miryango.
Hari kandi n’abavuga ko abana bagira inyumvire yo gushaka inshuti bakundana bakiri mu bugimbi n’ubwangavu abandi bagakomoza ku bwigenge abana basigaye bahabwa, bibaganisha ku gashungo kabashora mu ngeso mbi z’imibonano mpuzabitsina idakingiye.
Kubona amashusho y’urukozasoni byoroshye
Uwavuga ko ikoranabuhanga riyoboye Isi muri iki gihe ntabwo yaba abeshye kuko mu buzima busanzwe, mu buvuzi, mu burezi, mu buhinzi n’ahandi ririfashishwa, mu byiciro byose by’abantu, yaba abana, urubyiruko n’abakuze.
Ni umuyoboro wifashishwa na buri wese ushaka kugera ku byiza ariko hari na benshi bawifashisha mu bishobora kubagiraho ingaruka ubwabo zidasize na bagenzi babo.
Ubushakashatsi bwakozwe n’ikigo cyo muri Afurika y’Epfo ku ngaruka z’ikoranabuhanga ku rubyiruko, bwerekanye ko kubona uburyo bwo gukoresha internet byoroshye bituma rubasha gusura imbuga zitandukanye zirimo n’izitangaza amashusho y’urukozasoni n’andi arutoza imico mibi mu buryo bworoshye.
Ababukoze basobanuye ko uretse kugera kuri ayo mashusho mu buryo bworoshye bifashishije nka Telefone, mudasobwa n’ibindi, binatuma urubyiruko rutangira kugerageza gushyira mu bikorwa ibyo rwabonyeho, byinshi bigenewe abakuze gusa.
Ubushakashatsi bwakozwe na Cladho na HAGURUKA bwerekanye ko kuba abana b’abakobwa bakora imibonano mpuzabitsina bataragira imyaka 18 bituma batwara inda ku kigero cya 87.7%.
Imibare iheruka IGIHE yabonye y’urubuga Pornhub rufite izindi zigera kuri 40 ziyishamikiyeho zerekana poronogarafi ku Isi yerekana ko u Rwanda ruza ku mwanya wa 29 muri Afurika mu kugira abantu benshi bareba film z’imibonano mpuzabitsina, aho bazireba cyane ku Cyumweru bakadohoka ku wa Gatanu.
Abagore bo mu Rwanda bihariye kureba izi film ku rugero rwa 27% mu gihe ubusanzwe ku Isi hose abagore imbere y’izi film bari ku kigero cya 24%. Igaragaza ko mu mbuga za internet 50 zisurwa cyane mu Rwanda, ebyiri muri zo ari iz’amashusho y’urukozasoni.
Nta gushidikanya ko benshi mu bazisura bari ahanini mu kigero kiri munsi y’imyaka 40, gusa igiteye inkeke ni uko n’urubyiruko ruri munsi y’imyaka 20, kuri bamwe kureba ayo mashusho bisa n’ibyinjiye mu buzima bwabo bwa buri munsi.
Umuhuzabikorwa w’imishinga y’impuzamiryango y’uburenganzira bwa muntu CLADHO, Murwanashyaka Evariste, yabwiye IGIHE kuba abana bagera ku mashusho y’urukozasoni byoroshye biri mu byongera inda zitateguwe mu bangavu.
Ati “Natwe turabyemera ko abana kubona uburyo bagera ku mashusho y’urukozasoni bituma bamenya imibonano mpuzabitsina icyo aricyo bakiri bato, kandi ugasanga barimo kureba bimwe kuko bigaragaza neza uko bikorwa, bibereka neza uko ikorwa nabo bakabikora bashobora kuba bari kwigana ibyo babonye.”
Murwanashyaka yasobanuye ko kubera agashungo, iyo umwe arebye ayo mashusho y’urukozasoni aboneraho kuyasangiza bagenzi be ku mbuga nkoranyambaga nka WhatsApp bigatuma n’umwana utari ufite gahunda bigatuma yishora mu mibonano mpuzabitsina akiri muto.
Umunyamabanga Nshingwabikorwa w’Impuzamiryango Pro-femme twese hamwe, Emma Marie Bugingo, yabwiye IGIHE ko ubusanzwe impamvu zitera ubwiyongere bw’inda ziterwa abangavu ari nyinshi zirimo no kuba urubyiruk0 rubona amashusho y’urukozasoni mu buryo bworoshye.
Ati “Nibyo, abantu bareba ayo mashusho y’urukozasoni nayo akurura abantu kugira imyitwarire mibi.”
Hakorwe iki ngo bikumirwe?
Umwaka ushize Guverinoma yashyizeho Politiki iteganya uburyo ibitangazwa kuri internet bikwiye kuba birinda abana kujya mu myitwarire mibi .
Murwanashyaka yavuze ko igikenewe ari ukwigisha iyi politiki abantu bose kandi hagakorwa ubugenzuzi ko byubahirizwa.
Ati “Igikenewe ni uko iyo Politiki yigishwa abana, ikigishwa abarezi, ababyeyi n’uburyo bwo kuyishyira mu bikorwa, ntibe iyo mu bitabo gusa, abantu bakayimenya na RURA ikagenzura uko abantu bakurikiza imbuga nkoranyambaga kugira ngo abantu birinde ibyo bintu byose.”
Si ibyo gusa kuko asanga n’abantu bakoresha inzu abantu bifashisha bashaka serivisi z’ikoranabuhanga bakwiye kwigisha iyi politiki bakanategekwa gushyiramo ibyapa bibuza abana kureba ayo mashusho, bakashyiramo uburyo bubuza abana gusura izo mbuga.
Ati “Ababyeyi bakwiye gutozwa uburyo bwo kugendana n’iterambere kuko niryo rituma umwana abasha kugera kuri ibyo bikoresho kandi ntitwarihagarika, ahubwo ni gute turimo gusobanurira abana uko bagendana naryo.”
Bugingo we yashimangiye ko ababyeyi n’abandi bafite mu nshingano urubyiruko bakwiye kongera uburyo bwo kwigisha urubyiruko uburyo rwitwara, bijyanye n’iterambere kuko utahagarika ikoranabuhanga.
Ati “Ntiwashyira umupolisi kuri buri muntu ukoresha telefone cyangwa ibindi byamufasha kureba ayo mashusho, njye mbona kimwe n’izindi mpamvu zitera ubwiyongere bw’inda ziterwa abangavu, hakwiye kuba ikintu cyo gukomeza kubaganiriza.”
Uyu muyobozi avuga ko igihugu gishoboye gukumira ko abana bareba ayo mashusho ‘Byaba ari akarusho ariko bigafatanywa no kwigisha abana uburyo bitwara’.
Ishami rya Loni ryita ku buzima(OMS) rigaragaza ko mu bihugu biri mu nzira y’amajyambere, abakobwa miliyoni 21 bari mu myaka 15-19 na miliyoni 2 bari munsi ya 16, baterwa inda buri mwaka.
Nyamara miliyoni 16 bari agatati y’imyaka 15-19 na miliyoni 2,3 bari munsi ya 16 nibo babyara izo nda baterwa.
",https://m.igihe.com/ikoranabuhanga/article/kubona-amashusho-y-urukozasoni-byoroshye-intandaro-y-ubwiyongere-bw-inda,Tech
Ubushakashatsi bwerekanye ko Smartphones zishobora gutera uburwayi bw’umutwe,"Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Mu gihugu cy’u Buhinde haherutse gukorerwa ubushakashatsi ku itsinda ry’abantu, bwari bugamije kumenya neza isano iri hagati yo gukoresha smartphone no kurwara umutwe cyane cyangwa kwiyongera k’ububabare bukabije.
Nubwo hari inkuru zitizewe zerekana isano iri hagati yo gukoresha ikoranabuhanga n’ububabare, raporo yavuye muri ubu bushakashatsi igaragaza ko hari ibimenyetso bike bigaragaza isano iri hagati ya smartphone n’ububabare bw’umubiri w’uyikoresha.
Abashakashatsi bakoreye ubushakashatsi bwabo ku bantu 400 bafite ikibazo cyo kurwara umutwe mu byiciro bitandukanye, birimo uburwayi buzwi nka ‘migraine’, kubabara umutwe w’imbere cyangwa inyuma bifatwa na bamwe nk’umutwe uterwa n’ibibazo ndetse n’ubundi bwoko butakomotse ku bundi burwayi.
Nyuma yo kubaza abakoreweho ubushakashatsi uburyo bakoresha telefone zabo, uburyo bakunze kurwara umutwe ndetse n’uburyo bakoresha imiti iyo barwaye umutwe; abashakashatsi basanze abakoresha smartphone bakunze gukoresha imiti igabanya ububabare inshuro nyinshi kandi bakoroherwa buhoro ugereranyije n’abatarakoresheje izo smartphone.
Dr. Deepti Vibha, umwe mu bakoze ubu bushakashatsi, akaba n’umwarimu wigisha ubuvuzi bw’indwara zo mu mutwe mu Ishuri Rikuru ry’Ubuvuzi mu Buhinde, yavuze ko ibyagaragajwe n’ubushakashatsi byerekana ko telefone zigezweho (Smartphones) zishobora kuba ari zo ntandaro yo kurwara umutwe cyane bikomeje kwiyongera.
Yavuze kandi ko hari ibyo ubushakashatsi bushobora kuba butaragaragaje bizerekanwa n’ubundi bushakashatsi buzakorwa mu gihe kizaza.
Ati “Ubushakashatsi bwatangajwe kuwa gatatu, ntibwemeza bidasubirwaho ko smartphones ari zo zitera umutwe, icyo bwakoze ni ukongera ubumenyi ku ngaruka za smartphones ku buzima bw’abantu uko turushaho kuzifashisha mu kuzuza inshingano zacu za buri munsi.”
Isano iri hagati ya Smartphones n’ububabare
Mu kigo cyita ku barwayi mu Buhinde, abakoreweho ubushakashatsi bagabanyijwe mu matsinda abiri: abatarakoresheje itelefone igezweho cyangwa abakoresheje ifite uburyo bwo guhamagara gusa ndetse n’abakoresheje smartphones.
Abakoreweho ubushakashatsi basubije ibibazo bijyanye n’uburyo bakoresha smartphones ndetse n’inshuro barwara umutwe n’ibimenyetso bibonaho.
Nyuma yo kugereranya ibisubizo byatanzwe, abashakashatsi basanze 96% by’abakoresha smartphones bakunze gufata imiti igabanya ububabare ugereranyije na 81% by’abadakoresha smartphones.
Abakoresha smartphones bagera kuri 84% bavuze ko batoroherwa neza iyo bamaze kunywa imiti igabanya ububabare mu gihe barwaye umutwe, mu gihe abatazikoresha bo boroherwa cyangwa bagakira neza bangana na 94%.
Abakoresha smartphones bavuze kandi ko babona ibimenyetso byinshi biranga abantu bagiye gufatwa n’uburwayi bw’igicuri cyangwa umutwe ufata uruhande rumwe, mu gihe abadakoresha smartphones bo bavuze ko badahura n’ibyo bimenyetso.
Gusa nta tandukaniro ryagaragajwe hagati y’aya matsinda yombi ku nshuro barwara umutwe, igihe bimara cyangwa uburemere bw’ububababre baba bafite.
Impamvu zikekwa
Abakoze ubu bushakashatsi bavuze ko zimwe mu mpamvu batekereza ko zishobora kuba zitera abakoresha smartphones kugorwa no gukira umutwe, zirimo ko umuntu ukoresha smartphones aba yubitse umutwe, bikaba byakwangiza imitsi y’igikanu.
Kugonda igikanu ngo basanze bigira ingaruka ku ruti rw’umugongo kuko ruba rumeze nk’urutsikamiwe, ku buryo rumera nk’urwikorejwe ibiro biri hagati y’icyenda na 13. Uku kumera nk’urutsikamiwe rero ngo ni byo bitera umutwe.
Kunanirwa kw’amaso, biterwa no gukomeza kureba muri telefone igihe kirekire mu buryo budakwiye no kwegereza amaso cyane telefone na byo ngo bishobora gutera umutwe nkuko byemejwe na American Migraine Foundation.
Dr. Heidi Moawad, inzobere mu byo kuvura imitsi, wigisha mu Ishuri ry’Ubuvuzi rya Case Western Reserve University na John Carroll University, yagize ati: ""Intandaro y’iki kibazo ntikiramenyekana neza.""
Yavuze ko bigoye kwemeza niba kurwara umutwe byasanishwa n’uburyo ijosi riba rimeze iyo umuntu ari gukoresha smartphones, niba biterwa n’urumiri rwa telefone, kubangamirwa kw’amaso, cyangwa niba biterwa n’umuhangayiko wo guhora abantu bari kuri Internet.
Ati “Ibisubizo bishobora kuzagaragara mu myaka iri imbere kandi amaherezo bizazana n’ingamba n’amabwiriza akwiye yo gukoresha smartphones.”
Uburyo bwo kugabanya ububabare
Umuyobozi w’Ishami ry’Ubuvuzi Rusange bw’Imitsi mu Ishuri rya Yale University, Dr. Christopher Gottschalk, yavuze ko mu gihe ubushakashatsi butagaragaza neza niba gukoresha smartphones ari impamvu itaziguye itera uburwayi bw’umutwe bukomeje kwiyongera, abantu bakoresha telefone za smartphones bagomba kwitonda bakagenzura niba umutwe wabo urushaho kubateza ikibazo mu gihe kirekire hanyuma bagasanga umuganga w’inzobere akabafasha.
Moawad asaba ko hashyirwaho ibikoresho by’ikoranabuhanga byafasha abakoresha smartphones kujya bakoresha amajwi gusa mu gihe bakeneye kuzikoresha kuko bizabafasha kujya bazikoresha bitabasabye kunaniza umutwe wabo.
Abashakashatsi bavuze ko hakenewe ubundi bushakashatsi kugira ngo abantu basobanukirwe neza ingaruka zo gukoresha smartphones ku mibereho yabo ya buri munsi.
",https://m.igihe.com/ikoranabuhanga/mobayilo/article/ubushakashatsi-bwerekanye-ko-smartphones-zishobora-gutuma-umuntu-arushaho,Tech
Ibikoresho by’ikoranabuhanga rya Android biri mu byago byo kwibasirwa n’aba-hackers,"Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Ubushakashatsi bushya bwagaragaje ko ibi bishobora gusiga abafite izi telefoni ku Isi yose bari mu byago byo kwibwa amakuru no kugabwaho ibindi bitero by’ikoranabuhanga.
Bwagaragaje ko abagera kuri 40% bakoresha telefoni za Android, bafite izidashobora kwakira uburyo bushyira ku gihe (update) ubwirinzi butangwa na Google.
Buri wese ukoresha telefoni ya Android, yasohotse mu 2012 cyangwa hafi yaho, ni we urebwa by’umwihariko. Imibare ya 2019 ya Google yerekana ko hari abarenga miliyari 2.5 bakoresha Android.
Telefoni za kera zasuzumwe zirimo Motorola, Samsung, Sony na LG, byagaragaye ko zifite ibyago byinshi byo kwinjirirwa. By’umwihariko Samsung Galaxy S3 na Sony Xperia S zifite ibi byago mu buryo bwihariye.
Buri wese ukoresha Android yasohotse mbere ya 7.0 ni ukuvuga mbere ya 2016, arasabwa kugerageza kuyijyanisha n’igihe.
Niba igikoresho cyawe gifite Android kimaze imyaka irenze ibiri, genzura niba cyashyirwa ku rundi rwego (version) y’imikorere yacyo. Niba uri kuri version irenze 7.0, gerageza kuyijyanisha n’igihe unyuze kuri Settings> System>Advanced System update.
Niba bidakunda, ubwo telefoni yawe iri mu byago byo kwibasirwa n’abajura mu ikoranabuhanga by’umwihariko niba ukoresha Android ya 4 cyangwa munsi yayo.
Abahanga mu by’ikoranabuhanga batanze umuburo ku bafite ibyo bikoresho ko bakwiye kwitondera kumanura (download) application zitari muri Google Play Store no kugira amakenga ku butumwa bugufi (SMS) n’ubunyujijwe mu ikoranabuhanga (MMS) bakira.
",https://m.igihe.com/ikoranabuhanga/article/ibikoresho-by-ikoranabuhanga-rya-android-biri-mu-byago-byo-kwibasirwa-n-aba,Tech
"Twitter yatangiye kugerageza ‘Fleets’, uburyo bwo gusangiza inkuru zisiba nyuma y’amasaha 24","Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Iri gerageza ryatangiriye muri Brésil kuri uyu wa gatatu, rikora mu buryo busa neza nka “Stories” ku zindi mbuga nkoranyambaga nka Snapchat cyangwa “Status” kuri WhatsApp.
Abinyujije ku rukuta rwe rwa Twitter, Umuyobozi ushinzwe ibicuruzwa muri Twitter, Kayvon Beykpour, yavuze ko bizera ko izo mpinduka zizafasha abantu gutambutsa ibitekerezo byabo mu gihe gito, bitabasabye kwandika kuri twitter mu buryo busanzwe bumenyerewe.
Ati ""Izi ni impinduka zikomeye, twishimiye igitekerezo cyo gukora iri gerageza, tukareba uburyo abakiliya bacu babikoresha natwe tugakuramo isomo.""
Iri gerageza rya ‘Fleets’ ryatangiriye muri Brésil gusa, risa cyane n’inkuru cyangwa amashusho mato mato ubusanzwe aba agizwe n’inyandiko, ifoto cyangwa video bigaragara mu masaha 24 gusa.
Ibi bisanzwe byarakozwe na Snapchat mu 2013, hanyuma bishyirwa ku mbuga zitandukanye nka Facebook, Instagram ndetse vuba aha byashyizwe kuri LinkedIn.
Ubu buryo bushya buzajya bugaragara gusa mu gihe umuntu akanze ahabugenewe (avatar), abandi bantu babe bagira icyo babuvugaho banyuze ku butumwa bwihariye bujya kuri nyirabwo gusa.
",https://m.igihe.com/ikoranabuhanga/article/twitter-yatangiye-kugerageza-fleets-uburyo-bwo-gusangiza-inkuru-zisiba-nyuma-y,Tech
Uruganda rwa BMW rwavuguruye ikirango cyarwo,"Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Impinduka zakozwe ku kirango cyari gisanzwe ni ugusimbuza uruziga ruri mu ibara ry’umukara rwagaragara mu kirango cyari gisanzwe, hagashyirwamo ibara ribonerana.
Ibindi bisanzwe mu kirango cyari gisanzwe byarushijeho kugaragazwa neza mu kirango gishya, ariko amabara y’ubururu n’umweru aba ari imbere mu ruziga, amenyerewe n’abazi ikirango cy’uru ruganda ntiyahinduwe.
Visi-Perezida w’ishami rishinzwe abakiliya n’iyamamazabirango muri BMW, Jans Thiemer, abinyujije ku rubuga rwa internet rw’iyi sosiyete, yavuze ko ikirango gishya kizakoreshwa mu bikorwa by’itumanaho rya BMW, harimo imbuga nkoranyambaga ndetse n’urubuga rwa internet, hagamijwe kurushaho kukimenyekanisha no kugaragaza umucyo wacyo.
Yongeyeho ko isura nshya, igaragaza igisobanuro n’akamaro ka BMW mu gukora ingendo n’umunezero wo gutwara ibinyabiziga mu bihe biri imbere.
Umuvugizi w’uru ruganda yavuze ko nta gahunda ijyanye no gushyira iki kirango gishya ku modoka bari gukora, nubwo BMW yagishyize ku modoka ikoresha amashanyarazi igenewe uruganda rwa Tesla yatangiye gukoreshwa kuva kuri uyu wa kabiri.
Uru ruganda rwavuze ko ibara ribonerana ryashyizwe mu kirango gishya, riha ibara ryiza ry’inyuma imodoka ndetse rigatuma imenyekana cyane.
Ikirango cyari gisanzwe cyatangiye gukoreshwa mu 1997.
Uru ruganda rumaze guhinduranya ibirango byarwo inshuro esheshatu mu myaka 103 rumaze rushinzwe kandi byose bijya gusa.
Abakunzi b’uru ruganda bamaze igihe kinini bavuga ko imbere mu kirango cyari gisanzwe, hagaragaza ishusho y’icyuma gikoreshwa mu kurema ingufu zitwara ubwato cyangwa indege (propeller), ariko BMW yo yasobanuye ko amabara y’umweru n’ubururu mu by’ukuri agaragaza umujyi wa Bavaria ufatwa nk’igicumbi cy’uru ruganda.
Umuyobozi Mukuru w’Ishami rishinzwe guhanga udushya mu kigo gikora ibishushanyo cya Siegel+Gale, Doug Sellers, yatangarije CNN ko ikirango gishya ari iterambere kandi ko gituma uruganda rwumva rwuguruye amarembo rukanorohereza abakiliya bakiri bato bafite ubumenyi bw’ikoranabuhanga.
BMW ni rwo ruganda rwa kabiri rukora imodoka mu Budage, rumaze guhindura ibirango byarwo mu mezi atandatu ashize.
Volkswagen nayo iherutse kugaragaza ikirango gishya mu imurikagurisha ry’imodoka ryabereye mu Mujyi wa Frankfurt, ruvuga ko ari cyo gihe cyo kwereka Isi imiterere mishya y’ikirango cyarwo.
",https://m.igihe.com/ikoranabuhanga/ibindi-bikoresho/article/uruganda-rwa-bmw-rwavuguruye-ikirango-cyarwo,Tech
Apple igiye gutanga impozamarira za miliyoni $500 kubera kugabanya ubushobozi bwa iPhone,"Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Ni amafaranga uru ruganda rwasabye ko rwazishyura kugira ngo ruhagarike iki kirego, ibintu bizemezwa bwa nyuma n’umucamanza Edward Davila kuwa 3 Mata
Biteganyijwe ko Apple izagenda yishyura $25 kuri buri telefone yagezweho n’uku gucibwa intege, gusa itangazo ry’urukiko rw’i San Jose muri leta ya California rikavuga ko aya mafaranga ashobora kwiyongera cyangwa akagabanuka bitewe n’umubare w’abazasaba izi mpozamarira.
Aya mafaranga azakoreshwa mu kwishyura abakiliya bagezweho n’ingaruka andi akoreshwe mu kwishyura abanyamategeko, ibintu byose hamwe bizatwara atari munsi ya miliyoni $300 ariko atazanarenga miliyoni $500.
CNN ivuga ko Abazahabwa impozamarira ari abantu batuye muri Leta Zunze Ubumwe za Amerika batunze iphone 6, 6 Plus, 6S, 6S Plus, 7 cyangwa 7 Plus zaguzwe mbere ya taliki 21 Ukuboza mu 2017 kandi bazagaragaza ko ziri mu zagabanyirijwe ubushobozi.
Ibirego bishinja Apple kugabanya ubushobozi bwa iphone zimaze igihe byatangiye mu 2017, ubwo yemeraga ko yakoresheje uburyo bwo kujyanisha n’igihe (update) porogaramu, mu kugabanya ubushobozi bwa iPhone zimaze igihe.
Gusa ibi uru ruganda rukavuga ko rwabikoraga mu gukemura ikibazo cya bateri za lithium-ion zatumaga izi telefone zimaze igihe zizimya bitandukanye n’ibyo abakiliya baketse ko ari umugambi wo kubahatira kugura iphone nshya ku isoko.
Abakiliya babwiye urukiko ko Apple yatumye bagura telefone shya kuko itabamenyesheje ko ikibazo nyirizina ari batiri, nkuko CNN yabitangaje.
",https://m.igihe.com/ikoranabuhanga/article/apple-igiye-gutanga-impozamarira-za-miliyoni-500-kubera-kugabanya-ubushobozi,Tech
Ibitanda mu ndege: Air New Zealand igiye gutangiza ingendo z’indege zizajya zifasha abashaka kuryama ,"Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Iyo sosiyete yavuze ko nubwo ari agashya, bizatwara igihe kirenga umwaka ngo ibyo bitanda bibe byamaze kugezwa mu ndege zayo.
Kuri uyu wa Gatatu, Air New Zealand yatangaje ko yamaze kwandika ishinganisha ibitanda byayo mbere yo gutangira kubikoresha mu ndege. Ubu buryo bwiswe Economy Skynest, buzaba bufite ibitanda bitandatu muri buri ndege bya santimetero 200 z’uburebure na santimetero 58 z’ubugari.
Kuri buri gitanda hazajya haba hariho umusego, amashuka, utwuma dutuma utumva urusaku, ndetse n’umwenda ukingira uburiri (rideaux). Air New Zealand yatangaje ko igitekereza niba izongeraho n’ibindi bikoresho nk’aho gucomeka telefone, n’itara ritanga urumuri ruhagije ku buryo umuntu yabasha gusoma.
Ushinzwe ibikorwa byo kwamamaza muri Air New Zealand, Mike Tod yavuze ko ubwo buryo bw’ibitanda buzaba bugenewe cyane cyane abakiliya bajya mu byerekezo birebire aho bibasaba amasaha menshi mu ndege, nk’urugendo rwa Auckland –New York izatangiza umwaka utaha ruzajya rufata amasaha 17 n’iminota 40.
Ikiguzi cya Skynet ntikiramenyekana ariko ubuyobozi bwa Air New Zealand bwatangaje ko kizajya kiba kiri ukwacyo, ntaho gihuriye n’itike y’indege isanzwe nk’uko The Guardian yabitangaje.
Hari n’ubundi buryo buzajya bukoreshwa, aho uri mu ndege ashaka kuryama ashobora kubisaba akishyura, akagenda akaryama amasaha cyangwa iminota mike. Air New Zealand yatangaje ko abakozi bo mu ndege bazajya baba bari hafi ku buryo mu gihe umuntu umwe abyutse, bahita bategura uburiri ku buryo undi ushaka kuryama abukoresha.
Haracyategerejwe uburenganzira kugira ibyo bitanda bitangire gushyirwa mu ndege za Air New Zealand.
Mu gihe ubu buryo buzaba bwemejwe, iyo sosiyete ivuga ko izahita itangira kubugurisha no ku zindi sosiyete z’indege.
Air New Zealand siyo ya mbere itangiye kuzana udushya tugamihe gushimisha abakiliya bayo mu ngendo kuko nk’umwaka ushize, sosiyete Collins Aerospace ikora iby’indege yatangije uburyo bw’uko mu gihe indege ihagurutse, hafi y’amadirishya n’inzugi zayo hazajya hihindura nk’akabari , abakiliya bakagenda baganira bafata n’icyo kunywa.
",https://m.igihe.com/ikoranabuhanga/article/ibitanda-mu-ndege-air-new-zealand-igiye-gutangiza-ingendo-z-indege-zizajya,Tech
Ikinyarwanda mu ndimi eshanu nshya zatangiye gukoreshwa muri Google Translate ,"Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ubu buryo bushya buzorohereza Abanyarwanda cyangwa abanyamahanga bakeneye kubona ibintu mu Kinyarwanda, cyangwa kuvana amagambo mu Kinyarwanda bayashyira mu rurimi runaka ruboneka muri Google Translate.
Nyuma yo kongeraho izi ndimi nshya, izishobora gukoreshwa muri serivisi ya Google Translate zageze ku ndimi 108. Ni inshuro ya mbere mu myaka ine ishize indimi zongerewe muri iyi serivisi yifashisha ubwenge bw’ubukorano (articial intelligence) mu gusemura, nk’uko Google yabitangaje.
Indimi ziyongereyemo ni Ikinyarwanda, Odia (ruvugwa mu Buhinde), Tatar (ruvugwa mu bice bimwe by’u Burusiya, Ukraine na Uzbekistan), Turkmen (muri Turkmenistan) na Uyghur (ruvugwa muri Aziya yo hagati no mu Bushinwa).
Google yatangaje ko iyi ari inyongera ikomeye ku ikoranabuhanga ryayo, kuko nibura igiteranyo cy’abantu bakoresha izo ndimi uko ari eshanu bagera kuri miliyoni 75 hirya no hino ku Isi.
Google Translate ni uburyo bwifashishwa n’abantu benshi, gusa ntabwo ibisubizo itanga mu isemura biba byizewe 100%.
Google ivuga ko impamvu byafashe igihe ngo yongere izi ndimi, ari uko hari byinshi byari bikeneye kunozwa mu ikoranabuhanga ryayo, kuko “indimi zidafite ibintu byazanditswemo byinshi kuri internet, usanga iteka kuzisemura bigorana.”
Byongeye, Google yatangaje ko mu minsi mike hazaba haboneka inyuguti umuntu akoresha yandika muri ’keyboard’ ye, ziri mu ndimi z’Ikinyarwanda, Tatar na Uyghur.
",https://m.igihe.com/ikoranabuhanga/internet/article/ikinyarwanda-mu-ndimi-eshanu-nshya-zatangiye-gukoreshwa-muri-google-translate,Tech
Liquid Telecom yagabanyije ibiciro bya internet inakuraho ingano ntarengwa y’iyo ukoresha,"Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Kuri uyu wa Gatatu nibwo iki kigo cyatangije uburyo cyise ‘Liquid Home’, buzafasha abantu kubyaza umusaruro internet imaze iminsi yegerezwa ingo z’abaturage hiryo no hino mu gihugu, kandi ku giciro gito.
Mu mpinduka nshya, ku muntu ukoresha internet itanga megabits eshanu ku isegonda ari nayo iri hasi, guhera kuri ubu asabwa kwishyura 27 999 Frw, mu gihe ubusanzwe yishyuraga 49 999 Frw. Ku bindi byiciro ho hazamuwe umuvuduko wayo, ibiciro biguma ari bya bindi.
Hejuru y’ibyo, mbere yo guhabwa internet umuntu yasabwaga kwishyura 50 000 Frw yo kuyimugezaho mu nzu iwe, ubu ayo mafaranga yavanweho. Ni ukuvuga ko uwasabwaga hafi hafi 100 000 Frw ngo agezweho internet, ubu ni 27 999 Frw.
Umuyobozi Mukuru wa Liquid Telecom muri Afurika yo hagati n’Iburasirazuba, Sam Nkusi, avuga ko bamaze igihe begereza internet ingo n’izindi nyubako binyuze mu miyoboro ya fibres optiques yagiye yagiye inyuzwa mu butaka hirya no hino.
Uretse nk’imidugudu imaze igihe ituwe, iyubakwa ubu, uko hashyirwamo ibikorwa remezo nk’imiyoboro y’amazi n’amashanyarazi, ni nako hashyirwamo iya internet.
Nkusi yakomeje ati “Twageze ku ngo, aho abantu batuye dushyiraho insinga za fibres optique. Nureba ku muhanda iwawe uzabona urutsinga rutukura rutunguka hejuru. Twabitangaga mbere twishyuza n’abantu, ubu nta mafaranga kugira ngo tugushyireho ube umukiliya wacu, tugusaba ubwishyu bwa internet ukeneye gusa.”
Avuga ko bitewe n’uko mu Rwanda igice kinini ari urubyiruko, rukeneye internet ihendutse bijyanye n’amikoro ya buri wese, kandi idacika.
Umuyobozi wa Liquid Telecom mu Rwanda, Alexis Kabeja, avuga ko uretse kugabanya ibiciro ku cyiciro cyo hasi, ku bindi ho hazamuwe umuvuduko wa internet.
Ati ""Abakiliya basanzwe twabongereye umuvuduko wa internet, ni ukuvuga ngo uwakoreshaga iya Mbps 15 ku 69 999 Frw, twazamuye umuvuduko tuwugeza kuri Mbps 25, naho uwari ku ya Mbps 30 twamugejeje kuri Mbps 80. Abakiliya bari basanzwe twabazamuriye umuvuduko kugira ngo babashe gukora byinshi bishoboka.”
""Ni ukuvuga ngo twabahaye kuyikoresha nta ngano ntarengwa itanzwe, kubera ko kuba ufite Mbps 80 mu rugo ushobora gukora byinshi, kuri telefoni, televiziyo zikoresha internet, camera z’umutekano, gukurikirana ibibera mu rugo, kwerekana ibintu kuri internet, ariko icy’ingenzi ni internet idafite umupaka, ikaza yihuta kandi ku giciro cyoroheye abantu benshi.""
Kugeza ubu imiyoboro ya fibres optiques imaze kugezwa mu midugudu myinshi cyane cyane mu mujyi wa Kigali nka Gacuriro, Gisozi, Kacyiru, Kagugu, Kibagabaga, Kimihurura, Kinyinya, Kiyovu, Nyarutarama, Rebero, Rugando, Remera, Vision 2020 na Vision City, ndetse n’ahandi irimo kubakwa.
Liquid Telecom imaze kubaka ibikorwa hirya no hino muri Afurika, aho yamaze gukora imiyoboro ikwirakwiza internet ihuza Cape Town muri Afurika y’Epfo na Cairo mu Misiri, no kuva kuri Port Sudan ukagera muri Cameroon.
Iteganya gukwirakwiza internet n’ahantu hahurira abantu benshi nko muri Kigali Arena, mu busitani imbere y’Umujyi wa Kigali n’ahandi, kandi bigakorwa ku buntu.
Liquid Telecom ivuga ko internet ihabwa abantu mu ngo inajyana no kuyishyirirwa mu nyubako ku buntu, igikoresho gisakaza internet nziramugozi na telefoni ikoresha umugozi ishobora guhamagaragana n’izindi zatanzwe n’iki kigo, ku buntu.
Abakeneye izi serivisi basabwa kureba niba aho batuye hagera fibres optiques, ubundi bagahitamo bitewe na internet bakeneye, kandi gusaba kuyihabwa babikorera kuri internet, ndetse no kwishyura bishobora gukorwa hifashishijwe ikarita cyangwa mobile money.
Mu byiciro bya internet itangwa na Liquid Telecom habanza icyiciro gihendutse kurusha ibindi (Basic essential), aho internet itanga Megabits eshanu ku isegonda igurwa 27 999 Frw ku kwezi, igenewe umuryango (Family Entertainment) itanga Megabits 25 ku isegonda igurwa 69 999 Frw ku kwezi, hakaza iyisumbuye kurushaho (Modern Family) itanga Megabits 80 ku isegonda igurwa 113 999 Frw ku kwezi, n’ihanitse (Power Pack) itanga Megabits 150 ku isegonda igurwa 199 999 Frw.
Amafoto: Himbaza Pacifique
",https://m.igihe.com/ikoranabuhanga/internet/article/liquid-telecom-yagabanyije-ibiciro-bya-internet-izamura-umuvuduko-wayo,Tech
Google irashinjwa ubutasi ku banyeshuri b’Abanyamerika,"Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Intumwa Nkuru ya Leta ya New Mexico yavuze ko Google yagiye ikusanya amakuru agaragaza imbuga za internet abanyeshuri bagiye basura, imibare y’ibanga bakoresha, amashusho bagiye bareba, abantu bahanahana amakuru n’ibindi.
Ibyo byagiye bikorwa ku banyeshuri bakoresha mudasobwa za Chromebook na porogaramu za Google. Google yo ihakana ayo makuru, ikavuga ko ari ikinyoma cyambaye ubusa.
Abatanze ikirego bavuze ko mudasobwa za Google Chromebooks na porogaramu za Google zizwi nga G Suite zirimo Gmail, kalendari n’ibindi, ngo bikoreshwa n’abasaga 60 % by’abanyeshuri bo muri New Mexico.
Intumwa nkuru ya Leta, Hector Balderas yavuze ko Google yinjiye mu mabanga y’abanyeshuri nta burenganzira yasabye ababarera cyane cyane ku bana bari munsi y’imyaka 13, amakuru yabo agakusanywa ku nyungu z’ubucuruzi.
Ikirego kandi kivuga ko abanyeshuri n’abarimu basaga miliyoni 80 muri Leta Zunze Ubumwe za Amerika bakoresha porogaramu za Google mu mashuri, ko ingaruka z’ibyakozwe na Google zishobora kuba nyinshi.
Umuvugizi wa Google, Jose Castaneda yavuze ko amashuri ariyo afite uburenganzira bwo kumenya ibyo abana bareba kuri internet igihe bari ku ishuri kandi ko aho bikenewe basaba uburenganzira bw’ababyeyi.
Yavuze ko amakuru y’abanyeshuri bo mu mashuri abanza n’ayisumbuye batajya bayakoresha mu bikorwa by’ubucuruzi.
Intumwa nkuru ya Leta ya New Mexico yabwiye itangazamakuru ko yasabye amashuri yose muri Leta yabo, kureba niba nta kibazo gukomeza gukoresha serivisi za Google bishobora guteza.
Umwaka ushize, Komisiyo ishinzwe ubucuruzi muri Amerika yaciye Googke amande ya miliyoni 170 z’amadolari kubwo gukoresha amakuru y’abana bato mu bikorwa by’ubucuruzi kuri YouTube.
",https://m.igihe.com/ikoranabuhanga/article/google-irashinjwa-ubutasi-ku-banyeshuri-b-abanyamerika,Tech
"Urugendo rwa Ashish Thakkar winjiye mu bucuruzi ku myaka 15, ubu ageze ku ruganda rwa Mara Phones ","Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Idi Amin yabyutse atanga iminsi 90 bose bakaba bamuviriye mu gihugu. Hafi ibihumbi 50 by’abaturage bafite inkomoko muri Aziya barirukanwe. Abenshi bafashe inzira igana mu Bwongereza.
Mu bahungiyeyo icyo gihe harimo Jagdish na Sarla ababyeyi b’umunyemari Ashish Thakkar washinze Mara Phones, uruganda rwa mbere rukora telefone muri Afurika, arushinga mu Rwanda.
Igisekuru cya Thakkar cyavuye mu Burengerazuba bw’u Buhinde muri Leta ya Gujarat mu myaka ya 1890, kiza gutura muri Afurika y’Iburasirazuba.
Nyuma yo kwirukanwa muri Uganda, ababyeyi ba Thakkar bagiye mu Bwongereza ari naho uwo munyemari yavukiye mu mujyi wa Leicester mu 1981.
Mu kiganiro yagiranye n’ikinyamakuru Le Point cyo mu Bufaransa, Ashish Thakkar yagize ati “Ndi igisekuru cya kane mu muryango wanjye guhera ugeze muri Afurika y’Iburasirazuba. Twubatse sosiyete ya Mara Group duhereye ku busa none ubu ni sosiyete y’icyitegererezo muri Afurika.”
Umuryango wa Thakkar waje kuva mu Bwongereza ugaruka muri Afurika y’Iburasirazuba, kuri iyi nshuro baza mu Rwanda.
Muri Jenoside yakorewe Abatutsi mu 1994, byinshi mu byo uwo muryango wari umaze kugeraho byarasenywe basubira hasi cyane.
Yavuye mu ishuri atangira ubushabitsi
Ku myaka 15, nibwo Thakkar yatangiye ubucuruzi nyuma yo kugira amahirwe akabona inguzanyo y’amadolari 5000.
Yagize ati “Ubwo ababyeyi banjye banyuraga mu byabaye muri Uganda, nari ntaravuka. Icyakora nyuma y’ibyo babayemo mu Rwanda nkumva n’ibyo babayemo mbere, byampaye imbaraga zo kugira icyo nkora.”
Yahise ahagarika ishuri, atangira ubucuruzi hagati ya Dubai na Afurika y’Iburasirazuba. Ubucuruzi bwe nta bundi, kwari ukuzana ibikoresho by’ikoranabuhanga byakoreshejwe akabicuruza mu mujyi wa Kampala muri Uganda mu iduka rito ababyeyi be bari barashinze, dore ko baje gusubira muri Uganda bakahaba nk’impunzi.
Mu byo yacuruzaga habaga harimo mudasobwa n’ibikoresho byose bijyana nazo, telefone n’ibindi. Ni ubucuruzi bwamuhiriye dore ko icyo gihe benshi batari bakamenye neza iby’ubucuruzi bw’ibikoresho by’ikoranabuhanga.
Mu mwaka wa 2013, Thakkar yahuye n’umuherwe w’umunyamerika ufite inkomoko mu Bwongereza, Bob Diamond, akaba yarahoze ari mukuru wa banki ya Barclays. Bamaze kuganira bafatanyije gushinga Atlas Mara, sosiyete y’ishoramari mu mabanki ku mugabane wa Afurika.
Mu gihe gito, abo banyemari babashije kubona miliyoni 325 z’amadolari, bahita bandikisha sosiyete yabo ku isoko ry’imari n’imigabane ry’i Londres.
Ibintu byaje kugenda nabi, basanga ubyuryo binjiye mu kibuga cyo muri Afurika butaratekerejweho neza, maze batangira guhomba.
Thakkar avuga ko kubera gufungura amashami mu bihugu badasobanukiwe neza imikorere, byabahombeje cyane kugeza ubwo ibikorwa bya sosiyete Atlas Mara biguye ku kigero cya 84 %. Ubu Atlas Mara iri mu biganiro byo kuguranisha imigabane yayo muri Equity Group yo muri Kenya.
Icyo gihombo cyagarutsweho mu gitabo cya Ashish Thakkar yise ‘The Lion Awakes : Adventures in Africa’s Economic Miracle’. Muri icyo gitabo agira ati “Uko twafataga Afurika turi hanze yayo bitandukanye n’ibihabera. Kuhakorera ubucuruzi ni ibintu bigoye rwose.”
Yakomeje agira ati “Sosiyete zo hanze y’umugabane zakomeje guhabwa ikaze muri Afurika, twe nka sosiyete nyafurika bikaturakaza. Ntabwo twitaga ku kuba tugiye gushinga ubucuruzi busa nk’ubw’uwo uvuye hanze y’umugabane nyamara ari we ufite amahirwe menshi.”
“Nk’umugabane, ibikorwa byacu n’ubwinshi bihagaze neza. Dufite miliyari y’abaturage ariko turacyagabanyijemo ibihugu 54. Ni abantu mugomba gukorana ariko b’imico n’imyumvire bitandukanye.”
Uyu mugabo avuga ko ibintu byarushijeho kuba bibi mu 2013 ubwo yatandukanaga n’uwahoze ari umugore we Meera Manek bikagera mu rukiko baburana imitungo.
Uko yatangije uruganda rwa telefone zigezweho mu Rwanda
Mu myaka mike, Ashish Thakkar yafashe umwanzuro wo gutangiza uruganda rwa mbere rukora telefone zigezweho ku mugabane wa Afurika.
Abajijwe uko byaje, yagize ati “Icya mbere ni ukureba uko guhererekanya amafaranga binyuze kuri telefone bihagaze muri Afurika , no gutekereza amahirwe ari kuri uwo mugabane kubera ikoreshwa ry’ikoranabuhanga. Kuri ubu abanyafurika bagomba guhitamo hagati ya telefone ihendutse cyangwa telefone yujuje ubuziranenge. Hashingiwe ku kuboneka kwa internet ya telefone na porogaramu z’ingirakamaro, telefone igezweho ishobora gufasha mu guhanga imirimo kandi igateza imbere guhanga udushya.”
Yongeyeho ati “Muri iryo hanga ry’umurimo no gukoresha ibyahanzwe, niko umugabane wa Afurika uba uri gutera imbere.”
Uruganda rwa Mara Phones ruherereye mu cyanya cyahariwe inganda i Masoro mu karere ka Gasabo.
Byafashe imyaka itanu kugira ngo Ashish Thakkar we na Bob Diamond babashe gutangiza imirimo yo kubaka urwo ruganda mu Rwanda, bafashijwe na Leta y’u Rwanda. Ni umushinga wa miliyoni 22 z’amayero.
Urwo ruganda rufite ubushobozi bwo gukora telefone igihumbi buri munsi, nkuko byatangajwe na Eddy Sebera umuyobozi Mukuru w’urwo ruganda. Kugeza ubu urwo ruganda rusohora ubwoko bubiri bwa telefone, aribwo Mara X na Mara Z, bukoresha Android. Ni telefone zifite batiri zirambana umuriro n’ububiko bunini.
Buri telefone iba ikozwe n’udukoresho tw’ikoranabuhanga dusaga igihumbi twose dukorerwa muri urwo ruganda.
Ashish Thakkar avuga ko Mara Phones ari rwo ruganda rwa mbere muri Afurika rukora telefone ibiyigize byose byakorewe kuri uwo mugabane, mu gihe izindi nganda zisanzwe zo ziteranya ibyakorewe ahandi.
Thakkar ati “U Burayi ntibukora telefone zigezweho, Leta Zunze Ubumwe za Amerika ntizikora telefone ndetse no mu Burasirazuba bwo hagati ntazo bakora. Dufate nka Apple ikorerwa mu Bushinwa, Samsung ni iyo muri Korea, Huawei ni iyo mu Bushinwa.”
Yongeyeho ati “Mara Phones ni inyafurika , ibyo bigaha amahirwe menshi abanyaburayi cyangwa abanyamerika bagira impungenge ku bijyanye n’ubutasi n’umutekano wabo. Nibura telefone zacu zifite uwo mwihariko.”
Thakkar avuga ko bishimishije uburyo Guverinoma zo muri Afurika zagiye zihindura imyumvire muri iyi myaka ishize, zigaha rugari ivuka ry’ishoramari by’umwihariko muri Afurika yo munsi y’ubutayu bwa Sahara, aho Banki y’Isi igaragaza ko buri mwaka havuga sosiyete ziciriritse ibihumbi 500.
Kugeza ubu muri Afurika hari izindi sosiyete ziteranya telefone zigezweho nka Elikia muri Congo, Kunfabo ya Fadima Diawara muri Guinée na Nile X zikorwa na sosiyete yo mu Misiri ya Sico.
Icyakora ibigize izo telefone zose bikorerwa mu Bushinwa ku nkunga y’icyo gihugu.
Abajijwe uko bazahangana n’izo telefone nshya zihendutse muri Afurika, Thakkar yagize ati “Biroroshye kubizana muri Afurika ariko dutekereje gutyo nta na kimwe twazikorera ubwacu. Afurika igomba gutekereza guhanga ibyayo kuko mu gihe uri kwigana iby’abandi, muba mukiri inyuma cyane.”
Kuba barahisemo u Rwanda, Ashish Thakkar yavuze ko ari igihugu gikataje mu guteza imbere ibyakorewe muri Afurika kandi gifite amarembo akinguye ku bashoramari.
Ati “U Rwanda ubu rurajwe ishinga no guteza imbere ibyakorewe mu Rwanda. Ni igihugu giha ikaze ubucuruzi, gifunguriye amarembo umugabane wose hamwe na Guverinoma isobanukiwe ibiba hirya no hino ku isi n’ubuyobozi bwiza. Ni igihugu gishaka kuba igicumbi cy’ikoranabuhanga, birigaragaza hose.”
Uyu munyemari yagaragaje ko telefone za Mara Phones zoherezwa mu bihugu 53. Muri byo, inyinshi zigurishwa mu Budage, u Butaliyani, muri Leta Zunze Ubumwe za Amerika no mu Bufaransa.
Thakkar avuga ko bashaka ko telefone za Mara Phones zigaragara mu maduka menshi acuruza telefone.
Mara Group yafunguye urundi ruganda rumeze nk’urw’i Kigali i Durban muri Afurika y’Epfo. Inzozi za Ashish Thakkar ni ugukomeza guteza imbere ibijyanye n’ikoranabuhanga, akagira uruhare muri Afurika n’isi muri rusange.
",https://m.igihe.com/ikoranabuhanga/article/urugendo-rwa-ashish-thakkar-winjiye-mu-bucuruzi-ku-myaka-15-ubu-ageze-ku,Tech
Uburyo waryoherwa n’ubuzima ukoresha umurongo wa Airtel,"Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Ni uburyo bwifashishwa mu buzima bwa buri munsi nko mu bucuruzi, mu kuganira n’inshuti, mu miyoborere, mu bihinzi, mu burezi mu buvuzi, mu serivisi z’ishoramari, guhererekanya amafaranga n’ibindi, akenshi hifashishijwe umuyoboro w’ibigo by’itumanaho nka Airtel.
Nyuma yo gusobanurikirwa akamaro k’ikoranabuhanga biba uburyohe kurushaho iyo wahisemo kandi ugakoresha umuyoboro ugufasha kugera ku ndunduro y’ibyifuzo cyangwa serivisi ushaka kubona uryifashishije, utabunza imitima wibaza icyo wakora ngo byihute, dore ko kimwe mu mpamvu rikunze kwigarurira imitima ya benshi ari uburyo ryihutisha ibintu.
Nta gushidikanya ko mu gihe wahisemo gukoresha umuyoboro wa Sosiyete y’Itumanaho wa Airtel uzarushaho kuryoherwa n’ubuzima mu ruhurirane rw’ibyiza bitangirwa ubuhamya n’abamaze kubiganuraho, ibyinshi bikubiye muri serivisi zifashisha ikoranabuhanga nko guhamagara, internet, guhererekanya amafaranga n’ibindi.
Bimwe mu byagufasha kuryoherwa n’ubuzima ukoresha umuyoboro wa Airtel
Internet ya Airtel
Ntushobora kuryoherwa n’ubuzima mu gihe ugikoresha internet igenda nk’akanyamasyo, ukenera nko kohereza cyangwa kwakira ubutumwa wifashishije imbuga nkoranyambaga, kumanura(Download) cyangwa kuzamura(Upload) ikintu kuri internet ugategereza amasaha n’amasaha.
Ubuhamya bw’abamenye amahitamo nyayo bushimangira ko Airtel Rwanda ariyo sosiyete ifite internet yihuta cyane kandi igaragara aho ariho hose mu Rwanda ku kigero cya 98%.
Abakiliya benshi bahitamo kugura ipaki za internet bitewe n’uko buguha amahirwe yo kuryoherwa bwikubye inshuro eshatu kuri internet itangwa n’ibindi bigo by’itumanaho.
Iyi sosiyete by’u mwihariko igira Internet igenera abakiliya izwi nka Isanzure, igurwa ukanze *255*5# ugahitamo kabiri(2) maze ukabasha kuryoherwa na internet ihendutse aho ku mafaranga 50Frw aho ubona megabit (Mgb) 60, ku 100Frw akabona Mgb 250 zimara amasaha 24, kuri 500Frw akabona Gigabit (GB) imwe imara icyumweru n’izindi.
Ni umwihariko ku bari munsi y’imyaka 25 kuko bash0bora kugura ipaki ya internet yiswe ‘Jama Packs’ igurwa akanze *154# agahitamo internet kuri 2.
Ni uburyo uretse gutanga internet yihuta iba ari na nyinshi kuko nk’iy’amafaranga 100 Frw ari Mgb 200 n’inyongera ya 1GB n’iminota 60 byo gukoresha mu masaha y’ijoro.
 Hari n’ipaki ya internet igenewe abakiliya bose babona bakanze *255*2#, bagahitamo iyo bashobora gukoresha mu gihe cy’umunsi umwe, icyumweru cyangwa ku kwezi.
Nk’iy’amafaranga 100 Frw ikoreshwa amasaha 24 iba ari Mgb 50, iy’amafaranga 1000 Frw imara icyumweru ni 1GB naho GB 30 zimara Ukwezi zikagurwa ibihumbi 10Frw.
Guhamagara byarorohejwe
 ‘Tera Stori’ ni ipaki ikoreshwa mu guhamagara imirongo yose ku giciro gito mu rwego rwo koroherereza abakiriya bayo, umukiliya agura akanze *255*4#. Imuha amahitamo atatu arimo bumwe bumara amasaha 48, icyumweru n’ukwezi.
Ku mafaranga 300FRW gusa ibaha iminota 200 yo guhamagara Airtel ku yindi n’indi ijana yo guhamagara indi mirongo ikoreshwa mu Rwanda, ikamara amasaha 48.
Iy’amafaranga 1000Frw itanga iminota 700 yo guhamagara Airtel ku yindi n’indi 40 yo guhamagara indi mirongo ikoreshwa mu Rwanda mu gihe cy’iminsi irindwi yose.
Iy’amafaranga 3500 Frw itanga iminota 3000 yo guhamagara Airtel kuri Airtel n’indi 200 yo guhamagara indi mirongo ikoreshwa mu Rwanda, imarama iminsi 30.
Si ibyo gusa kuko no mu gihe ipaki umukiliya yaguze ishize akomeza kuryoherwa no guhamagara ku giciro gito cyane aho Airtel ku yindi aba yishyura gusa 3 Frw ku munota mu gihe indi mirongo ikoreshwa mu Rwanda yishyura 10 Frw ku munota gusa.
Uyu muyoboro ushora kwishimira ibyiza byo kuwukoresha ndetse ukabisangiza inshuti zawe aho Tera Stori iguha uburyo ushobora kuyihaho impano inshuti zawo y’iminota ukanze *255*4# ugahitamo 2.
Guhererekanya amafaranga
Airtel Money ni uburyo iyi sositeye yashyizeho bufasha abakiliya kuryoherwa no kohereza amafaranga nta kiguzi bakaswe. Icyo basabwa gusa ni ugukanda *500*1*1# maze bagakurikiza amabwiriza ari nako bakomeza kuryoherwa n’ubuzima.
Ubu buryo buguha n’amahitamo yo kwishyura ifatabuguzi ry’amazi nta kindi kiguzi ukaswe, icyo usabwa ni ugukanda *500*4*2#.
Hari no kwishyura umuriro w’amashanyarazi nta kiguzi ukaswe, gushyira amafaranga y’urugendo ku ikarita n’ibindi ukanze *500*4#.
Iyo umukiliya aguze ipaki akoresheje Airtel Money bimuhesha kuryoherwa n’inyongera yo guhera kuri 30%. Ni uburyo umukiliya ashobora kunyura mu nzira isanzwe yo gukanda *255# agahitamo kugura yifashishije Airtel Money cyangwa akagenera impano y’ama unite cyangwa iya internet inshuti ye akanze *500*4*2#
Umukiliya ashobora no kwishyura serivisi z’ikigo cy’imisoro n’amahoro cyangwa ifatabuguzi rya Televiziyo yifashishije Airtel Money, unyuze kuri porogaramu ya eStep.App igaragara kuri play store.
Ushobora kuryoherwa n’ubuzima nanone utumiza ibiribwa muri resitora zikunzwe, ukishyura ukoresheje Airtel Money kuri porogaramu ya Vuba Vuba iboneka kuri play store.
Ntabwo ushobora guhangayika igihe wibagiye umubare w’ibanga wa konti yawe ya Airtel money kuko ushobora kongera gusaba undi ukanze *500*5*3*1*1#, ariko igihe ufiteho amafaranga arenze 5000 Frw bikagusaba kwegera ishami ryayo rikwegereye.
Umuyoboro wa Airtel ni uburyo bworoshye bushobora kugufasha kohereza amafaranga mu bihugu birimo Uganda, Kenya, Tanzania, Zambia na Malawi(Airtel to Airtel) ukanze gusa *500*1*3#.
Ushobora no kubitsa cyangwa ukabikuza amafaranga ufite kuri konti yo muri Banki runaka ukanze *500*6*1# mu gihe nimero yawe wayihuje na konti.
Airtel ikorera mu bihugu birimo Uganda, Kenya, Tanzania, Repubulika Iharanira Demokarasi ya Congo, Congo Brazaville, Nigeria, Gabon, Madagascar, Niger, Tchad, Malawi, Zambia, Ghana na Seychelles byo ku Mugabane wa Afurika.
",https://m.igihe.com/ikoranabuhanga/article/uburyo-waryoherwa-n-ubuzima-ukoresha-umurongo-wa-irtel,Tech
Smartphones 1000 za mbere zashyikirijwe abatishoboye muri #Connect Rwanda,"Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Iyi gahunda ya Connect Rwanda yatangijwe na MTN Rwanda, aho buri muntu yagendaga yitanga uko yifite, maze nawe agasaba mugenzi we cyangwa undi muntu ashaka, gutera inkunga ubu bukangurambaga.
Kuri uyu wa Kane nibwo telefoni za mbere zashyikirijwe abadafite ubushobozi bwo kuzigura, mu muhango wabereye mu Karere ka Rutsiro.
Minisitiri w’Ikoranabuhanga na Inovasiyo, Ingabire Paula, yasabye abazihawe kubibyaza umusaruro.
Yagize ati “Izi telefoni mwahawe ni impano zatanzwe mu bufatanye bw’abanyarwanda muri rusange harimo ibigo bitandukanye ndetse n’abantu ku giti cyabo. Muzihawe kugira ngo muzikoreshe mu bintu byazabagirira umumaro.”
Umwe mu bahawe izi telefoni, Munyagisenyi Augustin, usanzwe ari n’umujyanama w’ubuzima, yavuze ko telefoni yahawe izamufasha cyane.
Ati “Nk’umujyanama w’ubuzima, najyaga ntanga raporo mu magambo gusa, ariko ubu ndajya nongeraho n’amafoto!”
Sebitoki Jean Damascène wo mu Murenge wa Munanira yavuze ko izi smartphone zizabafasha guhanahana amakuru no kubungabunga umutekano.
Ati “Itumanaho ryatugoraga kuba umuturage aha undi amakuru na mugenzi we bikaba ikibazo ariko ubu nzajya mpamagara abari kure no hanze y’igihugu. Ubu umutekano na wo bizadufasha gutanga amakuru vuba uri Nyabirasi abwire uri Manihira.’’
Ayinkamiye Divine yavuze ko telefoni izamufasha kubona serivisi zajyaga zimugora zirimo no gushaka amafaranga ya internet.
Ati “Ndishimye cyane. Njye mu buzima bwa buri munsi nahuraga n’ibibazo kuko nta telefoni nagiraga no gutanga mituweli nakoreshaga iy’abandi ariko ubu nzajya mbyikorera ntagiye gutira; nzajya nishakamo aya internet.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Umuyobozi wa MTN Rwanda, Mitwa Kaemba Ng’ambi, yasabye abahawe telefoni kuzifashisha bahindura ubuzima.
Ati “Ndabasaba kuzubahiriza impanuro za Perezida Kagame yaduhaye ubwo yatangizaga iyi gahunda. Izi telefoni ntabwo ari iz’amafiyeri zigomba kubafasha kuzamura ubuzima kuko hari serivisi zabagoraga bitewe nuko nta koranabuhanga mwari mufite; nimuzibyaze umusaruro.’’
Uretse gushyikirizwa izi telefoni, abazihawe banahuguwe ku buryo bwo kuzikoresha, kugira ngo bazabashe kuzibyaza umusaruro.
Aba baturage banahawe internet izamara amezi atatu kugira ngo bimenyereze kuzikoresha.
Minisiteri y’Ikoranabuhanga na Inovasiyo igaragaza ko mu Rwanda habarirwa abantu miliyoni ebyiri n’ibihumbi 600 zidafite smartphone. Akarere ka Rutsiro kaza ku mwanya wa nyuma aho ari umuturage 1% ufite telefoni akaba ari nayo mpamvu ariho kuzitanga byatangiriye.
Kuri ubu hamaze gukusanywa telefoni ibihumbi 43 zatanzwe zivuye mu bantu batandukanye binyuze mu bukangurambaga bwa Connect Rwanda.
",https://m.igihe.com/ikoranabuhanga/mobayilo/article/smartphones-1000-za-mbere-zashyikirijwe-abatishoboye-muri-connect-rwanda,Tech
Umubare w’abakoresha WhatsApp wageze kuri miliyari ebyiri,"Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Sosiyete ya Facebook yatangaje ko umubare w’abantu bakoresha WhatsApp hirya no hino ku Isi wazamutse uva ku bantu miliyari 1.5 bayikoreshaga mu 2018 ugera kuri miliyari ebyiri.
Uyu mubare kandi nabwo wari uherutse kuzamuka uva kuri miliyari 1 wariho mu 2016 ugera kuri miliyari 1.5 mu 2018.
Facebook ari nayo ifite WhatsApp mu itangazo yashyize hanze yagaragaje ko nta gahunda ihari yo guhagarika uburyo butanga umutekano ku butumwa bw’abayikoresha buzwi nka ‘End-to-end encryption’
Abashyiraho amategeko na Guverinoma z’ibihugu bitandukanye zakunze kugaragaza ko ubu buryo bwa End to End encryption bubangamira iperereza ku byaha birimo iterabwoba, ikoreshwa ry’abana n’ibindi.
Umuyobozi wa WhatsApp, Will Cathcart, yagize ati “Mu mateka yose y’ikiremwamuntu, abantu bagiye babasha kuvugana hagati yabo mu buryo bw’ibanga kandi ntidutekereza ko ibyo bigomba kuvaho muri sosiyete igezweho.”
Cathcart yongeyeho ko WhatsApp izajya itanga amakuru yifuzwa igihe bizaba byagaragajwe ko ari ingenzi mu iperereza.
Imibare yo mu 2018 igaragaza ko n’umubare w’abakoresha izindi mbuga nkoranyambaga za Sosiyete ya Facebook wazamutse nk’aho ubwayo ikoreshwa n’abagera kuri miliyari 2.5 mu gihe Instagram yo ikoreshwa na miliyari imwe.
",https://m.igihe.com/ikoranabuhanga/article/umubare-w-abakoresha-whatsapp-wageze-kuri-miliyari-ebyiri,Tech
Samsung yashyize ku isoko telefoni nshya ya Galaxy Z Flip ishobora gukunjwa,"Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Ni telefoni yabanje kumurikwa ubwo hatangwaga ibihembo bya Oscars mu mashusho yamaze amasegonda 30, ariko itangazwa ku mugaragaro ku wa Kabiri mu gikorwa cyabereye mu mujyi wa San Francisco, muri Leta Zunze Ubumwe za Amerika.
Iyi telefoni ishobora gukoreshwa mu buryo bunyuranye, ikunjwa ikanaramburwa igatanga ikirahuri kigari, ukaba wayikunja ukayitereka ahantu kumwe mudasobwa iba imeze niba wifuza kuyikoresha uganira n’undi muntu hifashishijwe amashusho, n’ibindi.
Iyi Galaxy Z Flip ni imwe muri telefoni zigezweho, nto kandi zishobora gukunjwa, nyuma y’uko uru ruganda rwo muri Korea ruheruka guhura n’imbogamizi mu gusohora Galaxy Fold, telefoni ishobora kuramburwa ikavamo tablet.
Samsung Galaxy Z Flip ikoresha Android 10, camera y’inyuma ifite megapixel 12 naho iyi mbere ifite megapixel 10. Ifite ubushobozi bwo gufata amashusho yo mu bwoko bwa 4K (HDR 10 Plus), ni ukuvuga ko aba asa neza cyane kandi ashobora kwerekanwa ku birahuri bya rutura, umwimerere w’amashusho ntuhinduke.
Ifite processor ya 64-bit octa-core, ububiko bwa GB 256 n’ububiko ikoresha by’akanya gato (RAM) bwa 8GB. Ubushobozi bwa batiri ni 3,300 mAh.
Muri uyu mwaka kandi hagiye ku isoko indi telefoni ishobora gukunjwa, Motorola Razr igura $1500. Yasohotse muri uku kwezi ndetse yakirwa neza ku isoko bitewe n’ubyiza byayo birimo kuba igira batiri nto n’ikirahuri cya pulasitiki.
Galaxy Z Flip izajya ku isoko ku wa 14 Gashyantare 2020, aho izaba igura $1,380 muri Leta Zunze Ubumwe za Amerika.
",https://m.igihe.com/ikoranabuhanga/mobayilo/article/samsung-yashyize-ku-isoko-telefoni-nshya-ya-galaxy-z-flip-ishobora-gukunjwa,Tech
Cadillac yashyize hanze ubwoko bw’imodoka ishobora kwitwara,"Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Cadillac Escalade yashyizwe hanze nyuma ya Cadillac CT6 yashyizwe hanze mu 2017 nayo ifite ikoranabuhanga rishobora gutuma yitwara. Iri koranabuhanga rituma umuntu akura amaboko ye ahabugenewe mu kuyobora imodoka ubundi yaba iri mu muhanda mugari ikitwara.
Ntabwo bisaba ko umuntu yongeza umuriro cyangwa ngo awugabanye cyangwa se ngo afunge amaferi, kuko byose imodoka ibyikorera bitewe n’aho igeze.
Si yo modoka ya mbere yitwara kuko n’uruganda rwa Tesla rumaze kwandika izina mu gukora izikoresha amashanyarazi rwakoze “Autopilot” ariko yo ntabwo yagenda ahantu harehare nk’uko kuri Escalade bimeze.
Iyi modoka ishobora kuva mu gisate kimwe cy’umuhanda ikijyana mu kindi ariko bibaho gusa iyo umushoferi akanze ku kinyoteri cy’icyerekezo ashaka kujyamo.
Iyi modoka izajya hanze umwaka utaha igura ibihumbi 75 by’amadolari, asaga gato miliyoni 70 Frw.
",https://m.igihe.com/ikoranabuhanga/article/cadillac-yashyize-hanze-ubwoko-bw-imodoka-ishobora-kwitwara,Tech
Drones zirimo iy’Abanyafurika zagurukijwe mu mwitozo utegura irushanwa ryazo mu Rwanda (Amafoto na Video),"Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Iri rushanwa ryiswe Lake Kivu Challenge rigamije kwerekana ikoranabuhanga rigezweho mu iterambere ryo gutwara drones. U Rwanda rwabaye igihugu cya mbere muri Afurika kizaryakira kuva ku wa 8 Gashyantare 2020.
Amarushanwa yo kugurutsa indege za drones azamenyekanisha serivisi nshya, amakuru agezweho mu kohereza no kwakira ibintu bitandukanye, guhanga imirimo n’amahirwe yo kwihutisha iterambere, no kubaka ubumenyi bujyanye n’imirimo yo mu kinyejana cya 21.
Ibigo 11 nibyo bizaryitabira ndetse kuri uyu wa Kabiri, tariki ya 4 Gashyantare 2020, bimwe muri byo byakoze umwitozo wo kugurutsa drones.
Umuyobozi wa Banki y’Isi ushinzwe Ibijyanye n’Ubwikorezi muri Afurika y’Uburasirazuba, Ben Eijbergen, yashimiye abagize uruhare mu gutegura irushanwa.
Ati “Intego nkuru ni ukureba ikoranabuhanga rigezweho. Ntituri hano kureba drone ishobora kugenda yihuse ahubwo ni ukureba ikoranabuhanga rikenewe mu kunoza ibyo zikora.’’
Umunyamabanga Mukuru w’Ishyirahamwe ry’Indege za Gisivili mu Muryango wa Afurika Yunze Ubumwe (AFCAC), Tefera Mekonnen, yavuze ko amahirwe ari mu ikoreshwa rya drone akwiye kubyazwa umusaruro.
Ati “Tugomba kureba uko ikoranabuhanga rya drones rikoreshwa, kungukira byinshi mu byo zikora ku buzima bw’abaturage.’’
U Rwanda rwashimwe uko rukomeje kwimakaza iterambere ry’ikoranabuhanga.
Umuyobozi w’Akarere ka Karongi, Mukarutesi Vestine, yavuze ko hari byinshi irushanwa rya Lake Kivu Challenge rizasigira igihugu.
Yagize ati “Turishimye cyane ko mwemeye kuza mu gihugu cyacu. Bizadusigira ubumenyi bwinshi, ku buryo twakora ubushakashatsi bwimbitse mu gukoresha drones.’’
Mbere yo kugurutsa drones, abitabiriye iki gikorwa bahawe amabwiriza y’ibyo kwirinda birimo kutanywa itabi, kuzimya telefoni kugira ngo bidateza ikibazo izo ndege.
Muri drones zagurukijwe harimo iya Germany Drone yo mu Budage, Hojung solutions – Remo-M yo muri Koreya y’Epfo; Avy; Phoenix Wings yo mu Budage na Wingcopter.
Buri tsinda ryahabwaga umwanya wo kugurutsa indege nyuma yo gusuzuma ikirere no kureba ko nta kibazo gifite. Urugendo rwa drone rwagenzurwaga n’inzobere mu by’ingendo zo mu kirere harebwa ko zubahiriza amabwiriza.
Abapilote bahabwaga umwanya wo kubanza gutegura urugendo no gusuzuma ko ikirere kimeze neza mbere y’uko indege ihaguruka; zagurukijwe hakurikijwe amategeko mpuzamahanga.
 	Drone y’Abanyafurika ikoze mu migano mu zagurukijwe
Indege idakenera umupilote yakozwe n’abanyeshuri bo muri Tanzania, Bornlove Nkitha na Digna Gasper, iri mu zamuritswe muri iki gikorwa.
Ni drone ifite ibice biyigize bikoze mu migano. Yavuye mu mushinga abanyeshuri bakoze basoza amasomo ya kaminuza mu mwaka ushize.
Digna yabwiye IGIHE ko bitabiriye uyu mwitozo ku nshuro ya kabiri kuko no mu mwaka ushize, bari ku Kiyaga cya Victoria muri Tanzania.
Ati ""Intego dufite ni iyo kwagura ikoranabuhanga dukoresha kugira ngo rikomeze kugirira benshi umumaro.’’
Iyi drone yakozwe ku bufatanye bw’aba banyeshuri na OpenMap Development Tanzania (OMDTZ), yagurutse hejuru y’Ikiyaga cya Kivu nkuko izindi zabigenzaga, igera muri metero 100 zo mu kirere igaruka ku butaka [ahari ikibuga cyabugenewe] mu minota ibiri.
Mu Ukwakira 2016, Perezida Paul Kagame yatangije ikoreshwa rya drones nk’uburyo bushya u Rwanda rukoresha mu kugeza amaraso ku bitaro binyuranye byo mu gihugu, mu gufasha abayakeneye ku buryo bwihuse kandi vuba.
Uyu ni umushinga wa Minisiteri y’ubuzima mu Rwanda na sosiyete ya Zipline, watangiye ushyirirwa mu bikorwa mu Murenge wa Shyogwe mu karere ka Muhanga, mu Ntara y’Amajyepfo. U Rwanda kandi rwatangiye gukoresha drones mu bindi bitari ubuvuzi, nko mu buhinzi.
Lake Kivu challenge biteganyijwe ko uzayegukana azahabwa ibihumbi £40, agera kuri miliyoni 50 Frw. Irushanwa rizibanda mu byiciro bitatu bigaragaza uko ikoranabuhanga rya drones ryakwifashishwa mu kugeza serivisi z’ibanze nk’ubuvuzi ku baturage.
Aya marushanwa azakurikira Inama Nyafurika kuri drones, izahuriza hamwe abayobozi mu ikoranabuhanga rya drones kuri uyu wa 5 Gashyantare 2020. Izigirwamo imikoreshereze yazo muri Afurika mu bihe biri imbere.
Zipline izasangiza abazitabira “Africa Drone Forum’’ urugendo rwayo rw’imyaka itatu itanga serivisi z’ubuvuzi mu Rwanda na Ghana.
Amafoto: Dushimimana Ami Pacifique
Video: Kazungu Armand
",https://m.igihe.com/ikoranabuhanga/ubumenyi/article/drones-zirimo-iy-abanyafurika-zagurukijwe-mu-mwitozo-utegura-irushanwa-ryazo-mu,Tech
WhatsApp igiye guhagarikwa muri telefoni nyinshi ku Isi,"Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Ibikoresho bya Android na iPhone bifite porogaramu y’ikoranabuhanga ’Operating System’ ishaje cyangwa itakigezweho ni byo bitazongera gukoresha WhatsApp.
WhatsApp yatangaje ko iki cyemezo yagifashe kuko cyari gikenewe ndetse kigamije kurinda umutekano w’amakuru y’abayikoresha akaba yizewe.
Telefoni zigezweho zizwi nka Smartphones zikoresha Android 2.3.7 na iPhone iOS 8 ni zo zizagerwaho n’izi mpinduka zo kutongera gukoresha WhatsApp.
BBC yanditse ko abantu benshi bashobora gukorera amavugurura [update] operating systems zabo kugira ngo bakomeze gukoresha WhatsApp.
Ibi ariko mu bikoresho bimwe na bimwe nka iPhone 4, yakira gusa porogaramu ya iOS 7, ntizongera kwakira application ya WhatsApp.
WhatsApp yari muri application zamanuwe (download) mu myaka 10 ishize, ku nshuro ya mbere yari yatanze umuburo ko izi mpinduka zizaba mu 2017.
Ni icyemezo Umuvugizi wa WhatsApp avuga ko kigoye ariko cyari gikwiye gufatwa mu gufasha abantu kuganira n’inshuti, imiryango mu buryo bwizewe.
Mu 2016 nibwo WhatsApp yaherukaga gukura application yayo muri telefoni zitandukanye n’iza Windows ku wa 31 Ukuboza 2019.
",https://m.igihe.com/ikoranabuhanga/article/whatsapp-igiye-guhagarikwa-muri-telefoni-nyinshi-ku-isi,Tech
Mu 2019 Isi yahombye miliyari 8 z’amadolari kubera gufungira abaturage internet,"Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Nk’uko bigaragazwa VPN, rwifashishwa mu gufungura amakuru ari ku mbuga za Internet zafunzwe, igihombo ku bukungu bw’Isi kubera gufunga internet n’imbuga nkoranyambaga cyazamutse ku kigero cya 235% ugereranyije no mu mwaka wa 2015/2016 ubwo igihombo cyari milyari 2.4 z’amadorali.
Raporo ya VPN igaragaza ko ingaruka iki kibazo cyateje zikwiriye kurangirana n’uyu mwaka wa 2020, kubera ko umwaka wa 2019 wagaragayemo ibikorwa bigera kuri 122, byatumye hafungwa internet amasaha ibihumbi 18 ku Isi hose.
 Ku burenganzira bwa muntu, raporo igaragaza ko ifungwa rya internet ryagize ingaruka ku bwisanzure bw’abaturage no ku burenganzira bwo kubona amakuru, binateza imvururu.
Iki kibazo cyagaragaye cyane mu bihugu byo mu Burasirazuba bwo hagati no mu Majyaruguru ya Afurika, aho igihombo cyageze kuri miliyari 3.1 z’amadolari.
Mu bihugu biri munsi y’ubutayu bwa Sahara, igihombo cyageze kuri miliyari 2.1 z’amadolari, na ho muri Aziya kigera kuri miliari 1.6 z’amadolari.
Gufunga interineti byagaragaye cyane igihe Guverinoma zabaga zihangana n’abigaragambya cyane cyane mu gihe cy’amatora, mu rwego rwo kugira ngo bagenzure uburyo amakuru agenda no kubafasha kuguma ku butegetsi.
Guverinoma zibanze cyane mu gufunga imbuga nkoranyambaga nka WhatsApp, Facebook, Twitter na YouTube.
Gufunga internet ntibyateje igihombo ku bukungu rusange gusa, ahubwo mu bihugu bikiri mu nziza y’amajyambere byatumye iterambere ridindira n’abashoramari babitakariza icyizere.
Muri Sudani, Internet yafunzwe amasaha 864, imbuga nkoranyambaga zifungwa amasaha 696, ibi byateje igihombo cy’agera kuri miliyari 1.8 z’amadolari, ndetse habaye imyigaragambyo yatumye Perezida Omar-al-Bashir yegura, habaho n’imirwano hagati y’igisirikare n’abaturage.
Ibindi bihugu byagaragayemo iki kibazo ni Algeria, Tchad, Repubulika iharanira Demokarasi ya Congo, Ethiopia, Zimbabwe, Mauritanie, Misiri, Bénin, Gabon, Eritrea no muri Liberia.
Ku isi hose, Iraq ni yo yagize igihombo kinini kingana na miliyari 2.3 z’amadolari.
",https://m.igihe.com/ikoranabuhanga/article/mu-2019-isi-yahombye-miliyari-8-z-amadolari-kubera-gufungira-abaturage-internet,Tech
"Umuburo! Abantu 9,000 binjiriwe bagerageza gushaka indirimbo z’abahanzi bakomeye ku Isi","Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Software iri gukoreshwa ikoze mu buryo umuntu umanuye (download) indirimbo, mudasobwa ye cyangwa igikoresho yifashishije gifatwa na virusi ituma kibasha kwinjirirwa hanyuma nyiracyo akibwa amakuru y’ibanga akibitsemo.
Ikigo gitanga Ubwirinzi mu by’Ikoranabuhanga cya Kaspersky, cyatahuye ko ibitero by’abashaka kwinjirirwa byazamutseho 39% mu 2019 ugereranyije na 2018; ibyinshi bikoresha amazina n’amasura y’indirimbo n’ibikorwa by’abahanzi batandukanye bafite ibigwi mu muziki.
Abahanzi barimo Ariana Grande, Taylor Swift n’umuraperi Post Malone bari mu bifashishijwe cyane n’abo bajura mu by’ikoranabuhanga bituma abantu benshi binjirirwa mu 2019.
Umuziki benshi bawufata nk’umuti, utanga uburezi ndetse ukananyuzwamo ubutumwa butandukanye. Ibi bituma ubwinshi bw’abawushaka buhura n’abajura mu by’ikoranabuhanga bawunyuramo bifashishije abahanzi b’ibyamamare nyamara bagambiriye gusakaza virusi zabo zizabafasha kwinjira mu bubiko bw’abantu benshi.
Yifashishije ibihembo bikomeye bitangwa mu kugaragaza ubukana bw’ikibazo, abashakashatsi ba Kaspersky basesenguye amazina y’abahanzi n’ay’indirimbo z’abahatanye muri Grammy Awards 2020 nuko ashobora kuba yaribasiwe n’iyo virusi.
Kaspersky yasanze hari ububiko bwakozwe (fichier) 30,982 bufite virusi kandi bwifashishije amazina y’abahanzi cyangwa indirimbo zabo mu gusakaza iyo virusi, yahuye n’izigera ku 41,096 zikoresha Kaspersky.
 Ubusesenguzi bwakoze bwasanze Ariana Grande, Taylor Swift na Post Malone ari bo bahanzi bakoreshejwe cyane kuko files zirenga 55% zasanganywe iyo virusi zari mu mazina yabo.
Ibi kandi ni nako byagenze kuri Billie Eilish Pirate Baird O’Connell, umuhanzi uheruka kwegukana ibihembo bitanu bya Grammy Awards. We na Finneas bavukana unamutunganyiriza indirimbo nibo begukanye ibihembo byinshi kuko na we yatahanye bitanu.
Uyu Munyamerika w’imyaka 18 yamamaye mu 2019 ndetse umubare w’abashaka indirimbo zitiriwe izina rye ariko zifite virusi uriyongera cyane ugereranyije na 2018 kuko wavuye 254 ugera kuri 2171.
Mu gihe abantu binjiriwe na virusi yavuye mu ndirimbo zitiriwe Billie Eilish muri Nigeria bari 381 mu 2018 bageze kuri 9,722 mu 2019. Muri rusange, mu mwaka wa 2019 Nigeria yahuye n’ibitero 94,630.
Indirimbo abajura mu by’ikoranabuhanga bagize iturufu yo kwinjirira mu bubiko bw’abantu mu 2019 zirimo ‘Sunflower’ ya Post Malone ‘Talk’ ya Khalid na ‘Old Town Road’ ya Lil Nas X.
Abahanga mu by’ikoranabuhanga bagaragaza ko mu kwirinda ko wakwinjirirwa na virusi mu gihe cyo kumva umuziki cyangwa kumanura indirimbo ugomba gukoresha serivisi zizewe nka Apple Music, Spotify Premium na Amazon Music cyangwa ugakoresha urubuga ruzwi ruriho indirimbo z’ubuntu rukwemerera kuzibona byemewe.
Ni ngombwa kwirinda link zishidikanywaho, zizeza kubona umuziki wihariye. Ni byiza gukurikirana imbuga nkoranyambaga zizewe z’abahanzi kugira ngo umenye niba amakuru atangwa ari impamo.
",https://m.igihe.com/ikoranabuhanga/article/umuburo-abantu-9-000-binjiriwe-bagerageza-gushaka-indirimbo-z-abahanzi-bakomeye,Tech
"RICTA yashimiye Abafatanyabikorwa bitwaye neza mu 2019, inakomoza ku ngamba za 2020","Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ibi byabereye mu nama ngarukamwaka ihuza ubuyobozi bw’iki kigo n’abafatanyabikorwa bacyo kugira ngo basuzume uko umwaka wagenze bafate n’ingamba z’umushya.
Muri uyu mwaka iyi nama yahuje ibigo bikora imbuga za interinet bikanacuruza indangarubuga y’u Rwanda bitadukanye.
Umuyobozi wa RICTA, Ingabire Grace yavuze ko umwaka wa 2020 utangiye bishimira ko hari abantu batangiye kumva ibyiza biri mu gukoresha indangarubuga y’u Rwanda.
Yagize ati “Kuva ubukangurambaga bwa Nahisemo .RW bwatangira, twabonye ko abantu babimenye, hari Abanyarwanda benshi batari bazi uko ikora, na benshi batekerezaga ko wenda itagera ku Isi hose nk’uko bamwe babitekereza, muri rusange twabonye amahirwe yo kuganiriza Abanyarwanda no kubamenyesha ko .RW ihari”.
Ikindi RICTA yishimira n’uko ubu abakenera kugura indangarubuga y’u Rwanda bashobora kuyigura bakoresheje telefone cyangwa mudasobwa banyuze ku mbuga z’abasanzwe bayigurisha bikabafata iminota itarenze itanu, mu gihe mbere byabasabaga kujya aho bakorera bakoresha inzira zigatinda.
Umukozi w’ikigo gikora imbuga za Interinet, Spiderbit, Rukundo Alexis yavuze ko n’ubwo abantu bagenda bitabira gukoresha indangarubuga y’u Rwanda, hakiri imbogamizi ku myumvire ndetse n’ibijyanye n’igiciro cyayo ugereranyije n’izindi.
Ati “Imbogamizi zikirimo ni iz’ibiciro, abakiliya cyane cyane baza bareba ibiciro, iby’ indangarubuga y’u Rwanda bisa nk’aho bikiri hejuru ho gato y’ibisanzwe ku zindi ndangarubuga, indi ni uko abakiliya batarizera ko iyo indangarubuga yabasha kuyigeraho aho yaba ari hose ku isi ariko uko ubukangurambaga bugenda bwiyongera abantu bagenda babyumva”.
Muri iyi nama yahuje RICTA n’abafatanyabikorwa bayo, bunguranye ibitekerezo by’uburyo bashobora gukusanyiriza hamwe serivisi batanga harimo indagarubuga ya .RW, urubuga rwa interneti n’ububiko rw’urubuga kugira ngo borohereze abakiliya babagana ku bijyanye n’ibiciro.
Kuva ibikorwa byo gukangurira abantu gukoresha indangarubuga y’u Rwanda byatangira, umubare w’imbuga ziherwa na .RW zarazamutse zigera ku 4419 zivuye ku 3488.
Muri iyi nama kandi hahembwemo ikigo kigurisha imbuga za internet mu Rwanda no ku Isi cyitwa ‘Afriregister’ nk’umufatanyabikorwa wa RICTA witwaye neza mu mwaka ushize, naho Megabit ihembwa nk’umufatanyabikorwa mushya witwaye neza.
Umuyobozi wa RICTA, Ingabire Grace yavuze ko muri uyu mwaka bateganya gukoramo ibikorwa bitandukanye ndetse bakazarushaho gukorana n’abafatanyabikorwa batandukanye mu kurushaho kumvisha abantu akamaro ko gukoresha indangarubuga y’u Rwanda.
Ati “Muri uyu mwaka turimo turateganya ukuntu twakagura indangarubuga y’u Rwanda dufatanyije n’abafatanyabikorwa bacu mu kureba ukuntu twayimenyekanisha, na wa mucuruzi uri hasi, ejo ashobore kubona urubuga aho ashobora gucuruza, ishuri rishobore kugira urubuga rwa internet, aho umubyeyi ashobora kuvugana n’ishuri cyangwa n’ibindi bigo bisanzwe bashobore kugera kuri Internet kuko niyo si tugezemo”.
Umwaka wa 2020, ni umwaka RICTA izakomeza gukora inama zitandukanye zo guhuza abantu bakoresha izindi ndangarubuga zirimo .com na .net kugira ngo barusheho kumva akamaro ko gutunga indangarubuga y’u Rwanda (.Rw).
",https://m.igihe.com/ikoranabuhanga/article/ricta-yashimiye-abafatanyabikorwa-bitwaye-neza-mu-2019-inakomoza-ku-ngamba-za,Tech
Alibaba yatangije ikoranabuhanga ryo kwisuzumisha indwara ku buntu,"Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Abakoresha iyi serivisi bazajya babasha gusuzumwa banabone amakuru kuri iki cyorezo ku gihe, hirya no hino mu gihugu binyuze ku rubuga rwa Alibaba ruzwi nka Taobao cyangwa kuri application ya telefoni yo kwishyuriraho yitwa Alipay.
Amagana y’abaganga bo hirya no hino mu gihugu barimo gutanga serivisi zo gusuzuma binyuze kuri iyi application, aho muri bo abarenga 70%, ari inzobere mu bijyanye n’indwara z’ubuhumekero n’ubuvuzi rusange.
Kugera Saa Sita z’amanywa zo ku cyumweru, iyi serivisi yari imaze kwakira hafi abantu 400 000, nyuma y’amasaha 24 itangijwe. Abagera kuri 97% byabo ni abo mu ntara ya Hubei mu Bushinwa aho icyorezo cya Coronavirus, cyugarije cyane.
Abarenga 90% barabaza ku buryo bwo kwirinda no kwivuza icyorezo cya Coronavirus n’ibihaha.
Ikigo Alibaba cyashinzwe mu 1999 n’umuherwe w’Umushinwa, Jack Ma, ubu kikaba kibarirwa mu gaciro ka miliyari 460 z’amadolari.
",https://m.igihe.com/ikoranabuhanga/internet/article/alibaba-yatangije-ikoranabuhanga-ryo-kwisuzumisha-indwara-ku-buntu,Tech
 Umuburo ku bakoresha WhatsApp kubera abatekamutwe bakomeje kubibasira,"Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
N’iyo bitaba kukwambura amafaranga, ushobora kwibwa amakuru runaka cyangwa konti yawe ikaba yakoreshwa mu gukwirakwiza amakuru atariyo. Nta n’uwo bitabaho, kuko uheruka guhura n’iri sanganya ari Minisitiri w’Ubutabera akaba n’Intumwa Nkuru ya Leta, Johnston Busingye.
Birasanzwe ko iyo ugiye gukoresha WhatsApp bwa mbere muri telefoni, iyo umaze gushyiramo nomero ya telefoni hari imibare itandatu (verification code) wohererezwa kuri ya nimero uzajya ukoresha kuri WhatsApp.
Iyo nimero ushaka gukoresha ari yo iri muri iyo telefoni, uwo mubare uhita wiyuzuza ahabigenewe nta kindi bigusabye. Iyo iri mu yindi telefoni, wa mubare niho ujya bityo bikagusaba kuwurebamo, ukawuzuza ahagenwe.
Ni nako bigenda iyo umutekamutwe ashatse kwigarurira WhatsApp yawe, ashyira iyi porogaramu nko muri telefoni ye, akuzuzamo nimero yawe ya telefoni, ugahita wohererezwa ya code utabizi.
Akenshi hari ubwo abo bantu bazakubwira ko hari ubutumwa bugufi bwakuyobeyeho bakagusaba kububoherereza. Ucyoherereza wa muntu iyo mibare, WhatsApp yo muri telefoni ye itangira gukora, iyawe ikavaho maze akigarurira ubutumwa bwose, agatangira kuvugana n’abantu bawe ari naho ahera abasaba amafaranga mu izina ryawe, uwemeye kuyohereza akamusaba kuyanyuza ku yindi nimero amuha.
Mu butumwa Urwego rw’Ubugenzacyaha, RIB, rukomeje gutanga, rusaba abantu “kudaha agaciro abakoherereza ubutumwa bugufi biyitirira abantu musanzwe muziranye, bagusaba kubasubiza ubutumwa bavuga ko buyobeye kuri telefoni yawe.”
Harimo kandi kwirinda gutanga imibare y’ibanga (verification code) ya WhatsApp ku bakubwira ko yayobeye kuri telefoni yawe n’iyo mwaba muziranye no gushishoza neza mbere yo kohereza amafaranga ku bantu bakubwira ko bayakeneye cyane byihuse ariko bahuze, bari buyagusubize, n’iyo mwaba muziranye. Nibiba ngombwa ubanze umuhamagare.
RIB ikomeza iti “Mu gihe uhuye n’iki kibazo wakwihutira gutanga ikirego cyawe kuri Sitasiyo ya RIB ikwegereye cyangwa ugahamagara kuri nimero ya RIB itishyurwa 166. Ni ngombwa kubigeza kuri RIB bikiba kugira ngo usubizwe WhatsApp yawe kuko iyo bidakozwe vuba uwibye WhatsApp akomeza kuyikoresha yiba abandi.”
Ni ibintu byeze ku buryo hari ubwo iyi code izana n’ahantu ukanda (link), wabikora utaranamenya n’ibyo ari byo bikaba bisobanuye ko wa mubare ari wowe uwemeje, ukaba ushyize WhatsApp yawe mu maboko y’abagizi ba nabi.
",https://m.igihe.com/ikoranabuhanga/mobayilo/article/umuburo-ku-bakoresha-whatsapp-kubera-abatekamutwe-bakomeje-kubibasira,Tech
Ikoranabuhanga rishya rishobora gutuma tugera kuri Mars vuba,"Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Impamvu y’ubu buvumbuzi bushya buri gukorwa irumvikana. Ni uko inzira ziganisha ku mpera y’Isi na Mars zose zisaba kuzenguruka ukwezi, harimo intera ndende iri hagati y’ibilometero miliyoni 54.6 na 401.
Ubutumwa bwo kujya kuri Mars bukorwa mu gihe iyi mibumbe yombi isa n’iyegeranye. Bifata amezi nibura icyenda kugira ngo umuntu agere kuri Mars hifashishijwe ‘rocket’ zigenda ziyongera umuvuduko uko zikora urugendo.
Icyo gihe bisaba ngo umuntu agere kuri Mars ni kirekire ku buryo bigoye ngo akimare ari mu rugendo. Abahanga barimo abo mu Kigo cya Leta Zunze Ubumwe za Amerika gikora Ubushakashatsi mu isanzure, Nasa, bari mu bushakashatsi kugira ngo bakore ikintu gishobora kwihuta mu kugera kuri Mars.
Mu ikoranabuhanga riri kwigwaho, harimo iryifashisha ingufu z’izuba.
Abahanga mu by’isanzure bari gukora ku mushinga wo gukora icyo umuntu yagereranya n’icyogajuru ariko cyifashisha ingufu z’izuba mu mushinga wiswe Solar Electric Propulsion, SEP.
Iri koranabuhanga ryitezweho ko rishobora kwifashishwa mu kohereza imizigo kuri Mars mbere y’uko habaho urugendo rw’umuntu. Ibyo byafasha ko abahanga mu bumenyi bw’ikirere bagerayo bagasanga hariyo ibikoresho byose bakeneye, gusa bo bagenda bakoresheje ‘rocket’ zisanzwe.
Uko uyu mushinga uteye ni uko icyo bazohereza kuri Mars kizaba gifite ubushobozi bwo gufata ingufu z’izuba kikazibyaza amashanyarazi asanzwe.
Ubusanzwe iyo icyogajuru cyoherejwe mu kirere kiba gikoresha ingufu zingana na kilowatt ziri hagati ya 10 na 15, ariko abahanga bari gushaka kuzongera nibura ku buryo zagera kuri Kw 50.
Ikibazo kiriho ubu ni ubushobozi bw’imizigo icyogajuru gikoresha imirasire y’izuba cyakoherezwa cyaba gifite kuko ubusanzwe ibintu bikoresha imirasi bikora neza iyo bitwaye ibintu bitaremereye cyane.
Ikindi gitekerezo ni ukwifashisha ibyogajuru bikoresha ingufu za nucléaire ku buryo bihaguruka ku Isi bigafungira amaferi kuri Mars.
",https://m.igihe.com/ikoranabuhanga/ubumenyi/ubumenyi-bw-isi/article/ikoranabuhanga-rishya-rishobora-gutuma-tugera-kuri-mars-vuba,Tech
Toyota na Honda zakuye ku isoko imodoka zirenga miliyoni esheshatu kubera ibibazo bya tekiniki,"Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Toyota yatangaje ko igiye gukura ku isoko imodoka miliyoni 3.4, muri zo miliyoni 2.9 ni imodoka ziri muri Leta Zunze Ubumwe za Amerika zifite ibibazo biterwa n’ibikoresho birinda abagenzi mu gihe cy’impanuka, Airbag.
Imodoka zifite ibibazo ni iziri muri Amerika ya Ruguru, iyo hagati n’Amajyepfo zirimo izo mu bwoko bwa Corolla, Corolla Matrix, Avalon, na Avalon HV zakozwe hagati y’umwaka wa 2010 na 2019.
Ku rundi ruhande, Honda nayo yatangaje ko igiye gukura ku isoko imodoka miliyoni 2.7 zirimo 2.4 ziri muri Leta Zunze Ubumwe za Amerika n’izindi 300,000 ziri muri Canada.
Ubwoko bufite ikibazo ni izitwa Acuras zakozwe hagati y’umwaka wa 1996 na 2003 zifite ibibazo bya “airbag” zifite inenge mu buryo zakozwe.
Imodoka za Toyota ziri gukurwa ku isoko kuko zagakwiye kuba zikoranye ikoranabuhanga rigenzura rikamenyesha umuntu niba hari impanuka igiye kubaho ku buryo icyo gihe airbag ihita yifungura hanyuma n’imikandara y’intebe ikifunga ikikomeza ku buryo umuntu atagira imvune ikabije.
Toyota yatangaje ko ikoranabuhanga riri muri ziriya modoka rishobora kudakora neza mu gihe cy’impanuka bitewe na kirogoya zishobora kubaho ku buryo Airbag zitafunguka n’imikandara ntiyifunge cyane.
Honda yo yavuze ko imodoka yakuye ku isoko zifite ikibazo cya Airbag zakozwe n’uruganda rwa Takata zikoranye amakosa ku buryo aho kugira ngo zikize ubuzima bw’umuntu zishobora guturika.
",https://m.igihe.com/ikoranabuhanga/article/toyota-na-honda-zakuye-ku-isoko-imodoka-zirenga-miliyoni-esheshatu-kubera,Tech
Instagram igiye kujya igenzura amafoto ayishyirwaho yanyujijwe muri Photoshop,"Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Uru rubuga rugenzurwa na Facebook ruri gukora amavugurura atandukanye by’umwihariko agamije kurwanya amakuru y’ibihuha atambutswaho. Kuri ubu amavugururwa agiye gutangazwa mu minsi iri imbere azaba agenzura amafoto yakorewe muri Photoshop.
Hazajya hifashishwa uburyo bubiri. Ubwa mbere ni ubushingiye ku bitekerezo by’abantu, aho bazajya bavuga uko babona iyo foto, hanyuma ubundi bwo bushingiye ku igenzura rizajya rikorwa mu buryo bw’ikoranabuhanga.
Mu gihe ifoto bigaragaye ko iri gutanga amakuru atari yo kubera ko yahinduwe, izajya ibanza kugenzurwa mbere y’uko yongera kugaragara kandi ubutumwa buvuga ko iri gutanga amakuru atari yo buyigaragazweho.
Umuvugizi wa Facebook yatangaje ko amafoto atazajya ahishwa kuko yakorewe Photoshop, ahubwo ko azajya ashyirwaho ikirango mu gihe ari kugenzurwa.
Mu gihe iryo genzura rirangiye, kizajya gikurwaho mu gihe bigaragaye ko atari amafoto agamije gukwirakwiza amakuru y’ibihuha.
",https://m.igihe.com/ikoranabuhanga/article/instagram-igiye-kuzajya-igenzura-amafoto-ayishyirwaho-yanyujijwe-muri-photoshop,Tech
Verizon yatangije ishakiro rya OneSearch riha umwihariko umutekano w’abakoresha internet,"Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Niyo mpamvu uzabona hamwe unyura ushakisha niba ukoresha nka telefoni, iyo ugifungura urubuga rwa Google usanga imbuga wasuye kenshi ziyanditse hasi, ku buryo bitagusaba kongera kuzandikamo igihe wifuza kuzisura.
Hari uburyo bukoreshwa mu gushakisha ibintu runaka kuri internet, amayira wanyuze ntabikwe na porogaramu wakoresheje (browser). Uburyo bwari busanzwe ku isoko ni DuckDuckGo, ariko ku wa 14 Mutarama 2020 hari ubundi bwinjiye ku isoko. OneSearch.
Ni uburyo bwakozwe n’ikigo Verizon Media, bushobora kwifashishwa mu gushakisha ibintu binyuranye kuri internet, haba kuri telefoni cyangwa mudasobwa.
Itandukaniro ry’iri shakiro rishya (search engine) ugereranyije n’uburyo busanzwe, ni uko OneSearch ifata amakuru y’uyikoresha mu buryo bwihariye.
OneSearch yo ntabwo ikusanya amakuru y’umuntu unyuze muri iri shakiro ngo ibe yayagaragariza uwo ari we wese, cyangwa ngo igumane ibyo ukunda gushakisha, ku buryo ibigo bidashobora kwifashisha amakuru yawe ngo bikwamamazeho ibintu runaka bitewe n’ibyo babonye ukunda gushakisha.
Mu gushakisha ibyo umuntu akeneye, OneSearch ivuga ko izajya itanga “ibisubizo bidafite ikindi cyagize uruhare mu kubigena.”
Iki kigo kinavuga ko ibintu byose umuntu ashakisha bizajya birindwa, ku buryo niba ukoresha OneSearch umuntu adashobora kugukurikirana ngo amenye ngo ukunda kureba ibi cyangwa ukunda gusura imbuga runaka.
Iri shakiro rinatanga uburyo bwisumbuye bw’umutekano buzwi nka “Advanced Privacy Mode”, aho imbuga wasuye, nyuma y’isaha imwe zisiba mu ishakiro ryawe.
Nk’uko Verizon yabitangaje, ubu buryo buzafasha cyane mu kurinda amakuru y’umuntu wifashisha nka telefoni cyangwa mudasobwa agashakisha ikintu runaka kuri internet, nyuma undi muntu akaza kuyifashisha cyangwa icyo washakishaga ukagisangiza abandi.
Iri shakiro rya OneSearch naryo rizaba ryemera amatangazo yohererezwa abantu bari kuri internet, ariko azajya atangwa hashingiwe ku kintu runaka ushakishije, aho gushingira ku bintu ukunze gushakisha cyangwa imbuga ukunda gusura.
OneSearch ni kimwe mu bishya bihanzwe na Verizon Media, aho ije isanga ibindi bikorwa birimo ibinyamakuru HuffPost, TechCrunch na Yahoo. Ni imbuga Verison ivuga ko zisurwa n’abantu bagera kuri miliyoni 900 buri kwezi.
Umutekano w’abakoresha internet ni ikintu cyakunze gutindwaho cyane, bitewe ahanini n’uburyo ibigo bikomeye nka Facebook, Google na Amazon birimo gushinjwa gukoresha nabi amakuru y’ababikoresha.
Ni mu gihe ayo makuru usanga abyazwa umusaruro mu buryo bw’ubucuruzi, ibintu bikomeje gutuma nka Facebook ihora mu nkiko.
",https://m.igihe.com/ikoranabuhanga/internet/article/verizon-yatangije-ishakiro-rya-onesearch-riha-umwihariko-umutekano-w-abakoresha,Tech
Windows 7 mu marembera ,"Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Guhera kuri uyu wa 14 Mutarama 2020, uruganda rwa Microsoft rwahagaritse uburyo rwatangaga ubufasha mu kugeza ibintu bishya (updates) ku bakoresha Windows 7 cyangwa mu bijyanye n’umutekano.
Ku rubuga rwa Microsoft bagaragaza ko porogaramu ituma mudasobwa zikora (operating system) ya Window 10 Home igurwa $139, ariko ntibiraba ngombwa gutanga ayo mafaranga yose: Microsoft yatanze amahirwe yo kuyijyanisha n’igihe (upgrade) ku buntu bwagombaga kurangira mu 2016, ariko n’ubu biracyakora.
Mu mpinduka nshya ariko, Microsoft yatangaje ko izakomeza gufasha mu by’umutekano abantu bakoresha Windows 7 mu buryo bw’ubucuruzi ndetse banabyishyurira, bitandukanye no kuba byakorwaga ku bantu ku giti cyabo.
Windows 7 yagiye ku isoko mu 2009, ni imwe muri porogaramu zifashishwa cyane mu gukoresha za mudasobwa. Gusa mu mpera z’umwaka ushize Windows 10 yayiciyeho mu kuba ikoreshwa n’abantu benshi nk’uko ZDNet yabitangaje.
Igenzura ryakozwe na NetMarketShare mu Ukuboza 2018 ryerekanye ko mu mashini zarebweho, 39.2% zakoreshaga Windows 10 naho 36.9% zakoreshaga Windows 7.
Ubwo Windows 10 yasohokaga bwa mbere muri Nyakanga 2015, Microsoft yatanze amahirwe yo kuyisimbuza ku buntu ku bakoresha Windows 7, 8 na 8.1, kugeza muri Nyakanga 2016.
Gusa ubwo buryo bwakomeje gukora ku buntu, kuko ababigerageza bavuga ko bigikunda kugeza magingo aya.
Icyo ukwiye kuzirikana ni uko iyo Windows 7 uyisimbuje Windows 10 bihindura igenamikorere (settings) rya mudasobwa yawe, kimwe na zimwe muri porogaramu ufitemo zishobora guhinduka mu buryo zakoraga cyangwa zigasibama.
Hari uburyo bwo kugumana ibintu wabitse muri mudasobwa yawe ndetse n’amakuru yawe bwite, ariko bitewe n’itandukaniro riri hagati ya Windows 10 na Windows 7, ntabwo bikunda ko porogaramu zose wari ufite muri mudasobwa uzigumana uko zakabaye.
Windows 8.1 nayo ishobora kujyanishwa n’igihe igasimburwa na Windows 10, ariko yo ntabwo ari ngombwa ko isiba porogaramu wari ufite cyangwa ngo ihindure igenamikorere rya mudasobwa yawe.
Uko watangira gukoresha Windows 10 ku buntu
Niba ukoresha Windows 7, Windows 8 cyangwa Windows 8.1 Home cyangwa Pro:
1. Banza ubike mu buryo bwihariye (back up) inyandiko zawe, porogaramu cyangwa amakuru yawe bwite.
2. Jya aho ushobora kumanurira (download) Windows 10 ku rubuga rwa Microsoft.
2. Kanda ahanditse ‘Download’ ukurikizeho ahanditse ‘Run’.
3. Nimara gufunguka, hitamo ‘Upgrade this PC’ niba iyi Windows 10 ushaka kuyishyira muri mudasobwa urimo gukoresha, cyangwa ukande kuri ‘create installation media’, niba ushaka kuyibika nko kuri flash disc cyangwa ahandi, ngo uze kuyishyira mu yindi mudasobwa.
Ibyo nibiba birangiye, mudasobwa izakubaza niba ukeneye kugumana amadosiye yawe cyangwa niba ushaka gutangira bundi bushya.
Nuhitamo gutangira bundi bushya bizaba bivuze ko amadosiye yose wari ufite agiye gusibwa, ugatangira bundi bushya gushyiramo Windows 10.
Nimara kujyamo, uzahabwa uburyo bwo gutangiza Windows 10, aho ushobora kubona unyuze muri Settings > Update & Security > Activation.
Aha ariko niba usanzwe ukoresha Windows 7 cyangwa 8 Home, ushobora kujyanisha n’igihe Windows yawe igahinduka Windows 10 Home, mu gihe Windows 7 cyangwa 8 Pro ishobora kujyanishwa n’igihe ikaba Windows 10 Pro.
",https://m.igihe.com/ikoranabuhanga/mudasobwa/article/windows-7-mu-marembera,Tech
Uko wagaruza telefoni yawe ya Android yibwe,"Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Guta cyangwa kwibwa telefoni si ibintu buri wese ahita yakira bitwe n’uburyo tuzifashisha mu buzima bwa buri munsi, ariko hari n’uburyo wakomeza kuyikurikirana, ukamenya aho iherereye ikaba yagaruzwa!
Hari uburyo telefoni yawe ya Android yabuze ushobora kuyikurikirana, ukaba wayifunga uwayitwaye ntayikoreshe ndetse ugakurikirana aho iherereye mu buryo bworoshye. Hari intambwe z’ingenzi ugomba gutera igihe telefoni yawe ukiyifite mu maboko.
Yifunge mu buryo bwizewe
Ni ngombwa ko telefoni yawe uyifungisha uburyo bwizewe, butuma nta muntu wapfa kuyinjiramo. Ni ukuvuga gukoresha umubare w’ibanga kandi utapfa gufindurwa na buri wese nk’urimo imibare, ibimenyetso n’inyuguti nkuru, ugakoresha n’igikumwe kuri telefoni bishoboka.
Ikindi, ni byiza kwirinda gufunguza telefoni yawe isura kuri telefoni za Android, ibizwi nka Facial Recognition. Impamvu ni uko iyo isura y’umuntu ariyo ikoreshwa mu gufungura telefoni, iri koranabuhanga kuri telefoni zimwe rishobora kujijishwa n’umuntu uwo ari we wese, akoresheje nk’ifoto ya nyirayo.
Umwihariko uba kuri telefoni nshya za Google arizo Pixel 4 na Pixel 4 XL, kuko zo zikoresha ubuhanga bwihariye nk’ubwa Apple mu gukoresha isura y’umuntu, ku buryo bwakwizerwa kurusha izindi telefoni.
Uburyo bwa ‘Find My Device’ bwa Google
Iteka iyo winjiye muri telefoni yawe nshya ya Android, ugashyiramo konti ya Google (Gmail), uburyo bugufasha gutahura telefoni yawe bwa ‘Find My Device’ buhita bufunguka. Nibwo uzifashisha telefoni yawe yibwe cyangwa itakaye, ku buryo ushobora kuyifunga cyangwa ugasiba ibintu byose biyiriho kandi utayifite mu ntoki.
Ni ngombwa kwinjira muri telefoni yawe ukareba niba ‘Find My Device’ ifunguye, ukanyura mu igenamikorere rya telefoni (settings), ukajya mu bijyanye n’umutekano n’ibiranga ahantu (Security & Location), ukagera muri Find My Device. Ushobora no kunyura muri Google > Security > Find My Device.
Find My Device igomba kuba ifunguye, niba atari ko bimeze, yinjiremo maze urebe akarongo gatambitse kaguha icyerekezo kigana iburyo, ugakozeho urutoki ukajyane iburyo gaheze inguni, ku buryo hiyandikamoko “on” cyangwa kagahindura ibara.
Find My Mobile kuri Samsung
Niba utunze telefoni ya Samsung, uretse uburyo bwa ‘Find My Device’ butangwa na Google, uzabonamo ubundi bwihariye bwagenwe na Samsung, buzwi nka ‘Find My Mobile’. Ntabwo buguha amahirwe yo gukurikirana telefoni yawe yabuze gusa, bunaguha amahitamo yagutse kurusha uburyo bwa Google.
Muri iyo serivisi ya Samsung, wibereye aho uri ushobora gukurura ibintu biri muri telefoni wabuze (backup) cyangwa ukabona niba umuntu yavanyemo sim card yawe. Aho bigusaba kuba warafunguye konti ya Samsung kugira ngo ukoreshe ubwo buryo bwa ‘Find My Mobile.’
Kubwinjiramo uca muri ‘settings’ ukinjira muri Biometrics and security > Find My Mobile. Niba ugitangira kuyikoresha warahise ufungura konti ya Samsung muri ya masaha ya mbere, Find My Mobile iba irimo gukora. Niba atari ko byagenze, fata umwanya muto ufungure konti ya Samsung, ufungure na Find My Mobile.
Koresha Find My Device
Gukoresha ubu buryo bwa Google, bizagusaba gusura urubuga rumwe. Android.com/find. Ni rwo rubuga uzajyaho mu bihe nk’ibyo uzaba wabuzemo telefoni yawe. Ni ngombwa ko uzabanza kuzuzamo konti yawe ya Google ihura neza n’iri muri telefoni yawe ya Android.
Utari hafi ya mudasobwa, ushobora gukoresha indi telefoni ya Android, ugashyiramo application ya Find My Device uyikuye muri Play Store. Ukimara gushyira konti yawe muri urwo rubuga cyangwa iyo application, Google izahita itangira gushakira irengero rya telefoni yawe.
Ako kanya izahita ibwira umuntu uyifite ko nyirayo arimo kuyishakisha, ubundi ukoreshe amahitamo ari ku ruhande rw’ibumoso muri Find My Device kugira ngo utume itera hejuru, bityo niba iri hafi aho mu rugo ube wayibona, ubashe kuyifunga cyangwa usibe ibintu byose biriho niba yibwe.
Nuhitamo ahanditse ‘Secure Device”, uzaba uyifunze, kandi uzaba ushobora gukomeza kubona aho iherereye nubwo uzaba wayifunze. Niba ukoresha uburyo nka Google Pay mu kwishyurana kuri telefoni, kuyifunga bizatuma nta muntu ukoresha telefoni yawe ngo agire ikintu na kimwe agura.
Nuhitamo ahanditse ‘Erase Device’, ntabwo uzabasha kongera gukurikirana iyo telefoni kubera ko n’ibikuranga bizasibwa. Ubu ni uburyo bushobora gukoreshwa iyo ubundi bwose bwananiranye, ukavanamo ibyawe ubundi ukayiheba.
Igihe umujura yaba yazimije telefoni yawe, ntabwo wabasha kuyikurikirana kereka igihe yaba ayicanye kandi akaba arimo gukoresha internet. Google ihita ikoherereza email iyo ibone amerekezo ya telefoni yawe.
Iyo uyibonye, bigusaba kongera gushyiramo PIN cyangwa undi mubare w’ibanga kugira ngo ubashe kongera kuyikoresha, rimwe na rimwe bakanagusaba kongera gushyira umubare w’ibanga muri konti ya Google, kugira ngo bamenye neza ko ari nyir’ubwite urimo kuyikoresha.
Telefoni za Samsung
Nk’abakoresha Samsung Galaxy, bafite amahirwe yo gukoresha serivisi za Google cyangwa Samsung mu gushakisha telefoni yabuze. Ariko uburyo bwa Samsung hano nibwo bwizewe kurushaho kubera amahirwe y’inyongera butanga.
Ukeneye gukurikirana telefoni yibwe bimusaba gusura urubuga findmymobile.samsung.com. Aha ho nta application y’inyunganizi batanga nko kuri Google, ni ukuvuga ko ukoresha indi telefoni cyangwa mudasobwa, unyuze ahagenewe gusura imbuga zinyuranye.
Injiza konti yawe ya Samsung ahabigenewe, uhitemo telefoni yawe yatakaye ku ruhande rw’ibumoso. Ikarita igaragaza aho telefoni yawe iherereye izahita yigaragaza, unahabwe amahitamo anyuranye, ku ruhande rw’iburyo kuri telefoni yawe.
Hera ku gushyira imfunguzo muri telefoni yawe, ibintu bizahita buyoherezaho ubutumwa ushaka, bigahagarika amakariya yawe ya Samsung Pay ndetse uwayibye ntabashe kuba yayizimya.
Nyuma uhabwa amahirwe yo kurema ububiko bwihariye bw’ibintu biri muri telefoni yawe, ku buryo uramutse uyibuze burundu, uzaba ufite bwa bubiko bw’ibintu byose (backup). Niba telefoni igenda yimuka aho iri, unahitamo uburyo bukwereka izo nzira zose.
Ubwo buryo buzajya bukwereka aho telefoni yawe iri buri minota 15. Ushobora kandi kwemeza uburyo butuma umuriro umara igihe muri batiri ya telefoni yawe, ubwo buryo bukaba buhagarika ibintu byose, igasigarana gusa ubushobozi butuma ikugaragariza aho iri.
Kimwe na Find My Device yakozwe na Google, serivisi ya Samsung igusaba PIN yawe iyo umaze kubona telefoni yawe. Ntabwo igusaba gusubira kuri rwa rubuga waciyeho ngo uvanemo uburyo bwo gukomeza kuyikurikirana.
Ni ngombwa ko niba wibwe telefoni gutya, ukagira amahirwe ukamenya aho iherereye, utishora ubwawe ngo ujye kuyibohoza, cyane ko bishobora gutuma ugirirwa nabi n’umujura.
Ni ngombwa kwitabaza inzego zishinzwe umutekano zikabigufashamo, ukazishyikiriza ibipimo byose urimo kubona by’aho telefoni yawe iherereye.
",https://m.igihe.com/ikoranabuhanga/mobayilo/article/ni-gute-wagaruza-telefoni-yawe-ya-android-yibwe,Tech
Umunyarwanda yavumbuye ikoranabuhanga rikoreshwa muri Gari ya moshi zo mu Bushinwa,"Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Mu 2002 u Bushinwa bwatangiye gukoresha bwa mbere gari ya moshi izwi nka Maglev (magnetic levitation) zigira umuvuduko wa Kilometero 431 mu isaha ziri mu zihuta cyane ku Isi.
Ni gari ya moshi ikoresha ikoranabuhanga rya rukuruzi, aho igice cyayo gitwara abagenzi kigenda gikururuka ku nzira ikozwe muri rukuruzi, bikayiha imbaraga zidasanzwe zo kwihuta. Ni gari ya moshi idakoresha amashanyarazi cyangwa ibikomoka kuri peteroli, nta moteri igira muri make.
Guhera iki gihe ibindi bihugu bike nk’u Buyapani na Koreya y’Epfo n’ibyo byabashije gukoresha ubu bwoko bwa Gari ya Moshi nshya zihuta cyane.
Gusa n’ubwo izi Gari ya Moshi zagendaga zikundwa n’abatari bake kubera umuvuduko wazo wihutishaga urugendo, hari hakiri ikibazo cy’uko nta koranabuhanga rihari rishobora kuburira abazitwara n’abazigenzura igihe mu nzira yazo harimo imbogamizi ishobora kuziteza impanuka.
Aha niho Umunyarwanda witwa Katabarwa Gilbert Murenzi wari waragiye mu Bushinwa mu 2015 gukomeza amashuri y’icyiciro cya gatatu cya kaminuza muri Kaminuza ya Tongji iri mu Mujyi wa Shanghai, yahereye akora ubushakashatsi avumbura uburyo bushobora kwerekana ko hari imbogamizi iri mu nzira y’iyi Gari ya Moshi ya Maglev.
Mu 2016 nibwo Katabarwa wigaga amasomo y’ubugenzuzi (Surveying and geometrics) yahawe gukora ubushakashatsi ku cyuma gishobora kuvumbura inzitizi ziri mu nzira ya Maglev
Katabarwa avuga ko mu ntangiriro we na mwarimu we batumvaga neza uburyo ibi bizakorwa.
 Ati “Sinari nzi icyo Maglev ari cyo, ndetse na mwarimu wanjye yagaragaraga nk’utumva ibizava mu bushakashatsi.""
Katabarwa yahisemo gukora ubushakashatsi kuko yumvaga ntawe uzamushyiraho igitutu cyo kuburangiza vuba, bityo akabubonamo amahirwe y’uko buzamuha umwanya wo kwikorera indi mirimo yafatanyaga no kwiga.
Yagize ati “Imyumvire yanjye yari uko niba mwarimu adafite ubumenyi buhagije kuri ubu bushakashatsi, bizampa umwanya uhagije wo kwita ku biraka byanjye byo hanze ndetse mu gihe nabaga mbajijwe aho bugeze nababwiraga ko nkiri kubukoraho”
Ibi si ko byagenze kuko mu 2018 Katabarwa yaje guhabwa iminsi 15 ngo yerekane aho ubushakashatsi yari amazemo imyaka ibiri bugeze, bitagenda gutyo akabura amahirwe yo kwishyurirwa ishuri yari yarabonye agasubira mu Rwanda.
Yagize ati “Naravuze nti nta buryo nasubira mu rugo. Nari narakoze uburyo busobanura iryo koranabuhanga nari ndimo nkoraho ubushakashatsi. Mu gihe nari ndimo mbubamurikira bashimishijwe cyane n’ibimaze gukorwa ndetse bansaba ko nakwitegura kubishyira mu bikorwa”
Katabarwa avuga ko mu gihe yakoraga ubu bushakashatsi yagowe cyane no kugira ubundi yareberaho kuko nta bandi benshi bari barabikozeho ndetse ko na bake babigerageje bitagenze neza.
Mu 2018 mu Ukuboza nibwo ku nkunga ya miliyoni 1 y’amadorali ya Leta y’u Bushinwa, Katabarwa Gilbert yatangiye gushyira mu bikorwa ibyo yari yarakuye mu bushakashatsi.
Iri koranabuhanga ryavumbuwe na Katabarwa rishobora kwerekana ibiti, abantu ndetse n’ibindi bintu bishobora kujya mu nzira ya Gari ya Moshi bigateza impanuka. Gari ya Moshi imenya ko hari ikiri mu nzira yayo itarakigeraho.
Katabarwa aganira na The New Times yavuze ko inzozi afite ari ukugaruka mu Rwanda agafasha mu mishinga iteza imbere imijyi igezweho n’uburyo bwo gutwara abantu n’ibintu.
 Ati “ Hamwe no kwiyongera kw’abaturage no kwaguka kw’imijyi, ikoranabuhanga rigezweho rirakenewe mu kugenzura imijyi. Ndashaka kugaruka mu rugo ngo ngire uruhare ku iterambere ry’imijyi yacu muri Afurika”.
Hagendewe kuri iri Koranabuhanga rya Katabarwa, umwaka ushize muri Gicurasi u Bushinwa bwatangiye igerageza ry’indi gari ya Moshi ishobora kugenda kilometero 600 mu isaha, ikazaba ifite ubushobozi bwo gukoresha amasaha atatu n’iminota 50, ahantu indege yakoresha amasaha 5 n’iminota 50.
",https://m.igihe.com/ikoranabuhanga/article/umunyarwanda-yavumbuye-ikoranabuhanga-rikoreshwa-muri-gari-ya-moshi-zo-mu,Tech
Ikoreshwa rya ‘smartphones’ zirimo gutangwa muri Connect Rwanda rizakurikiranwa rite?,"Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Muri iyi gahunda igamije kuzamura no kwihutisha ikoreshwa ry’ikoranabuhanga mu Rwanda, abantu batangiye gutanga izi telefoni ndetse umuntu agasaba undi ahisemo kugira icyo yiyemeza, bigakorerwa kuri internet cyane cyane ku mbuga nkoranyambaga.
Icyiciro cya mbere cy’ubu bukangurambaga ni ukwiyemeza gutanga telefone zigezweho, aho intego yacyo ari ukugira ngo uruhare rwa buri muntu rugaragare mu kugeza ikoranabuhanga ku batarifite hatangwa smartphones.
MTN Rwanda igaragaza ko by’umwihariko hagati ya Werurwe na Ukuboza 2019 yari imaze gucuruza Smartphone zizwi nk’Ikosora zirenga ibihumbi 50 ariko hakigaragara icyuho mu gufasha Abanyarwanda gutunga telefone zigezweho, aho bakiri munsi ya 20% kuko mu baturage basaga miliyoni 12, abafite smartphone basaga miliyoni 1.7.
Umuyobozi wa MTN Rwanda, Mitwa Kaemba Ng’ambi, yabwiye CNBC Africa ko ubukangurambaga bwa Connect Rwanda ari igitekerezo cyaje mu kureba uburyo inzego zitandukanye zagira uruhare mu kongera umubare w’abafite telefone zigezweho, kugira ngo boroherwe no kuzifashisha muri gahunda z’ishoramari.
Kuva ubu bukangurambaga butangijwe, abantu n’ibigo bitandukanye bamaze kwiyemeza gutanga Smartphones zisaga ibihumbi 50.
Ng’ambi yavuze ko MTN Rwanda yahisemo gufatanya na Minisiteri y’ikoranabuhanga na Inovasiyo muri ubu bukangurambaga kugira ngo zizagezwe ku bo zigenewe kandi babikwiriye.
Ati “Ku bufatanye na Minisiteri y’ikoranabuhanga na Inovasiyo hashyizeho uburyo bugaragaza neza uburyo bizakorwa, abantu bose badafite smartphones, bazi neza abafite n’abadafite smartphones.”
Yasobanuye ko na Minisiteri y’Ubutegetsi bw’igihugu isanzwe ifite imibare y’ingo zifite n’izitafite telefone zigezweho, ikazaba ariyo igenderwaho hatoranywa abazahabwa izigera ku bihumbi 50 zamaze kwiyemezwa n’abantu n’ibigo bitandukanye.
Ati “Impamvu turimo gukora ibyo ni ukugira ngo twizere ko smartphones izahabwa umuntu koko utayitunze uyu munsi kugira ngo twizere ko bijyanye n’intego muri rusange ariko nanone no kureba abantu batabasha kubona serivisi z’ikoranabuhanga.”
Icyiciro cya mbere cy’ubu bukangurambaga cyatangiye mu Ukuboza 2019 hagati biteganyijwe ko kizashyirwaho akadomo mu byumweru bitatu bya mbere bya Werurwe 2020.
Uretse gukusanya smartphones zizatangwa muri iyo gahunda no kuzishyikiriza abagenerwabikorwa, MTN Rwanda izanafatanya na Minisiteri y’Ikoranabuhanga na Innovasiyo mu gushyiraho integanyanyigisho y’uburyo abaturage bazajya bakoresha porogaramu zizashyirwamo no kubakangurira kuri serivisi zitandukanye z’ikoranabuhanga zakwifashishwamo.
Ng’ambi yakomeje ati “Tuzakomeza no gukurikirana kugira ngo twizere ko umuntu wayikoresheje ejo hashize azanayikoresha ejo hazaza, tunarebe niba hari icyuho mu kuzikoresha, tubabaze niba bibanogeye cyangwa niba hari ubundi bufasha twabaha.”
Yavuze ko inyigo zitandukanye zagaragaje ko mu gihe umubare w’abakoresha telefone wiyongereye, bigira uruhare mu kongera umubare w’abakoresha ikoranabuhanga ndetse n’umusaruro mbumbe w’igihugu ukiyongera.
Ati “Ku ruhande rwanjye icyo niteze ni uko bazakomeza kuzikoresha bagakomeza kugerwaho na serivisi zitandukanye batabonaga mbere. Nk’uko nabivuze, serivisi nyinshi za Guverinoma zirimo gutangwa hifashishijwe ikoranabuhanga ariko abantu bazibona baracyari bacye kubera ko badakoresha ibikoresho bizitangirwaho.”
“Ikindi mbona nk’amahirwe ni ubucuruzi buciriritse kuko mbere yo gutangiza ubu bukangurambaga, twaganiriye n’abantu benshi mu byaro tubabaza ‘Ese uwaguha smartphone ni iki wayikoresha?’ nk’abahinzi batubwiye ko hari amasoko ya kure y’aho batuye batabasha gucuruzamo ariko ko ‘bafite smartphone bashobora gufotora ibicuruzwa bakabishyira kuri internet bakaba babigura, bakabishyura nko kuri MTN Mobile Money n’ibindi.”
Yavuze ko hari n’abantu bakora n’abacuruza porogaramu za telefone batandukanye usanga batabasha kubona isoko ryazo rihagije kubera umubare muto w’abakoresha smartphone bazikenera, bityo uko bazagenda biyongera ari nako isoko rizaguka.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu rwego rwo kugabanya imbogamizi ku bantu bazitirwa no kubura internet.
Si ibyo gusa kuko inateganya uburyo na nyuma yazabagabanyiriza igiciro cya internet ku buryo batazajya bagorwa no kubona serivisi z’ikoranabuhanga no gukomeza gushaka smartphone zidahenze, ku buryo abantu bashobora no kuzigurira.
Biteganyijwe ko porogaramu 12 zizabanza gushyirwa muri izi telefoni zizatangwa muri #ConnectChallenge, zizaba ziri mu ndimi eshatu ari zo Ikinyarwanda, Icyongereza n’Igifaransa, bisobanuye ko abaturage bazihitiramo ururimi bakoresha.
Izo porogaramu zirimo Irembo, Serivisi za banki, iz’ubuzima, uburezi, kwishyura ifumbire bakoresheje Smart Nkunganire, amakuru ajyanye n’iteganyagihe n’ibindi.
",https://m.igihe.com/ikoranabuhanga/mobayilo/article/ikoreshwa-rya-smartphones-zirimo-gutangwa-muri-connect-rwanda-rizakurikiranwa,Tech
Hagiye gukorwa impinduka mu mikorere ya Bluetooth bwa mbere mu myaka 20,"Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Impinduka za mbere zizagaragazwa n’uburyo amajwi asohorwa n’ibikoresho byifashisha Bluetooth [écouteur] azajya aba ayunguruye kurusha mbere, bikajyana n’ikoranabuhanga rishya mu twumvisho [écouteur] dukoresha ubu buryo. Bizanajyana n’uburryo umuriro uzajya ugenda ari muke ugereranyije n’ibisanzwe.
Iri koranabuhanga ryiswe Bluetooth LE (LE isobanura Low Energy ni ukuvuga Bluetooth idatwara umuriro mwinshi) rizatuma abantu bashobora no gusangizanya ibyo bari kumva bakoresheje igikoresho kimwe.
Ni ukuvuga ngo niba uri kumva umuziki kuri écouteur zawe, ukaba ushobora gusangiza undi muntu nawe agafatira ku yawe akumva.
Ibyo bizafasha abantu benshi kumva nk’indirimbo imwe cyangwa ikindi kintu kimwe. Nko mu gitaramo cyangwa ahandi hateraniye abantu benshi, ubu buryo buzafasha ko abantu benshi bumva ibintu bimwe buri muntu ari ukwe, ariko aho amajwi ari kuva ari ku gikoresho kimwe bafatiyeho.
Abantu bafite ubumuga bwo kutumva nabo iri koranabuhanga rishya rya Bluetooth mu gihe gito rizashyirwa mu twumvisho tubafasha kumva.
LE Audio ikora kuri écouteur zikoresha Bluetooth kandi ku muntu wari uzisanganywe ntabwo ashobora kurishyiramo, ahubwo bimusaba kugura inshya zizashyirwa mu isoko mu minsi mike.
",https://m.igihe.com/ikoranabuhanga/article/hagiye-gukorwa-impinduka-mu-mikorere-ya-bluetooth-bwa-mbere-mu-myaka-20,Tech
Havumbuwe ikoranabuhanga ririnda uburyo bwo guhumeka kw’abana bavutse batagejeje igihe,"Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Ikigo cy’ikoranabuhanga cyo muri Israel (Technion), kuri uyu wa Kane cyatangaje ko iri koranabuhanga rigamije gukemura ikibazo cy’ubuhumekero bw’abana bavutse igihe kitaragera kuko usanga ibice bitandukanye by’umubiri wabo biba bitarakura neza.
Abana bavutse igihe kitaragera, usanga barangwa no kuba bafite ibibazo by’ubuhumekero bikaba ngombwa ko bahabwa ubufasha mu guhumeka hakoreshejwe icyuma gikoreshwa mu buvuzi mu gutanga umwuka.
Gusa ubu buryo bugira ingaruka zirimo kwangirika kw’ibihaha. Muri ubu buryo kandi buri mwana akenera gupimirwa impuzandengo y’ingano y’umwuka, uburemere bwawo, umuvuduko n’ibindi.
Abashakashatsi ba Technion, bakoze uburyo bwongera gutanga umwuka bigendanye n’ikigero cy’uko umwana ahumeka. Ubu buryo bushobora kurinda iyangirika ry’urwungano rw’ubuhumekero bw’abana kandi bukamufasha guhumeka neza.
Abashakashatsi kandi banavumbuye ikindi kintu gishobora kuba ku mwana kitari kizwi, aho umwuka usohokera mu gakoresho kaba kashyizwe mu munwa w’umwana (tube) ushobora kugira ingaruka ku mwana.
",https://m.igihe.com/ikoranabuhanga/article/havumbuwe-ikoranabuhanga-ririnda-uburyo-bwo-guhumeka-kw-abana-bavutse,Tech
Twitter igiye gushyiraho uburyo bwo guhitamo abemerewe kuvuga ku byo umuntu yanditse,"Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Ubusanzwe ibyo umuntu yanditse kuri uru rubuga biba bishobora kuvugwaho cyangwa gusubizwa ‘Reply’ n’umuntu wese ubisomye, yaba asanzwe amukurikira cyangwa atamukurikira ‘Following’.
Umuyobozi ushinzwe kugenzura ibinyuzwa kuri Twitter, Suzanne Xie, yatangaje kuri uyu wa gatatu ko harimo kuvugururwa imiterere yayo ku buryo abayikoresha bazajya bahitamo uwemerewe kugira uruhare mu kiganiro cyangwa igitekerezo batanzeho.
Iyo miterere mishya izaba igenera umuntu wandika ikintu kuri twitter amahitamo ane arimo kureka buri wese akakivugaho, guhitamo abasanzwe bamukurikira gusa kandi yahisemo gusangiza icyo yanditse, guhitamo abo yifuza kugisangiza gusa cyangwa guhitamo ko ntawemerewe kukivugaho.
Uru rubuga rwaherukaga gushyiraho uburyo bwemerera abarukoresha guhisha bimwe mu bitekerezo byatanzwe ku nyandiko barushyizeho ruvuga ko ari mu rwego rwo guhindura uburyo imikorere y’ibiganiro birutangwaho no guha amahirwe abarukoresha amahirwe yo kugenzura ibitekerezo bitangwa ku nyandiko banyuzaho.
Bamwe mu basanzwe bakoresha uru rubuga bagargaje ko iyi miterere mishya izaba ari igisubizo ku bantu bibasiraga abandi ku nyandiko babaga barunyujijeho, rimwe na rimwe batari mu bo bifuzaga kuzandikira.
Iyi miterere Twitter irimo ishaka kuzana biteganyijwe ko izatangira gukoreshwa mu gihe cya vuba muri uyu mwaka nubwo itavuze neza ukwezi.
",https://m.igihe.com/ikoranabuhanga/article/twitter-igiye-gushyiraho-uburyo-bwo-guhitamo-abemerewe-kuvuga-ku-byo-umuntu,Tech
StarTimes yashyizeho uburyo bworoshye bwo kugura ifatabuguzi rya televiziyo hifashishijwe ikoranabuhanga,"Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
Sosiyete ya StarTimes yashyizeho uburyo bw’ikoranabuhanga bworoshye bushobora kwifashishwa n’abakiliya bayo mu kugura ifatabuguzi (abonnement) mu bihe abaturarwanda basabwe kuguma mu rugo birinda Coronavirus.
StarTimes yatangaje ko kuri ubu bitakiri ngombwa gukora ingendo umuntu ajya kugura ifatabuguzi no guhererekanya amafaranga mu ntoki. Yashyizeho uburyo bwo kwishyura hakoreshejwe ikoranabuhanga bagura abonnement burimo MTN Mobile Money, Pivot, Equity, BPR, Gcom, FDI, ndetse irateganya ko mu minsi ya vuba izatangira gukorana na BK, Airtel Money na Mobicash.
Iyi sosiyete yatangaje ko umuntu wahuje ikarita ye na dekoderi bya StarTimes na StarTimes ON application, ashobora kwishyuza cyangwa agahindura bouquet akoresheje telefoni ye.
Umuyobozi Mukuru wa StarTimes, Deng Sanming, yagize ati “Nk’ikigo cya mbere kigurisha isakazamashusho muri Afurika, StarTimes igamije gutanga umusanzu mu mutekano w’abaturage muri ibi bihe bidasanzwe. Kureba neza batavuye mu rugo kugira ngo babone kandi bishimire imyidagaduro, amakuru na gahunda z’uburezi, ni intambwe yo gushyigikira ubuzima bwiza. “
Yongeyeho ati “Twizera ko imyitwarire myiza yose ishobora kuganisha ku mubiri muzima no mu bitekerezo byiza.”
Sanming yavuze ko ikoranabuhanga ryose rikoreshwa mu kwishyura ifatabuguzi rya StarTimes rizafasha abakiliya bayo gutuza no kuguma mu rugo bafite ubuzima bwiza.
Guhererekanya amafaranga no kwishyura hifashishijwe ikoranabuhanga ni bumwe mu buryo Banki Nkuru y’Igihugu (BNR) yasabye ko bwimakazwa muri ibi bihe hafashwe ingamba zikomeye zo guhangana n’ikwirakwira rya Coronavirus.
",https://m.igihe.com/ikoranabuhanga/ibindi-bikoresho/article/startimes-yashyizeho-uburyo-bworoshye-bwo-kugura-ifatabuguzi-rya-televiziyo,Tech
Ubushakashatsi bwagaragaje uburyo bushya bwo kwica agakoko gatera igituntu ,"Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Abashakashatsi bagaragaje ko agakoko gatera igituntu kugira ngo kabeho, gakenera intungamubiri zizwi nk’ubutare (fer). Mu gihe hahagaritswe inzira ijyana ubutare aho agakoko kari, igituntu ntigishibora gukura ngo gishegeshe abantu.
Ibi byagaragaje uburyo bushya bushobora kwifashishwa n’abahanga mu gukora imiti y’igituntu no kugihashya kitarangiza abantu.
Abashakashatsi bagaragaje ko iyo agakoko gatera igituntu kabuze ubutare (fer) kadashobora gukura.
Igituntu giterwa n’agakoko kazwi nka Mycobacterium tuberculosis, kandi kaboneka kenshi mu mubiri w’umuntu.
Abashakashatsi bizeye ko ubushakashatsi bushya buzafasha mu gushaka umuti nyawo uhangana n’indwara y’igituntu.
Markus Seeger, umwarimu mu ishami ry’ubuvuzi muri Kaminuza ya Zurich (UZH), akaba no mu itsinda ryakoze ubushakashatsi yavuze ko basanze ako gakoko gatera igituntu iyo kageze mu mubiri gacura utundi turemangingo intungamubiri z’ubutare.
Seeger yavuze ko babashije guhagarika utunyangingo duto twitwa IrtAB dutwara ubutare tubujyana mu gakoko gatera igituntu, kadashobora gukura cyangwa kakaba kanapfa, bityo igituntu ntikizahaze abantu.
Ishami ry’Umuryango w’Abibumbye ryita ku Buzima (OMS), ryatangaje ko umwaka ushize abantu miliyoni 1.5 bishwe n’indwara zibasira ibihaha n’igituntu kirimo.
",https://m.igihe.com/ikoranabuhanga/article/ubushakashatsi-bwagaragaje-uburyo-bushya-bwo-kwica-agakoko-gatera-igituntu,Tech
Smartphone zishobora guhenda muri EAC mu mezi atandatu ya 2020,"Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Isoko rya telefone zigezweho muri Afurika y’Iburasirazuba (EAC) biteganyijwe ko rizagabanyuka ku kigero cya 12% mu mezi atatu ya mbere ya 2020 na 3% mu mezi atatu azakurikiraho.
Ibyo bivuze ko telefone za smartphone zinjira mu karere zizaba nke, igiciro cyazo kikazamuka kubera ibibazo biri mu gutumiza ibikoresho by’ikoranabuhanga bitewe n’icyorezo cya coronavirus.
Biteganyijwe ko isoko rizakomeza kugenda nabi mu mezi atandatu ya 2020, ibintu bizasubira mu buryo mu gihembwe cya gatatu n’icya Kane by’umwaka nabwo nihagira igikorwa ngo icyorezo gihagarikwe, ubucuruzi busubire uko bwahoze.
Raporo y’ikigo cy’ubushakashatsi, International Data Corporation (IDC) igaragaza ko umubare wa telefone zigezweho zizinjira muri EAC uyu mwaka uzagabanukaho 1.6 % ugereranyije n’izinjiye umwaka ushize.
Ugereranyije na telefone zigezweho zinjiye muri Kenya umwaka ushize, mu mezi atandatu ya mbere ya 2020 zizagabanukaho 10 % kandi ibiciro byiyongere.
Umwaka ushize muri Kenya, Uganda na Tanzania telefone zigezweho zinjiye muri ibyo bihugu zari miliyoni 10.7, zivuye kuri telefone miliyoni 9.4 zinjiye mu 2018.
Ibihugu byo mu karere bifite isoko rito rya telefone, raporo ivuga ko bizagerwaho n’ingaruka nyinshi kuko ibigo bicuruza n’ibiranguza telefone bizaba bishishikajwe n’amasoko manini nka Kenya ari naho bashobora kohereza telefone nyinshi mu gihe cya coronavirus.
Uretse telefone kandi n’ibindi byuma by’ikoranabuhanga nka televiziyo, firigo n’bindi bizahenda kuko abari bafite ububiko bwabyo mbere y’uko icyorezo cya coronavirus gikwirakwira, ubu mu bubiko bigiye gushira. Ikindi ni uko muri Mutarama mu Bushinwa bari mu birori byo kwizihiza umwaka mushya ku buryo inganda zitakoraga, hiyongereyeho n’icyorezo cya coronavirus cyacaga ibintu muri icyo gihugu.
Raporo igaragaza ko telefone zicuruzwa muri Afurika y’Iburasirazuba ziganjemo iz’inganda zo mu Bushinwa nka Tecno, Itel, Infinix, Xiaomi na Huawei kuko bigize 85 % bya telefone zose zicuruzwa mu karere. Samsung na Nokia ni ubundi bwoko bwa telefone zicuruzwa muri EAC.
Bagaragaza ko coronavirus ishobora no kugira ingaruka ku gushyira hanze telefone nshya kuko hari bimwe mu bikoresho byifashishwa mu gukora telefone bitari kubasha kugera ku nganda kuko biva hanze y’u Bushinwa.
",https://m.igihe.com/ikoranabuhanga/article/smarthphones-zishobora-guhenda-muri-eac-mu-mezi-atandatu-ya-2020,Tech
COVID-19: MTN yasobanuye impamvu hari aho internet igenda buhoro n’ingamba zo kubikemura ,"Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
Sosiyete y’itumanaho ya MTN Rwanda yatangaje ko abakoresha imiyoboro yayo biyongereye muri iyi minsi abaturarwanda basabwe kuguma mu rugo, ku buryo byatumye imiyoboro imwe n’imwe ikoreshwa cyane, internet cyangwa guhamagara bikagenda gahoro.
MTN Rwanda yatangaje ko igiye kwagura imiyoboro imwe n’imwe mu maguru mashya kugira ngo icyo kibazo gikemuke.
Hashize iminsi bamwe mu bakoresha MTN Rwanda bavuga ko bafite ikibazo cya internet igenda gahoro cyangwa bahamagara amajwi akazamo ibibazo.
MTN Rwanda yatangaje ko intandaro y’uko kugenda gahoro, yaturutse ku bwiyongere bw’abakoresha imiyoboro yayo, kuko mu minsi mike ishize hafashwe ingamba zo kuguma mu ngo, ikoreshwa ry’imiyoboro ya MTN ryiyongereyeho 40 %.
MTN ivuga ko mu bice bituwe hari aho ubwo bwiyongere bwazamutse, bwikuba kabiri ugereranyije n’uko imiyoboro yabo yakoreshwaga mu minsi isanzwe.
Ibinyujije kuri Twitter, MTN yagize iti “Ubu bwiyongere buri hirya no hino ku Isi ku bigo by’itumanaho. Kwiyongera kw’abakoresha umuyoboro byateye umuvundo ku buryo mu duce tumwe na tumwe abakiliya bari guhura na internet igenda gahoro.”
Umuyobozi w’Ishami ry’Ikoranabuhanga muri MTN Rwanda, Ndatira Fabrice, yavuze ko imiyoboro imwe n’imwe mu Mujyi wa Kigali igiye kwagurwa kugira ngo ibashe guhaza abayikoresha bose.
Mu Mujyi wa Kigali, imiyoboro izagurwa bitarenze tariki 30 Mata 2020 naho mu bice byo hanze ya Kigali izagurwa bitarenze Gicurasi na Kamena uyu mwaka.
Mu Karere ka Gasabo imiyoboro izagurwa mu duce 27 dutandukanye tugize ako karere, muri Kicukiro izagurwa mu duce 17, Nyarugenge izagurwa mu duce 10.
Bamwe mu batanze ibitekerezo babicishije kuri Twitter ya MTN Rwanda, bagaragaje ko uduce twa Kicukiro nka Samuduha, Kanombe-Kabeza, Nyamirambo muri Nyarugenge n’ahandi ari hamwe mu hari ikibazo cyo kugenda gahoro kwa Internet.
Ndatira mu kubasubiza yagize ati “Gukoreshwa kw’imiyoboro yacu kwariyongereye mu duce tumwe na tumwe. Twatangiye kwagura iyo miyoboro. Kabeza iri mu duce turi bwagure imiyoboro yacu. Turaza kwihutisha iki gikorwa, turizera ko bizakemura ikibazo cyawe.”
Ndatira yavuze ko bumwe mu buryo bashobora gukoresha bagura imiyoboro ya MTN Rwanda, nko ku bakoresha Internet harimo kongeraho imiyoboro yindi (carriers) ifasha isanzweho mu gihe abayikoresha babaye benshi.
Yijeje ko internet izihuta imiyoboro nimara kwagurwa. Ati “Mu kwagura imiyoboro yacu, turizera ko internet izihuta kurushaho.”
MTN Rwanda ni sosiyete yageze bwa mbere mu Rwanda mu 1998, ikaba ari nayo ifite abakiliya benshi kuko imibare iheruka y’Urwego Ngenzuramikorere, RURA, yerekana ko ifite abafatabuguzi basaga miliyoni enye.
",https://m.igihe.com/ikoranabuhanga/internet/article/covid-19-mtn-yasobanuye-impamvu-hari-aho-internet-igenda-gahoro-n-ingamba-zo,Tech
Mercedes igiye gukora imashini zihariye zifasha abarwaye coronavirus guhumeka,"Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Abahanga mu by’ubuvuzi mu Bwongereza bafatanyije n’uruganda rwa Mercedes, bagiye gukora imashini ishobora gutanga umwuka ku murwayi wa coronavirus, hadakenewe imashini yari isanzwe izwi nka ventilator ifasha umurwayi guhumeka mu gihe ageze ahakomeye.
Ventilators ni imashini ubu zikenewe n’ibihugu byose mu kuba byafasha abarembejwe n’iki cyorezo, ariko zirahenze ku buryo kuzibona bigoye.
BBC yatangaje ko utumashini tuzwi nka Continuous Positive Airway Pressure (CPAP) zirimo gukoreshwa kugeza ubu ariko ari nke ugereranyije n’izikenewe.
Ibihugu by’u Bushinwa n’u Butaliyani byakoresheje izi mashini mu gufasha abarwayi ba Covid-19 kandi ngo byatanze umusaruro ukomeye.
Kugeza ubu utu dukoresho tugera kuri 40 twagejejwe mu bitaro byo mu Bwongereza.
Mercedes ivuga ko ishaka kujya ikora ibi izi mashini zigera ku 1000 ku munsi.
Amakuru ava mu Butaliyani igihugu cyugarijwe cyane na coronavuris, avuga ko abarwayi bangana na 50% bahawe utu twuma, byatumye batagera ku rwego rwo gukenera imashini yisumbuye ibafasha guhumeka mu bihe bikomeye (ventilator).
Prof Mervyn Singer ukora mu kigo University College London, avuga ko “Kugira utu tumashini bizatuma abarwayi batagera ku rwego rwo gukoresha imashini zibafasha guhumeka cyane kuko ari nke, zikaba zakoreshwa ku bandi barembye cyane.”
BBC ivuga ko aka kuma gafashwa gusunika umwuka ku buryo ugera mu kanwa no mu mazuru y’umurwayi bitamugoye.
Kugeza ubu icyorezo cya Coronavirus kimaze kwica abantu hafi ibihumbi 40 ku Isi, mu gihe abandi barenga ibihumbi 750 bamaze kwandura.
",https://m.igihe.com/ikoranabuhanga/article/mercedes-igiye-gukora-imashini-zihariye-zifasha-abarwaye-coronavirus-guhumeka,Tech
"Tuuza bundle, ipaki ya internet yakwifashishwa muri iki gihe cya Coronavirus","Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
Sositeye y’Itumanaho ya MTN Rwanda izwiho cyane guteza imbere ikoranabuhanga, ikomeje gutanga ibyiza byinshi byafasha abanyarwanda kumenya amakuru y’ababo, kuganira no gukora akazi buri wese ari iwe mu rugo mu rwego rwo kwirinda coronavirus.
MTN Rwanda ifite serivisi zo guhamagara hakoreshejwe amapaki atandukanye, hohererezanya ubutumwa bugufi, by’umwihariko muri ibi bihe byo kwirinda Coronavirus kohererezanya amafaranga nta kiguzi cy’ayo gukata umukiliya arengejeho mu gihe yishyura akoresheje Mobile Money.
Hari amapaki ya Internet atandukanye buri muntu agura bitewe n’iyo akeneye n’ibyo akeneye kuyikoresha, muri zo habamo iyitwa Tuuza bundle iri gufasha benshi muri iki gihe.
Tuuza bundle ni ipaki ya internet itanga Megabytes (Mbs) nyinshi. Nta gihe runaka imara, uhabwa Mbs ukazikoresha uko wifuza. Pack irangira ari uko izo Mbs zishize.
Hari igura Frw 200 itanga Mbs 130 igurwa umuntu akanze *345# akajya kuri 2 agakurikiza amabwiriza. Hari igura Frw 1000 itanga Mbs 800 nayo umuntu agura akanda *345# akajya kuri 2 agakurikiza amabwiriza.
Ushobora kandi gukanda *154# cyangwa *182# maze ugakurikiza amabwiriza.
Uretse iyo, hari andi mapaki menshi ya internet; arimo; ‘Irekure, (Internet Irekure) itanga Packs za 3G, 4G Irekure, Pack za 5G n’izindi nyinshi.
",https://m.igihe.com/ikoranabuhanga/internet/article/tuuza-bundle-ipaki-ya-internet-yakwifashishwa-muri-iki-gihe-cya-coronavirus,Tech
Impamvu ‘Zoom’ yanikiye izindi porogaramu zifasha mu guhamagara cyangwa gukora inama mu ikoranabuhanga,"Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Mu buryo busanzwe, iyo abantu bavuze urubuga nkoranyambaga rukunzwe cyane hakundaga kuza urufasha mu gusakaza amashusho, amafoto, kwibutsa isabukuru y’amavuko n’izindi.
Muri iyi minsi ibintu byahindutse kubera ko hafi ya buri wese yategetswe gukorera mu rugo kubera Coronavirus, nyamara agakomeza gukenera kuvugana n’abakozi bagenzi be, kwitabira inama z’ikigo akoramo cyangwa ayobora. Ibyo ntibirimo gukorwa na applications za Twitter, Facebook, Snapchat cyangwa TikTok. Ahubwo ni iyitwa Zoom.
Ni uburyo bwahanzwe n’umushinwa Eric Yuan mu myaka icyenda ishize, ariko ubu bwamaze guca kuri Skype na Microsoft Teams mu kwifashishwa cyane. Ni nabwo buryo inama iheruka guhuza ibihugu 20 bikize ku Isi, G20, yifashishije.
Burimo kwifashishwa kurusha ubundi bwari busanzwe nka FaceTime zikoreshwa kuri za iPhone. Ibyo bikagaragaza impamvu iki kigo cyagiye ku isoko ry’imari n’imigabane muri Mata mu mwaka, kibarirwa agaciro ka miliyari $15, ubu kigeze muri miliyari $40.
-	Zoom yoroshya ubuzima
Mu gihe kirekire, gukora inama hifashishijwe amashusho byasabaga kubanza gushyira porogaramu runaka muri mudasobwa cyangwa telefoni, ukamenya uburyo uyihuza n’igikoresho ufite, rimwe na rimwe bigasaba guca mu nzira nyinshi.
Igihe udafite application ya Zoom mu gikoresho cyawe, bizakorohera kuyishyiramo. Igihe inama irimo kubera kuri Zoom, ishobora guhurirwamo abantu bagera ku 100 buri wese ari imbere ya mudasobwa cyangwa telefoni ye, kandi umuntu akaba areba buri wese uri mu nama imbere ye.
Ubusanzwe nka Skype ku buntu yemera abantu 50, ariko Zoom igashyiraho akarusho k’uko nk’urugero niba utetse ugakenera kuvugana n’abandi, ntabwo ari ngombwa ko bakurebera igikoni, ushobora kugena uko inyuma hawe hagaragara mu maso y’abo muri kumwe mu nama.
Ni ukuvuga ko muri icyo gihe, ushobora kubigira nk’aho urimo kuganira wicaye ku mucanga cyangwa mu isanzure. Ubasha kandi kohereza ubutumwa ku muntu uhisemo cyangwa gufata amashusho y’ikiganiro kirimo kuba, ukaza kuyabika.
Umuntu aba afite igihe cy’iminota 40 cyo gukora inama, ku buryo iyo ukeneye ko irenga, umuntu ku giti cye yishyura $14.99 ku kwezi naho ikigo kikishyura $19.99.
-	Buri wese yayikoresha
Ntabwo Zoom itoranya ubushobozi bw’igikoresho cy’ikoranabuhanga. Ikora kuri mudasobwa ngendanwa, iPad, iPhone, mudasobwa yo mu biro cyangwa telefoni ikoresha Android. Ni ukuvuga ko umuntu wese, aho ari hose, ashobora kuyikoresha.
Abantu baranayishidukiye kubera ko mu byumweru bishize, Zoom yabaye application yamanuwe kuri internet (download) inshuro nyinshi kuri Apple App Store, kuko nko ku wa Mbere tariki 23 Werurwe yari imaze kumanurwa inshuro miliyoni 2.13, zivuye ku nshuro miliyoni 2.04 ku munsi wari wabanje.
Nyamara mbere y’amezi abiri yabanje, iyi porogaramu yamanurwaga inshuro zitarenze 56.000 ku munsi.
Kuva ibihugu byatangira gusaba abantu bose kuguma mu ngo, bibarwa ko abantu bamaze kuyimanura muri Google inshuro zisaga miliyoni 50.
-	Ikora mu buryo bwizewe
Urebye uburyo Zoom irimo gukoreshwa ku rwego rwo hejuru, ushobora kumva uburyo abayikoresha bayizera. Nibyo koko hagiye habamo ibibazo bike. Ariko magingo aya ikoreshwa n’inzego zinyuranye zaba iz’umutekano, ubuvuzi n’izindi.
Impungenge ariko ntizibura. Hari nk’igikorwa kirimo kwitwa ""Zoombombing"", aho abajura mu by’ikoranabuhanga bashobora kwinjira mu kiganiro banyuze kuri konti y’umuntu umwe, ugasanga berekanyeho amashusho atajyanye n’ibirimo kuba.
Rumwe mu ngero ziheruka gutangazwa ni uburyo banyuze ku muntu umwe bakereka abari mu nama bose amashusho y’urukozasoni.
",https://m.igihe.com/ikoranabuhanga/internet/article/impamvu-zoom-yanikiye-izindi-porogaramu-zifasha-mu-guhamagara-cyangwa-gukora,Tech
Huawei yashyize hanze telefone nshya za P40,"Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Uruganda rukora telefone rwo mu Bushinwa, Huawei rwashyize hanze telefone nshya ziswe P40 nubwo isi ikomeje guhangana n’icyorezo cya coronavirus.
Izi telefone zishyizwe hanze nyuma y’umunsi umwe urwo ruganda rutangaje ko 90 % by’abakozi barwo 150 000 hirya no hino mu Bushinwa, bagarutse ku mirimo nyuma y’igihe bari mu ngo kubera coronavirus.
Inzobere zigaragaza ko nubwo Huawei yashyize hanze izo telefone, zishobora kutagurwa cyane kuko zije mu gihe ubukungu bitifashe neza kubera coronavirus.
Ubwoko bushya bwa telefone za Huawei ntabwo burimo porogaramu za Google nka Youtube, Amakarita na Play Store kubera ko Leta Zunze Ubumwe za Amerika zabujije sosiyete zo muri icyo gihugu gukorana n’izo mu Bushinwa mu bucuruzi.
Huawei iracyari sosiyete ya kabiri igurisha telefone nyinshi ku isi nyuma ya Samsung. Huawei yari yiyemeje kuvana Samsung kuri uwo mwanya bitarenze 2019 ariko ntibyayikundiye.
Telefone za P40 zasohowe zirimo ubwoko butatu burimo P40 iringaniye, P40 pro na P40 pro+. Izo ebyiri za nyuma zifite uburebure bwa santimetero zigera kuri 16, bikaba bizigira nini kurusha iPhone 11 Pro Max ya Apple.
Ubwo bwoko bwose bwa telefone bukoresha internet ya 5G. P40 iringaniye ifite camera eshatu, na zoom ya 3x ituma umuntu ashobora gukurura ikintu kiri kure ifoto ntite ireme.
P40 Pro yo ifite zoom ya 5x ituma ifata amashusho akeye mu gihe Pro+ ifite zoom ya 10x.
Mu zindi porogaramu ziri muri izo telefone harimo TikTok, Telegram, Viber na Microsoft Office. Uretse porogaramu za Google, telefone za P40 ntizirimo Twitter, Facebook na WhatsApp.
Huawei yashyizemo indi porogaramu isimbura YouTube yiswe Huawei video. Iyi sosiyete kandi yasinye amasezerano na BBC yo kujya ihabwa video zayo.
Telefone za P40 na P40 Pro zizashyirwa ku isoko tariki 7 Mata, iya mbere ikazaba igura amadolari 890 naho iya kabiri igura amadolari 1100. Telefone za P40 Pro+ zo zizajya ku isoko muri Kamena zigura amadolari 1540.
",https://m.igihe.com/ikoranabuhanga/article/huawei-yashyize-hanze-telefone-nshya-za-p40,Tech
U Rwanda ku rutonde rw’ibihugu Apple yaguriyemo isoko ryayo,"Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Uruganda rukora ibikoresho by’Ikoranabuhanga rwa Apple rwongereye umubare w’ibihugu byemerewe gukora no gukoresha applications zishyirwa muri mudasobwa, iPad na telefoni zarwo mu buryo bwemewe.
Ni igikorwa cyakiriwe neza n’abasanzwe bakora za applications zishyirwa mu bikoresho by’ikoranabuhanga bo mu Rwanda kuko ngo bigiye kubafasha kwagura ibikorwa byabo bijyanye no kuzikora kandi bakabona indi soko y’amafaranga batari basanganywe.
N’ubwo nta tariki nyayo Apple yatangaje ko abakora za applications bazaba bemerewe gutangira gushyira ibikorwa byabo ku rubuga rwayo, uru ruganda rwabasabye kwinjira muri konti zabo ku rubuga rwa Apple, bakemeza uburyo bushya bujyanye n’amasezerano y’imikoranire avuguruye bitarenze tariki ya 10 Mata 2020. Ibi bizatuma ngo applications zabo zibonwa n’abantu bifashisha ibikoresho bya Apple hirya no hino ku Isi igihe nikigera.
Ubusanzwe u Rwanda ntirwari mu bihugu byemerewe gukoresha no guhabwa ubufasha bujyanye na applications za Apple kuko umuntu wakeneraga kugira application agura, agurisha cyangwa ikindi gikorwa kimusaba kuzuza umwirondoro we mu ikoranabuhanga rya Apple, byamusabaga gushaka ikindi gihugu yiyitirira kugira ngo abone ibyo akeneye.
Uwashinze akaba n’Umuyobozi Mukuru w’Ikigo Khenz gikora za applications za mudasobwa na telefoni, Habineza Moussa, yavuze ko ubusanzwe u Rwanda rwari rumeze nk’ururi mu kato.
Ati ’’Ku isoko rya applications rya Apple, ba rwiyemezamirimo b’Abanyarwanda n’abandi bo mu bihugu 20 byatangajwe bari mu kato ariko ubu biratandukanye.’’
Yakomeje avuga ko Abanyarwanda basanzwe bakoresha application za Apple batazongera kwiyitirira ibindi bihugu kugira ngo bazifashishe kandi ko bazabasha kwishyura bifashishije amakarita ya banki n’umwirondoro byo mu Rwanda nta nkomyi.
Uruganda rwa Apple rwari rusanzwe rwemerera abakora za applications zijyanye n’ibikoresho byarwo rukanatanga ubufasha ku bakiliya barwo mu bihugu 155 ku Isi.
Usibye u Rwanda, ibindi bihugu biri ku rutonde rw’ibyo Apple yaguriyemo ubucuruzi bwayo ni Afghanistan, Gabon, Côte d’Ivoire, Georgie, Maldives, Serbie, Bosnie na Herzegovina, Cameroun, Iraq, Kosovo, Libya, Montenegro, Maroc, Mozambique, Myanmar, Nauru, Tonga, Zambie na Vanuatu.
",https://m.igihe.com/ikoranabuhanga/article/u-rwanda-ku-rutonde-rw-ibihugu-apple-yaguriyemo-isoko-ryayo,Tech
Urubyiruko rwakoze ikoranabuhanga rizarinda ibigo by’ubwishingizi guhombera mu manyanga akorerwa mu magaraje,"Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Itsinda ry’abanyeshuri bane biga amasomo y’ikoranabuhanga mu ishuri ry’imyuga rya Kigali Integrated College babifashijwemo na mwarimu wabo n’ubuyobozi bw’ishuli bakoze ikoranabuhanga rya Electronics Claims Management System, ECMS rizafasha ibigo by’ubwishingizi gukuraho ibihombo baterwaga n’amanyanga abera mu igaraje igihe umukiliya wabo yakoze impanuka bagomba kumukoreshereza imodoka.
Ibi uru rubyiruko rwabikoze rugamije gushaka igisubizo ku kibazo cy’ibihombo bikabije byibasiye ibigo by’ubwishingizi nk’uko byagiye bigaragazwa na Banki nkuru y’igihugu BNR.
Ikibazo cy’ibihombo mu bigo by’ubwishingizi cyagarutsweho cyane mu 2018,ubwo banki nkuru y’igihugu yatangazaga ko ibigo by’ubwishingizi bihomba arenga miliyari 6 buri mwaka.
Iki gihe iyi banki yagaragaje ko ibigo by’ubwishingizi byigenga byahombye miliyari 8.3 Frw mu 2013; miliyari 12.2 Frw mu 2014; miliyari 12.5 Frw mu 2015; miliyari 13.4Frw mu 2016 na miliyari 6.9 Frw mu 2017.
Mu 2017 ni bwo bwa mbere ibi bigo by’ubwishingizi byari bihombye amafaranga make angana na miliyari 6.9 Frw aho nk’ubwishingizi bw’ibinyabiziga bwari bwihariyemo igihombo cya miliyari 4.3 Frw.
Igitera ibihombo mu bwishingizi bw’ibinyabiziga
Mu busanzwe iyo umuntu akoze impanuka, Polisi iraza ikagera aho impanuka yabereye igakora raporo y’uko yagenze, ku wakoze impanuka ushaka ko ikigo cy’ubwishingizi bakorana kimwishyurira amafaranga yo gukoresha imodoka ye iyi raporo ajya kuyisaba akayijyana ku kigo cy’ubwishingizi bakorana.
Iyo ikigo cy’ubwishingizi kimaze gusuzuma iyi raporo cyohereza umugenzuzi cyahisemo kujya kureba uko imodoka yangiritse akanashaka igaraje rizayikora.
Muri ubu bwumvikane hagati y’umugenzuzi n’igaraje niho hashobora kuvuka uburiganya buhombya ibigo by’ubwishingizi, aho umugenzuzi yumvikana na nyiri igaraje akandika ibyangiritse byinshi kugira ngo n’amafaranga abe menshi.
Muri bwa buriganya, iyo nyiri igaraje amaze kwishyurwa n’ikigo cy’ubwishingizi amafaranga y’umurengera agira umubare runaka aha wa mugenzuzi.
Nyuma yo kureba no kwitegereza ibyago n’ibihombo biterwa n’iyi nzira binyuramo ngo uwakoze impanuka ikinyabiziga cye kikangirika yishyurwe, itsinda ry’abanyeshuri bane biga mu Ishuri ryigisha imyuga rya Kigali Integrated College( KIC) bakoze ikoranabuhanga bise Electronics Claims Management System, ECMS rizafasha ibigo by’ubwishingizi guhangana n’ibi bihombo.
Ni ikoranabuhanga ryakozwe na Mugiraneza Amani, Uwineza Denyse, Uwase Honorine na Irakoze Blaise bafatanyije na mwarimu wabo Iyaturemye Jean Claude.
Uko ikoranabuhanga ry’uru rubyiruko ritanga igisubizo
ECMS izafasha mu koroshya inzira byanyurangamo ngo umuntu akoresherezwe ikinyabiziga ihuza amakuru hagati ya polisi, ibigo by’ubwishingizi na nyiri imodoka ubundi amagaraje nayo ahatanire isoko ryo gukora imodoka.
 Uwase Honorine ati “iri koranabuhanga ryacu rije gukuraho iyo nzira yose ku buryo umugenzuzi ntaho azajya ahurira n’amafaranga kuko nyiri ikinyabiziga azajya abasha kwivugira uko impanuka yagenze afotore avuge ibyabaye ariko bidakuyeho raporo ya Polisi”
Ibi bizakorwa ibigo by’ubwishingizi, amagaraje ndetse n’abanyiri ibinyabiziga bafunguza konti muri iyi sisteme ya ECMS banyuze ku rubuga Www.umuhuza.rw.
Mu gihe impanuka imaze kuba Polisi izajya ikora raporo nirangiza iyishyire muri ECMS igere ku bwishingizi, nyiri ikinyabiziga nawe akore raporo ye ayoherereze ku kigo cy’ubwishingizi akoresha.
Nyuma yo kohereza ubu butumwa ibigo by’ubwishingizi nabyo bizajya bihita bibona ko hari umukiliya wabyo wakoze impanuka,ubundi bishake umugenzuzi ujya kureba uko ikinyabiziga kimeze ubundi nawe akore raporo ayihe ikigo cyamutumye.
Ikigo cy’ubwishingizi nikimara kubona ibi byose kizajya gishyira ku rubuga amafoto y’imodoka zangiriste maze amagaraje azaba yarafunguje konti muri ECMS ahatanire amasoko yo kuzikora.
Aha igaraje rizajya rivuga igihe runaka rishobora kuyikoramo n’amafaranga ryabaca, maze ibigo by’ubwishingizi nabyo bihitemo uwayikora mu gihe gito kandi ku mafaranga make.
Imodoka nirangiza gukorwa nyiri ikinyabiziga azajya kukireba ajyanye n’impuguke ivuye mu kigo cy’ubwishingizi barebe niba igaraji ryarakoze ibintu uko babyumvikanye, maze nibasanga ari byo babisinyire, ubundi nyiri igaraje yishyurwe.
Irakoze Blaise nk’umwe mu bagize itsinda ryakoze ECMS aganira na IGIHE yavuze ko iri koranabuhanga rizanafasha amagaraje atajyaga abona amasoko kubera ko abagenzuzi bari bafite amagaraje runaka bakorana bihoraho ariko ubu bakazabasha kuyabona kuko ipiganwa rizajya riba mu mu mucyo.
Kugeza uyu munsi iri koranabuhanga ryamaze kugenzurwa n’ubuyobozi w’Ishyirahamwe ry’ibigo by’ubwishingizi mu Rwanda, ASSAR, hakaba hasigaye kwegera ibindi bigo bireba rikabona gutangira gukoreshwa kumugaragaro.
",https://m.igihe.com/ikoranabuhanga/article/urubyiruko-rwakoze-ikoranabuhanga-rizarinda-ibigo-by-ubwishingizi-guhombera-mu,Tech
Apple yafunze amaduka yayo yose ku isi uretse mu Bushinwa,"Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uruganda rukora telefone n’ibindi bikoresho by’ikoranabuhanga, Apple rwatangaje ko rubaye rufunze amaduka yarwo hirya no hino ku Isi uretse mu Bushinwa, hagamijwe kurinda abakozi barwo icyorezo cya Coronavirus gikomeje guhungabanya Isi.
Uru ruganda rufite amaduka menshi ku isi, rwiyemeje no gutanga miliyoni 15 z’amadolari mu gufasha guhangana na coronavirus.
Apple yihaye ibyumweru bibiri kugeza kuwa 27 Werurwe akaba ari bwo izatangaza niba abakozi bayo bakomeza kuguma mu rugo cyangwa basubira mu kazi.
Mu bice bidatuwe cyane aho abakozi bashobora kujya ku kazi, Apple yatangaje ko bazakomeza gukora ariko bakigengesera cyane kubera coronavirus.
Impamvu mu Bushinwa amaduka arakomeza gukora ni uko umubare w’abandura coronavirus ukomeje kugabanyuka.
Kuri uyu wa Gatanu amaduka 42 ya Apple yafunguwe mu Bushinwa nyuma y’ukwezi afunzwe.
Muri Gashyantare nibwo Apple yabaye ihagaritse ibikorwa byayo mu Bushinwa ubwo icyo gihugu cyari cyahagaritse ibikorwa mu mijyi myinshi kugira ngo kibashe guhangana na coronavirus.
Byagize ingaruka z’ubukungu kuri Apple kuko telefone urwo ruganda rwagurishije muri Gashyantare 2020 zagabanyutseho kimwe cya kabiri ugereranyije n’izo rwagurishije mu kwezi nk’uko umwaka ushize.
Ikindi cyashegeshe Apple ni uko zimwe mu nganda zo mu Bushinwa zikora ibikoresho byifashishwa muri telefone zayo zari zabaye zihagaritse imirimo.
Apple itangaza ko muri Gashyantare yagurishije telefone za iPhones 494,000 mu Bushinwa ugereranyije na iPhones miliyoni 1.27 zagurishijwe muri Gashyantare umwaka ushize.
",https://m.igihe.com/ikoranabuhanga/article/apple-yafunze-amaduka-yayo-yose-ku-isi-uretse-mu-bushinwa,Tech
Isi y’uburyohe ku rubyiruko ruri munsi y’imyaka 25 rukoresha MTN Yolo,"Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
Hashize igihe urubyiruko ruri munsi y’imyaka 25, rukoresha umuyoboro wa MTN Rwanda rwishimira poromosiyo ya MTN Yolo irufasha kubasha kubona pack zitandukanye ku mafaranga make cyane.
MTN Yolo ni gahunda yashyiriweho urubyiruko ruri hagati y’imyaka 16 na 24, itanga uburyo bwihariye burimo gukoresha pack yo guhamagara na Internet yiswe “Yolo Pack”, byose bikaza ari byinshi ugereranyije n’amapaki ahabwa abandi batari muri iyo myaka.
Iyo urebye abenshi mu rubyiruko bakoresha MTN Yolo uyu munsi, usanga bamwe bakiri abanyeshuri abandi nta kazi cyangwa ubundi buryo babonamo amafaranga bafite.
Bamwe mu bakoresha iyi gahunda ya MTN Yolo bavuga ko ibafasha kwisanzura bahamagara inshuti n’abavandimwe kandi bakanagura pack za internet ku mafaranga make.
Ishimwe Aimée avuga ko MTN Yolo yamworohereje kubona pack zo guhamagara ku mafaranga make cyane ndetse ko pack za internet zo zamushyize mu munyenga.
Ati “MTN Yolo ni gahunda idufasha cyane nk’urubyiriko, by’umwihariko nkatwe nk’abanyeshuri wabaga ufite nk’igiceri cy’ijana ukibaza ukuntu uribubone ama-inite yo guhanagara ariko Yolo yarabikemuye. Ibyo kugura pack ya internet byo bikaba umunyenga.”
Karasira Eric wo mu karere ka Nyarugenge avuga ko MTN Yolo ari gahunda nziza yamufashije kubasha kubona pack zayo zitanga ama inite yo guhamagara atubutse ugereranyije n’izindi pack nka ISANZURE cyane ko nta mafaranga menshi aba afite.
Ati “Ibyiza bya Yolo ni uko ushobora kuba ufite amafaranga ijana ukaba wagura pack yo guhamagara itubutse cyangwa internet. Amasegonda yo guhamagara “1020” ya Yolo atandukanye n’aya ISANZURE “170” kuko bituma ubasha guhamagara abantu benshi cyane ko kubona amafaranga ari ikibazo.”
Kimwe n’abandi, Umutoniwase Aline na we utaratanzwe no gukoresha MTN Yolo avuga ko ari gahunda nziza ifasha urubyiruko kubona pack zitubutse kandi zihendutse, bityo bigatuma bisanzura mu guhamagara ndetse no gukoresha interineti y’ubuntu itangira saa sita z’ijoro bareba ibibera ku Isi.
Sosiyete y’itumanaho MTN yashyiriyeho urubyiruko iyi gahunda kugira ngo nabo bisange muri gahunda za MTN ihora hafi y’urubyiruko mu iterambere ry’igihugu. Ukoresha iyi serivisi akanda *154# kuri telefoni ye ngendanwa.
",https://m.igihe.com/ikoranabuhanga/mobayilo/article/isi-y-uburyohe-ku-rubyiruko-ruri-munsi-y-imyaka-25-rukoresha-mtn-yolo,Tech
Ibisubizo kuri bimwe wibaza kuri internet inyaruka ya 5G,"Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Umuyoboro wa 5G uhanzwe amaso n’Isi kuko uzafasha cyane mu gukoresha internet ku bintu binyuranye birimo applications zihariye zisaba internet ihambaye, ibikoresho binyuranye byo mu rugo, mu bikorwa remezo, gucunga umutekano n’ibindi .
Abahanga mu by’ikoranabuhanga bagaragaza ko 5G ari internet ifite imbaraga zidasanzwe zizafasha guhindura byinshi mu mibereho n’imikorere y’abantu.
CNN itangaza ko 5G izaba ifite umuvuduko uhambaye n’ubushobozi bwo kwifashishwa n’ibikoresho by’ikoranabuhanga byinshi icyarimwe kurusha uko bigenda kuri 4G LTE.
Kuva mu 2009, Huawei yo mu Bushinwa yashoye imbaraga mu gukora ikoranabuhanga rya internet yihuta ya 5G, ndetse byatumye Amerika isaba inshuti zayo gukumira iki kigo kuba byakoresha udukoresho twacyo dutanga murandasi ya 5G, itinya ko ikoranabuhanga ryayo rishobora gukoreshwa mu gutata abakiliya bayo.
Muri Gicurasi 2019, Huawei yashyizwe mu bigo bitemerewe gukorera muri Amerika n’inzego z’umutekano, inabuzwa kugura ibikoresho byakorewe muri Amerika itabiherewe uburenganzira.
Internet ya 5G yatangiye gukoreshwa muri Leta Zunze Ubumwe za Amerika no mu bindi bice by’Isi mu 2018, ariko ntirasakara henshi. Ibigo byinshi biriruka amasigamana ngo bitangize 5G ndetse ibihugu nabyo birahirimbanira kuza ku isonga y’ibizayikoresha ikagera ku bantu bose.
Impamvu y’uku kurushanwa ni uko 5G yitezweho kugaragaza impinduka zidasanzwe mu ishoramari, ibikorwaremezo n’ibijyanye n’ubwirinzi.
Internet ya 5G ifite ikoranabuhanga riyifasha guhaza ibikoresho byinshi; izagabanya igihe telefoni yamaraga ngo yakire ubusabe buyishoboza gutangira gukoresha internet mu gihe yagaburiwe n’indi; izanoza, inoroshye ihanahana ry’amakuru muri porogaramu za Amazon Web Services na Microsoft Azure.
Umuyoboro wa 5G usakaza internet hifashishijwe radio zabugenewe n’ibindi bikoresho nk’iminara ishyirwa ku nyubako yubakwa bijyanye n’aho izakoreshwa.
Ihuriro ry’Ibigo bikora mu bijyanye n’Ikoranabuhanga rya Telefoni, GSMA, ryatangaje ko 5G ifite umuvuduko uhambaye ushobora gukuba inshuro 10 internet ya 4G LTE.
Ikigo cy’ikoranabuhanga cyo muri Suède, Ericsson, gifatanyije n’ibindi bigo birimo SK Telecom na BMW Korea, cyakurikiranye imodoka ikoresha internet, yirukankaga ku bilometero 170 ku isaha, mu kwerekana ingano idasanzwe y’umuvuduko wa 5G.
Abahanga bavuga ko 5G ishobora no kuzagera ku muvuduko uhanitse ukubye inshuro 100 uwa 4G. Ibi bisobanuye ko kumanura [download] filime y’amasaha abiri byatwara amasegonda 10 mu gihe kuri 4G bisaba iminota irindwi. Ntiwakwirengagiza ko umuvuduko wa internet ujyana n’aho iherereye n’umubare w’abari kuyikoresha.
Umuntu ushaka gukoresha internet ya 5G agomba kugira agakoresho gafite ubushobozi bumufasha kuyifashisha. Ibigo by’ikoranabuhanga nka Samsung, Motorola, Huawei, LG, OnePlus byashyize ku isoko telefoni zishobora gukoresha 5G. Sosiyete ya Apple nayo irateganya gushyira hanze iPhone ikoresha 5G bitarenze 2020.
Huawei yamuritse mudasobwa zirimo MateBook X Pro, MateBooks n’akuma kazatuma abantu babasha gukoresha internet ya 5G mu ngo zabo kitwa 5G CPE Pro. Inafite telefoni ya Mate X ikoresha 5G.
GSMA igaragaza ko mu 2025, nibura ½ cya telefoni zizaba zikoresha 5G, izisigaye zikoresha 4G na 3G. Internet ya 5G ishobora gutanga 20GB ku isegonda, yakwifashishwa mu buvuzi bw’iyakure, mu kugenzura ibikorwa wibereye ahandi n’ibindi.
Mu Rwanda ho hakoreshwa 4G yatangijwe mu 2014, ubu 95% by’igihugu bigerwaho n’umuyoboro wa murandasi yihuta mu gihe mu gihugu hose hagera 4G.
Biteganyijwe ko ikoranabuhanga rya internet yihuta ya 5G rizakurikirwa n’iya 6G bivugwa ko izatangira gukoreshwa mu 2030.
",https://m.igihe.com/ikoranabuhanga/article/ibisubizo-kuri-bimwe-wibaza-kuri-internet-inyaruka-ya-5g,Tech
Cogebanque yatanze telefone igihumbi muri gahunda ya Connect Rwanda,"Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Banki y’Ubucuruzi ya Cogebanque yashyikirije MTN Rwanda telefone zigezweho 1000 zizahabwa Abanyarwanda batishoboye muri gahunda ya Connect Rwanda, igamije kugeza smartphones ku badafite ubushobozi bwo kuzigurira.
Ku mugoroba wo kuri uyu wa Kane tariki 12 Werurwe, nibwo abayobozi ba Cogebanque bashyikirije MTN Rwanda telefone 1000 mu rwego rwo gutanga umusanzu wayo mu kwihutisha ikoranabuhanga mu banyarwanda.
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda, ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abaturage badafite ubushobozi bwo kuzigura mu turere dutandukanye, nibura imwe muri buri rugo.
Kuva icyo gihe ibigo bitandukanye n’abantu ku giti cyabo bahise batangira kwiyemeza izo bazatanga, abandi bakazitanga cyangwa bagatanga amafaranga yo kuzigura.
Uretse gushyigikira iyi gahunda ya Connect Rwanda, Cogebanque ikomeje gahunda zitadukanye zigamike guteza imbere ikoranabuhanga.
Yagabye amashami 28, ifite aba-agents barenga 600, ikaba ifite serivisi zitandukanye zitangwa hifashishijwe ikoranabuhanga ririmo amakarita, internet banking ndetse na telefone (Mobile banking, Mobile App na push & pull).
Ni serivisi yifashishwa n’abakiliya b’iyi banki mu kuba babona uko konti zabo zihagaze mu gihe havuyeho amafaranga cyangwa yongewe kuri konti, ishobora kandi kwifashihwa mu kwishyura fagitire z’amazi n’umuriro ndetse uyikoresha ashobora no kwiyoherereza amafaranga yo guhamagaza kuri telefone.
Cogebanque itanga Serivisi Mpuzamahanga binyuze mu ikoranabuhanga mu korohereza abanyarwanda kwizigamira nkuko biri muri gahunda za leta.
",https://m.igihe.com/ikoranabuhanga/article/cogebanque-yatanze-telefone-igihumbi-muri-gahunda-ya-connect-rwanda,Tech
"Kubona amashusho y’urukozasoni byoroshye, intandaro y’ubwiyongere bw’inda ziterwa abangavu ?","Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Uko imyaka ishira indi igataha niko raporo zisohoka zigaraga imibare iteye impungenge y’abangavu baterwa inda mu Rwanda, yiyongera ku gipimo cyo hejuru kandi bikabagiraho ingaruka zitandukanye zirimo imibereho mibi, kubicira ahazaza n’ibindi.
Minisiteri y’Uburinganire n’Iterambere ry’Umuryango iheruka gutangaza ko mu mwaka wa 2016, abangavu basambanyijwe bakabyarira kwa muganga bari 17 849, mu 2017 bari 17337, mu 2018 bagera kuri 19 832 mu gihe hagati ya Mutarama-Kanama 2019 bari 15 596. Bivuze ko bose hamwe ari 70 614 guhera mu 2016.
Zimwe mu mpamvu zikunze kuvugwa zitera abana b’abakobwa guterwa inda zirimo ubukene, kubura ubumenyi ku buzima bw’imyororokere, kudakurikiranirwa hafi n’ababyeyi cyangwa abarezi babo n’amakimbirane yo mu miryango.
Hari kandi n’abavuga ko abana bagira inyumvire yo gushaka inshuti bakundana bakiri mu bugimbi n’ubwangavu abandi bagakomoza ku bwigenge abana basigaye bahabwa, bibaganisha ku gashungo kabashora mu ngeso mbi z’imibonano mpuzabitsina idakingiye.
Kubona amashusho y’urukozasoni byoroshye
Uwavuga ko ikoranabuhanga riyoboye Isi muri iki gihe ntabwo yaba abeshye kuko mu buzima busanzwe, mu buvuzi, mu burezi, mu buhinzi n’ahandi ririfashishwa, mu byiciro byose by’abantu, yaba abana, urubyiruko n’abakuze.
Ni umuyoboro wifashishwa na buri wese ushaka kugera ku byiza ariko hari na benshi bawifashisha mu bishobora kubagiraho ingaruka ubwabo zidasize na bagenzi babo.
Ubushakashatsi bwakozwe n’ikigo cyo muri Afurika y’Epfo ku ngaruka z’ikoranabuhanga ku rubyiruko, bwerekanye ko kubona uburyo bwo gukoresha internet byoroshye bituma rubasha gusura imbuga zitandukanye zirimo n’izitangaza amashusho y’urukozasoni n’andi arutoza imico mibi mu buryo bworoshye.
Ababukoze basobanuye ko uretse kugera kuri ayo mashusho mu buryo bworoshye bifashishije nka Telefone, mudasobwa n’ibindi, binatuma urubyiruko rutangira kugerageza gushyira mu bikorwa ibyo rwabonyeho, byinshi bigenewe abakuze gusa.
Ubushakashatsi bwakozwe na Cladho na HAGURUKA bwerekanye ko kuba abana b’abakobwa bakora imibonano mpuzabitsina bataragira imyaka 18 bituma batwara inda ku kigero cya 87.7%.
Imibare iheruka IGIHE yabonye y’urubuga Pornhub rufite izindi zigera kuri 40 ziyishamikiyeho zerekana poronogarafi ku Isi yerekana ko u Rwanda ruza ku mwanya wa 29 muri Afurika mu kugira abantu benshi bareba film z’imibonano mpuzabitsina, aho bazireba cyane ku Cyumweru bakadohoka ku wa Gatanu.
Abagore bo mu Rwanda bihariye kureba izi film ku rugero rwa 27% mu gihe ubusanzwe ku Isi hose abagore imbere y’izi film bari ku kigero cya 24%. Igaragaza ko mu mbuga za internet 50 zisurwa cyane mu Rwanda, ebyiri muri zo ari iz’amashusho y’urukozasoni.
Nta gushidikanya ko benshi mu bazisura bari ahanini mu kigero kiri munsi y’imyaka 40, gusa igiteye inkeke ni uko n’urubyiruko ruri munsi y’imyaka 20, kuri bamwe kureba ayo mashusho bisa n’ibyinjiye mu buzima bwabo bwa buri munsi.
Umuhuzabikorwa w’imishinga y’impuzamiryango y’uburenganzira bwa muntu CLADHO, Murwanashyaka Evariste, yabwiye IGIHE kuba abana bagera ku mashusho y’urukozasoni byoroshye biri mu byongera inda zitateguwe mu bangavu.
Ati “Natwe turabyemera ko abana kubona uburyo bagera ku mashusho y’urukozasoni bituma bamenya imibonano mpuzabitsina icyo aricyo bakiri bato, kandi ugasanga barimo kureba bimwe kuko bigaragaza neza uko bikorwa, bibereka neza uko ikorwa nabo bakabikora bashobora kuba bari kwigana ibyo babonye.”
Murwanashyaka yasobanuye ko kubera agashungo, iyo umwe arebye ayo mashusho y’urukozasoni aboneraho kuyasangiza bagenzi be ku mbuga nkoranyambaga nka WhatsApp bigatuma n’umwana utari ufite gahunda bigatuma yishora mu mibonano mpuzabitsina akiri muto.
Umunyamabanga Nshingwabikorwa w’Impuzamiryango Pro-femme twese hamwe, Emma Marie Bugingo, yabwiye IGIHE ko ubusanzwe impamvu zitera ubwiyongere bw’inda ziterwa abangavu ari nyinshi zirimo no kuba urubyiruk0 rubona amashusho y’urukozasoni mu buryo bworoshye.
Ati “Nibyo, abantu bareba ayo mashusho y’urukozasoni nayo akurura abantu kugira imyitwarire mibi.”
Hakorwe iki ngo bikumirwe?
Umwaka ushize Guverinoma yashyizeho Politiki iteganya uburyo ibitangazwa kuri internet bikwiye kuba birinda abana kujya mu myitwarire mibi .
Murwanashyaka yavuze ko igikenewe ari ukwigisha iyi politiki abantu bose kandi hagakorwa ubugenzuzi ko byubahirizwa.
Ati “Igikenewe ni uko iyo Politiki yigishwa abana, ikigishwa abarezi, ababyeyi n’uburyo bwo kuyishyira mu bikorwa, ntibe iyo mu bitabo gusa, abantu bakayimenya na RURA ikagenzura uko abantu bakurikiza imbuga nkoranyambaga kugira ngo abantu birinde ibyo bintu byose.”
Si ibyo gusa kuko asanga n’abantu bakoresha inzu abantu bifashisha bashaka serivisi z’ikoranabuhanga bakwiye kwigisha iyi politiki bakanategekwa gushyiramo ibyapa bibuza abana kureba ayo mashusho, bakashyiramo uburyo bubuza abana gusura izo mbuga.
Ati “Ababyeyi bakwiye gutozwa uburyo bwo kugendana n’iterambere kuko niryo rituma umwana abasha kugera kuri ibyo bikoresho kandi ntitwarihagarika, ahubwo ni gute turimo gusobanurira abana uko bagendana naryo.”
Bugingo we yashimangiye ko ababyeyi n’abandi bafite mu nshingano urubyiruko bakwiye kongera uburyo bwo kwigisha urubyiruko uburyo rwitwara, bijyanye n’iterambere kuko utahagarika ikoranabuhanga.
Ati “Ntiwashyira umupolisi kuri buri muntu ukoresha telefone cyangwa ibindi byamufasha kureba ayo mashusho, njye mbona kimwe n’izindi mpamvu zitera ubwiyongere bw’inda ziterwa abangavu, hakwiye kuba ikintu cyo gukomeza kubaganiriza.”
Uyu muyobozi avuga ko igihugu gishoboye gukumira ko abana bareba ayo mashusho ‘Byaba ari akarusho ariko bigafatanywa no kwigisha abana uburyo bitwara’.
Ishami rya Loni ryita ku buzima(OMS) rigaragaza ko mu bihugu biri mu nzira y’amajyambere, abakobwa miliyoni 21 bari mu myaka 15-19 na miliyoni 2 bari munsi ya 16, baterwa inda buri mwaka.
Nyamara miliyoni 16 bari agatati y’imyaka 15-19 na miliyoni 2,3 bari munsi ya 16 nibo babyara izo nda baterwa.
",https://m.igihe.com/ikoranabuhanga/article/kubona-amashusho-y-urukozasoni-byoroshye-intandaro-y-ubwiyongere-bw-inda,Tech
Ubushakashatsi bwerekanye ko Smartphones zishobora gutera uburwayi bw’umutwe,"Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Niba utekereza ko igihe wakoresheje kuri telefone igezweho (smartphone) yawe gishobora kugira uruhare mu kurwara umutwe ku buryo buhoraho, ufite ukuri, kuko ibyo utekereza bihuye neza n’ibyagaragajwe n’ubushakashatsi bushya.
Mu gihugu cy’u Buhinde haherutse gukorerwa ubushakashatsi ku itsinda ry’abantu, bwari bugamije kumenya neza isano iri hagati yo gukoresha smartphone no kurwara umutwe cyane cyangwa kwiyongera k’ububabare bukabije.
Nubwo hari inkuru zitizewe zerekana isano iri hagati yo gukoresha ikoranabuhanga n’ububabare, raporo yavuye muri ubu bushakashatsi igaragaza ko hari ibimenyetso bike bigaragaza isano iri hagati ya smartphone n’ububabare bw’umubiri w’uyikoresha.
Abashakashatsi bakoreye ubushakashatsi bwabo ku bantu 400 bafite ikibazo cyo kurwara umutwe mu byiciro bitandukanye, birimo uburwayi buzwi nka ‘migraine’, kubabara umutwe w’imbere cyangwa inyuma bifatwa na bamwe nk’umutwe uterwa n’ibibazo ndetse n’ubundi bwoko butakomotse ku bundi burwayi.
Nyuma yo kubaza abakoreweho ubushakashatsi uburyo bakoresha telefone zabo, uburyo bakunze kurwara umutwe ndetse n’uburyo bakoresha imiti iyo barwaye umutwe; abashakashatsi basanze abakoresha smartphone bakunze gukoresha imiti igabanya ububabare inshuro nyinshi kandi bakoroherwa buhoro ugereranyije n’abatarakoresheje izo smartphone.
Dr. Deepti Vibha, umwe mu bakoze ubu bushakashatsi, akaba n’umwarimu wigisha ubuvuzi bw’indwara zo mu mutwe mu Ishuri Rikuru ry’Ubuvuzi mu Buhinde, yavuze ko ibyagaragajwe n’ubushakashatsi byerekana ko telefone zigezweho (Smartphones) zishobora kuba ari zo ntandaro yo kurwara umutwe cyane bikomeje kwiyongera.
Yavuze kandi ko hari ibyo ubushakashatsi bushobora kuba butaragaragaje bizerekanwa n’ubundi bushakashatsi buzakorwa mu gihe kizaza.
Ati “Ubushakashatsi bwatangajwe kuwa gatatu, ntibwemeza bidasubirwaho ko smartphones ari zo zitera umutwe, icyo bwakoze ni ukongera ubumenyi ku ngaruka za smartphones ku buzima bw’abantu uko turushaho kuzifashisha mu kuzuza inshingano zacu za buri munsi.”
Isano iri hagati ya Smartphones n’ububabare
Mu kigo cyita ku barwayi mu Buhinde, abakoreweho ubushakashatsi bagabanyijwe mu matsinda abiri: abatarakoresheje itelefone igezweho cyangwa abakoresheje ifite uburyo bwo guhamagara gusa ndetse n’abakoresheje smartphones.
Abakoreweho ubushakashatsi basubije ibibazo bijyanye n’uburyo bakoresha smartphones ndetse n’inshuro barwara umutwe n’ibimenyetso bibonaho.
Nyuma yo kugereranya ibisubizo byatanzwe, abashakashatsi basanze 96% by’abakoresha smartphones bakunze gufata imiti igabanya ububabare ugereranyije na 81% by’abadakoresha smartphones.
Abakoresha smartphones bagera kuri 84% bavuze ko batoroherwa neza iyo bamaze kunywa imiti igabanya ububabare mu gihe barwaye umutwe, mu gihe abatazikoresha bo boroherwa cyangwa bagakira neza bangana na 94%.
Abakoresha smartphones bavuze kandi ko babona ibimenyetso byinshi biranga abantu bagiye gufatwa n’uburwayi bw’igicuri cyangwa umutwe ufata uruhande rumwe, mu gihe abadakoresha smartphones bo bavuze ko badahura n’ibyo bimenyetso.
Gusa nta tandukaniro ryagaragajwe hagati y’aya matsinda yombi ku nshuro barwara umutwe, igihe bimara cyangwa uburemere bw’ububababre baba bafite.
Impamvu zikekwa
Abakoze ubu bushakashatsi bavuze ko zimwe mu mpamvu batekereza ko zishobora kuba zitera abakoresha smartphones kugorwa no gukira umutwe, zirimo ko umuntu ukoresha smartphones aba yubitse umutwe, bikaba byakwangiza imitsi y’igikanu.
Kugonda igikanu ngo basanze bigira ingaruka ku ruti rw’umugongo kuko ruba rumeze nk’urutsikamiwe, ku buryo rumera nk’urwikorejwe ibiro biri hagati y’icyenda na 13. Uku kumera nk’urutsikamiwe rero ngo ni byo bitera umutwe.
Kunanirwa kw’amaso, biterwa no gukomeza kureba muri telefone igihe kirekire mu buryo budakwiye no kwegereza amaso cyane telefone na byo ngo bishobora gutera umutwe nkuko byemejwe na American Migraine Foundation.
Dr. Heidi Moawad, inzobere mu byo kuvura imitsi, wigisha mu Ishuri ry’Ubuvuzi rya Case Western Reserve University na John Carroll University, yagize ati: ""Intandaro y’iki kibazo ntikiramenyekana neza.""
Yavuze ko bigoye kwemeza niba kurwara umutwe byasanishwa n’uburyo ijosi riba rimeze iyo umuntu ari gukoresha smartphones, niba biterwa n’urumiri rwa telefone, kubangamirwa kw’amaso, cyangwa niba biterwa n’umuhangayiko wo guhora abantu bari kuri Internet.
Ati “Ibisubizo bishobora kuzagaragara mu myaka iri imbere kandi amaherezo bizazana n’ingamba n’amabwiriza akwiye yo gukoresha smartphones.”
Uburyo bwo kugabanya ububabare
Umuyobozi w’Ishami ry’Ubuvuzi Rusange bw’Imitsi mu Ishuri rya Yale University, Dr. Christopher Gottschalk, yavuze ko mu gihe ubushakashatsi butagaragaza neza niba gukoresha smartphones ari impamvu itaziguye itera uburwayi bw’umutwe bukomeje kwiyongera, abantu bakoresha telefone za smartphones bagomba kwitonda bakagenzura niba umutwe wabo urushaho kubateza ikibazo mu gihe kirekire hanyuma bagasanga umuganga w’inzobere akabafasha.
Moawad asaba ko hashyirwaho ibikoresho by’ikoranabuhanga byafasha abakoresha smartphones kujya bakoresha amajwi gusa mu gihe bakeneye kuzikoresha kuko bizabafasha kujya bazikoresha bitabasabye kunaniza umutwe wabo.
Abashakashatsi bavuze ko hakenewe ubundi bushakashatsi kugira ngo abantu basobanukirwe neza ingaruka zo gukoresha smartphones ku mibereho yabo ya buri munsi.
",https://m.igihe.com/ikoranabuhanga/mobayilo/article/ubushakashatsi-bwerekanye-ko-smartphones-zishobora-gutuma-umuntu-arushaho,Tech
Ibikoresho by’ikoranabuhanga rya Android biri mu byago byo kwibasirwa n’aba-hackers,"Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Telefoni n’ibindi bikoresho by’ikoranabuhanga bikoresha uburyo bwa Android birenga miliyari imwe, biri mu byago byinshi byo kuba byakwibasirwa n’abajura mu by’ikoranabuhanga (hackers), kuko bitagifite ubushobozi bwo gukoresha uburyo bujyanisha ubwirinzi n’igihe (Security updates).
Ubushakashatsi bushya bwagaragaje ko ibi bishobora gusiga abafite izi telefoni ku Isi yose bari mu byago byo kwibwa amakuru no kugabwaho ibindi bitero by’ikoranabuhanga.
Bwagaragaje ko abagera kuri 40% bakoresha telefoni za Android, bafite izidashobora kwakira uburyo bushyira ku gihe (update) ubwirinzi butangwa na Google.
Buri wese ukoresha telefoni ya Android, yasohotse mu 2012 cyangwa hafi yaho, ni we urebwa by’umwihariko. Imibare ya 2019 ya Google yerekana ko hari abarenga miliyari 2.5 bakoresha Android.
Telefoni za kera zasuzumwe zirimo Motorola, Samsung, Sony na LG, byagaragaye ko zifite ibyago byinshi byo kwinjirirwa. By’umwihariko Samsung Galaxy S3 na Sony Xperia S zifite ibi byago mu buryo bwihariye.
Buri wese ukoresha Android yasohotse mbere ya 7.0 ni ukuvuga mbere ya 2016, arasabwa kugerageza kuyijyanisha n’igihe.
Niba igikoresho cyawe gifite Android kimaze imyaka irenze ibiri, genzura niba cyashyirwa ku rundi rwego (version) y’imikorere yacyo. Niba uri kuri version irenze 7.0, gerageza kuyijyanisha n’igihe unyuze kuri Settings> System>Advanced System update.
Niba bidakunda, ubwo telefoni yawe iri mu byago byo kwibasirwa n’abajura mu ikoranabuhanga by’umwihariko niba ukoresha Android ya 4 cyangwa munsi yayo.
Abahanga mu by’ikoranabuhanga batanze umuburo ku bafite ibyo bikoresho ko bakwiye kwitondera kumanura (download) application zitari muri Google Play Store no kugira amakenga ku butumwa bugufi (SMS) n’ubunyujijwe mu ikoranabuhanga (MMS) bakira.
",https://m.igihe.com/ikoranabuhanga/article/ibikoresho-by-ikoranabuhanga-rya-android-biri-mu-byago-byo-kwibasirwa-n-aba,Tech
"Twitter yatangiye kugerageza ‘Fleets’, uburyo bwo gusangiza inkuru zisiba nyuma y’amasaha 24","Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Urubuga nkoranyambaga rwa ‘Twitter’ rwatangije igerageza ryo kurunyuzaho inkuru cyangwa ubutumwa bw’amashusho n’inyandiko, bizajya byisiba nyuma y’amasaha 24, ku buryo nta muntu wundi uzajya abasha kubusangiza abandi cyangwa ngo agaragaze ko yabwishimiye.
Iri gerageza ryatangiriye muri Brésil kuri uyu wa gatatu, rikora mu buryo busa neza nka “Stories” ku zindi mbuga nkoranyambaga nka Snapchat cyangwa “Status” kuri WhatsApp.
Abinyujije ku rukuta rwe rwa Twitter, Umuyobozi ushinzwe ibicuruzwa muri Twitter, Kayvon Beykpour, yavuze ko bizera ko izo mpinduka zizafasha abantu gutambutsa ibitekerezo byabo mu gihe gito, bitabasabye kwandika kuri twitter mu buryo busanzwe bumenyerewe.
Ati ""Izi ni impinduka zikomeye, twishimiye igitekerezo cyo gukora iri gerageza, tukareba uburyo abakiliya bacu babikoresha natwe tugakuramo isomo.""
Iri gerageza rya ‘Fleets’ ryatangiriye muri Brésil gusa, risa cyane n’inkuru cyangwa amashusho mato mato ubusanzwe aba agizwe n’inyandiko, ifoto cyangwa video bigaragara mu masaha 24 gusa.
Ibi bisanzwe byarakozwe na Snapchat mu 2013, hanyuma bishyirwa ku mbuga zitandukanye nka Facebook, Instagram ndetse vuba aha byashyizwe kuri LinkedIn.
Ubu buryo bushya buzajya bugaragara gusa mu gihe umuntu akanze ahabugenewe (avatar), abandi bantu babe bagira icyo babuvugaho banyuze ku butumwa bwihariye bujya kuri nyirabwo gusa.
",https://m.igihe.com/ikoranabuhanga/article/twitter-yatangiye-kugerageza-fleets-uburyo-bwo-gusangiza-inkuru-zisiba-nyuma-y,Tech
Uruganda rwa BMW rwavuguruye ikirango cyarwo,"Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Nyuma y’imyaka isaga 20, abakunzi b’imidoka zikorwa n’uruganda rwo mu Budage, BMW, bagiye kubona ikirango gishya, gisimbura icyari gisanzwe kiranga uru ruganda.
Impinduka zakozwe ku kirango cyari gisanzwe ni ugusimbuza uruziga ruri mu ibara ry’umukara rwagaragara mu kirango cyari gisanzwe, hagashyirwamo ibara ribonerana.
Ibindi bisanzwe mu kirango cyari gisanzwe byarushijeho kugaragazwa neza mu kirango gishya, ariko amabara y’ubururu n’umweru aba ari imbere mu ruziga, amenyerewe n’abazi ikirango cy’uru ruganda ntiyahinduwe.
Visi-Perezida w’ishami rishinzwe abakiliya n’iyamamazabirango muri BMW, Jans Thiemer, abinyujije ku rubuga rwa internet rw’iyi sosiyete, yavuze ko ikirango gishya kizakoreshwa mu bikorwa by’itumanaho rya BMW, harimo imbuga nkoranyambaga ndetse n’urubuga rwa internet, hagamijwe kurushaho kukimenyekanisha no kugaragaza umucyo wacyo.
Yongeyeho ko isura nshya, igaragaza igisobanuro n’akamaro ka BMW mu gukora ingendo n’umunezero wo gutwara ibinyabiziga mu bihe biri imbere.
Umuvugizi w’uru ruganda yavuze ko nta gahunda ijyanye no gushyira iki kirango gishya ku modoka bari gukora, nubwo BMW yagishyize ku modoka ikoresha amashanyarazi igenewe uruganda rwa Tesla yatangiye gukoreshwa kuva kuri uyu wa kabiri.
Uru ruganda rwavuze ko ibara ribonerana ryashyizwe mu kirango gishya, riha ibara ryiza ry’inyuma imodoka ndetse rigatuma imenyekana cyane.
Ikirango cyari gisanzwe cyatangiye gukoreshwa mu 1997.
Uru ruganda rumaze guhinduranya ibirango byarwo inshuro esheshatu mu myaka 103 rumaze rushinzwe kandi byose bijya gusa.
Abakunzi b’uru ruganda bamaze igihe kinini bavuga ko imbere mu kirango cyari gisanzwe, hagaragaza ishusho y’icyuma gikoreshwa mu kurema ingufu zitwara ubwato cyangwa indege (propeller), ariko BMW yo yasobanuye ko amabara y’umweru n’ubururu mu by’ukuri agaragaza umujyi wa Bavaria ufatwa nk’igicumbi cy’uru ruganda.
Umuyobozi Mukuru w’Ishami rishinzwe guhanga udushya mu kigo gikora ibishushanyo cya Siegel+Gale, Doug Sellers, yatangarije CNN ko ikirango gishya ari iterambere kandi ko gituma uruganda rwumva rwuguruye amarembo rukanorohereza abakiliya bakiri bato bafite ubumenyi bw’ikoranabuhanga.
BMW ni rwo ruganda rwa kabiri rukora imodoka mu Budage, rumaze guhindura ibirango byarwo mu mezi atandatu ashize.
Volkswagen nayo iherutse kugaragaza ikirango gishya mu imurikagurisha ry’imodoka ryabereye mu Mujyi wa Frankfurt, ruvuga ko ari cyo gihe cyo kwereka Isi imiterere mishya y’ikirango cyarwo.
",https://m.igihe.com/ikoranabuhanga/ibindi-bikoresho/article/uruganda-rwa-bmw-rwavuguruye-ikirango-cyarwo,Tech
Apple igiye gutanga impozamarira za miliyoni $500 kubera kugabanya ubushobozi bwa iPhone,"Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Uruganda rukora ibikoresho by’Ikoranabuhanga rwa Apple rwemeye gutanga impozamarira zishobora kugera kuri miliyoni $500 nyuma y’uko rurezwe kugabanya ubushobozi bwa iPhone zimaze igihe.
Ni amafaranga uru ruganda rwasabye ko rwazishyura kugira ngo ruhagarike iki kirego, ibintu bizemezwa bwa nyuma n’umucamanza Edward Davila kuwa 3 Mata
Biteganyijwe ko Apple izagenda yishyura $25 kuri buri telefone yagezweho n’uku gucibwa intege, gusa itangazo ry’urukiko rw’i San Jose muri leta ya California rikavuga ko aya mafaranga ashobora kwiyongera cyangwa akagabanuka bitewe n’umubare w’abazasaba izi mpozamarira.
Aya mafaranga azakoreshwa mu kwishyura abakiliya bagezweho n’ingaruka andi akoreshwe mu kwishyura abanyamategeko, ibintu byose hamwe bizatwara atari munsi ya miliyoni $300 ariko atazanarenga miliyoni $500.
CNN ivuga ko Abazahabwa impozamarira ari abantu batuye muri Leta Zunze Ubumwe za Amerika batunze iphone 6, 6 Plus, 6S, 6S Plus, 7 cyangwa 7 Plus zaguzwe mbere ya taliki 21 Ukuboza mu 2017 kandi bazagaragaza ko ziri mu zagabanyirijwe ubushobozi.
Ibirego bishinja Apple kugabanya ubushobozi bwa iphone zimaze igihe byatangiye mu 2017, ubwo yemeraga ko yakoresheje uburyo bwo kujyanisha n’igihe (update) porogaramu, mu kugabanya ubushobozi bwa iPhone zimaze igihe.
Gusa ibi uru ruganda rukavuga ko rwabikoraga mu gukemura ikibazo cya bateri za lithium-ion zatumaga izi telefone zimaze igihe zizimya bitandukanye n’ibyo abakiliya baketse ko ari umugambi wo kubahatira kugura iphone nshya ku isoko.
Abakiliya babwiye urukiko ko Apple yatumye bagura telefone shya kuko itabamenyesheje ko ikibazo nyirizina ari batiri, nkuko CNN yabitangaje.
",https://m.igihe.com/ikoranabuhanga/article/apple-igiye-gutanga-impozamarira-za-miliyoni-500-kubera-kugabanya-ubushobozi,Tech
Ibitanda mu ndege: Air New Zealand igiye gutangiza ingendo z’indege zizajya zifasha abashaka kuryama ,"Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Sosiyete ikora ingendo z’indege, Air New Zealand yatangaje ko igiye gutangiza ingendo zihariye, aho abashaka kuryama bazajya bagenerwa ibitanda byihariye mu ndege bakaruhuka cyane cyane ku ngendo zigana mu byerekezo bya kure.
Iyo sosiyete yavuze ko nubwo ari agashya, bizatwara igihe kirenga umwaka ngo ibyo bitanda bibe byamaze kugezwa mu ndege zayo.
Kuri uyu wa Gatatu, Air New Zealand yatangaje ko yamaze kwandika ishinganisha ibitanda byayo mbere yo gutangira kubikoresha mu ndege. Ubu buryo bwiswe Economy Skynest, buzaba bufite ibitanda bitandatu muri buri ndege bya santimetero 200 z’uburebure na santimetero 58 z’ubugari.
Kuri buri gitanda hazajya haba hariho umusego, amashuka, utwuma dutuma utumva urusaku, ndetse n’umwenda ukingira uburiri (rideaux). Air New Zealand yatangaje ko igitekereza niba izongeraho n’ibindi bikoresho nk’aho gucomeka telefone, n’itara ritanga urumuri ruhagije ku buryo umuntu yabasha gusoma.
Ushinzwe ibikorwa byo kwamamaza muri Air New Zealand, Mike Tod yavuze ko ubwo buryo bw’ibitanda buzaba bugenewe cyane cyane abakiliya bajya mu byerekezo birebire aho bibasaba amasaha menshi mu ndege, nk’urugendo rwa Auckland –New York izatangiza umwaka utaha ruzajya rufata amasaha 17 n’iminota 40.
Ikiguzi cya Skynet ntikiramenyekana ariko ubuyobozi bwa Air New Zealand bwatangaje ko kizajya kiba kiri ukwacyo, ntaho gihuriye n’itike y’indege isanzwe nk’uko The Guardian yabitangaje.
Hari n’ubundi buryo buzajya bukoreshwa, aho uri mu ndege ashaka kuryama ashobora kubisaba akishyura, akagenda akaryama amasaha cyangwa iminota mike. Air New Zealand yatangaje ko abakozi bo mu ndege bazajya baba bari hafi ku buryo mu gihe umuntu umwe abyutse, bahita bategura uburiri ku buryo undi ushaka kuryama abukoresha.
Haracyategerejwe uburenganzira kugira ibyo bitanda bitangire gushyirwa mu ndege za Air New Zealand.
Mu gihe ubu buryo buzaba bwemejwe, iyo sosiyete ivuga ko izahita itangira kubugurisha no ku zindi sosiyete z’indege.
Air New Zealand siyo ya mbere itangiye kuzana udushya tugamihe gushimisha abakiliya bayo mu ngendo kuko nk’umwaka ushize, sosiyete Collins Aerospace ikora iby’indege yatangije uburyo bw’uko mu gihe indege ihagurutse, hafi y’amadirishya n’inzugi zayo hazajya hihindura nk’akabari , abakiliya bakagenda baganira bafata n’icyo kunywa.
",https://m.igihe.com/ikoranabuhanga/article/ibitanda-mu-ndege-air-new-zealand-igiye-gutangiza-ingendo-z-indege-zizajya,Tech
Ikinyarwanda mu ndimi eshanu nshya zatangiye gukoreshwa muri Google Translate ,"Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ikigo cy’ikoranabuhanga cya Google cyatangaje ko cyongereye indimi eshanu zirimo Ikinyarwanda, mu zishobora kuboneka muri serivisi yacyo isemura indimi, Google Translate.
Ubu buryo bushya buzorohereza Abanyarwanda cyangwa abanyamahanga bakeneye kubona ibintu mu Kinyarwanda, cyangwa kuvana amagambo mu Kinyarwanda bayashyira mu rurimi runaka ruboneka muri Google Translate.
Nyuma yo kongeraho izi ndimi nshya, izishobora gukoreshwa muri serivisi ya Google Translate zageze ku ndimi 108. Ni inshuro ya mbere mu myaka ine ishize indimi zongerewe muri iyi serivisi yifashisha ubwenge bw’ubukorano (articial intelligence) mu gusemura, nk’uko Google yabitangaje.
Indimi ziyongereyemo ni Ikinyarwanda, Odia (ruvugwa mu Buhinde), Tatar (ruvugwa mu bice bimwe by’u Burusiya, Ukraine na Uzbekistan), Turkmen (muri Turkmenistan) na Uyghur (ruvugwa muri Aziya yo hagati no mu Bushinwa).
Google yatangaje ko iyi ari inyongera ikomeye ku ikoranabuhanga ryayo, kuko nibura igiteranyo cy’abantu bakoresha izo ndimi uko ari eshanu bagera kuri miliyoni 75 hirya no hino ku Isi.
Google Translate ni uburyo bwifashishwa n’abantu benshi, gusa ntabwo ibisubizo itanga mu isemura biba byizewe 100%.
Google ivuga ko impamvu byafashe igihe ngo yongere izi ndimi, ari uko hari byinshi byari bikeneye kunozwa mu ikoranabuhanga ryayo, kuko “indimi zidafite ibintu byazanditswemo byinshi kuri internet, usanga iteka kuzisemura bigorana.”
Byongeye, Google yatangaje ko mu minsi mike hazaba haboneka inyuguti umuntu akoresha yandika muri ’keyboard’ ye, ziri mu ndimi z’Ikinyarwanda, Tatar na Uyghur.
",https://m.igihe.com/ikoranabuhanga/internet/article/ikinyarwanda-mu-ndimi-eshanu-nshya-zatangiye-gukoreshwa-muri-google-translate,Tech
Liquid Telecom yagabanyije ibiciro bya internet inakuraho ingano ntarengwa y’iyo ukoresha,"Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Ikigo gitanga itumanaho rya internet mu Rwanda, Liquid Telecom, cyakoze impinduka mu buryo kigeza internet ku bantu, kigabanya ibiciro, kizamura umuvuduko wa internet ndetse kinakuraho uburyo umuntu yagenerwaga ingano runaka agomba gukoresha.
Kuri uyu wa Gatatu nibwo iki kigo cyatangije uburyo cyise ‘Liquid Home’, buzafasha abantu kubyaza umusaruro internet imaze iminsi yegerezwa ingo z’abaturage hiryo no hino mu gihugu, kandi ku giciro gito.
Mu mpinduka nshya, ku muntu ukoresha internet itanga megabits eshanu ku isegonda ari nayo iri hasi, guhera kuri ubu asabwa kwishyura 27 999 Frw, mu gihe ubusanzwe yishyuraga 49 999 Frw. Ku bindi byiciro ho hazamuwe umuvuduko wayo, ibiciro biguma ari bya bindi.
Hejuru y’ibyo, mbere yo guhabwa internet umuntu yasabwaga kwishyura 50 000 Frw yo kuyimugezaho mu nzu iwe, ubu ayo mafaranga yavanweho. Ni ukuvuga ko uwasabwaga hafi hafi 100 000 Frw ngo agezweho internet, ubu ni 27 999 Frw.
Umuyobozi Mukuru wa Liquid Telecom muri Afurika yo hagati n’Iburasirazuba, Sam Nkusi, avuga ko bamaze igihe begereza internet ingo n’izindi nyubako binyuze mu miyoboro ya fibres optiques yagiye yagiye inyuzwa mu butaka hirya no hino.
Uretse nk’imidugudu imaze igihe ituwe, iyubakwa ubu, uko hashyirwamo ibikorwa remezo nk’imiyoboro y’amazi n’amashanyarazi, ni nako hashyirwamo iya internet.
Nkusi yakomeje ati “Twageze ku ngo, aho abantu batuye dushyiraho insinga za fibres optique. Nureba ku muhanda iwawe uzabona urutsinga rutukura rutunguka hejuru. Twabitangaga mbere twishyuza n’abantu, ubu nta mafaranga kugira ngo tugushyireho ube umukiliya wacu, tugusaba ubwishyu bwa internet ukeneye gusa.”
Avuga ko bitewe n’uko mu Rwanda igice kinini ari urubyiruko, rukeneye internet ihendutse bijyanye n’amikoro ya buri wese, kandi idacika.
Umuyobozi wa Liquid Telecom mu Rwanda, Alexis Kabeja, avuga ko uretse kugabanya ibiciro ku cyiciro cyo hasi, ku bindi ho hazamuwe umuvuduko wa internet.
Ati ""Abakiliya basanzwe twabongereye umuvuduko wa internet, ni ukuvuga ngo uwakoreshaga iya Mbps 15 ku 69 999 Frw, twazamuye umuvuduko tuwugeza kuri Mbps 25, naho uwari ku ya Mbps 30 twamugejeje kuri Mbps 80. Abakiliya bari basanzwe twabazamuriye umuvuduko kugira ngo babashe gukora byinshi bishoboka.”
""Ni ukuvuga ngo twabahaye kuyikoresha nta ngano ntarengwa itanzwe, kubera ko kuba ufite Mbps 80 mu rugo ushobora gukora byinshi, kuri telefoni, televiziyo zikoresha internet, camera z’umutekano, gukurikirana ibibera mu rugo, kwerekana ibintu kuri internet, ariko icy’ingenzi ni internet idafite umupaka, ikaza yihuta kandi ku giciro cyoroheye abantu benshi.""
Kugeza ubu imiyoboro ya fibres optiques imaze kugezwa mu midugudu myinshi cyane cyane mu mujyi wa Kigali nka Gacuriro, Gisozi, Kacyiru, Kagugu, Kibagabaga, Kimihurura, Kinyinya, Kiyovu, Nyarutarama, Rebero, Rugando, Remera, Vision 2020 na Vision City, ndetse n’ahandi irimo kubakwa.
Liquid Telecom imaze kubaka ibikorwa hirya no hino muri Afurika, aho yamaze gukora imiyoboro ikwirakwiza internet ihuza Cape Town muri Afurika y’Epfo na Cairo mu Misiri, no kuva kuri Port Sudan ukagera muri Cameroon.
Iteganya gukwirakwiza internet n’ahantu hahurira abantu benshi nko muri Kigali Arena, mu busitani imbere y’Umujyi wa Kigali n’ahandi, kandi bigakorwa ku buntu.
Liquid Telecom ivuga ko internet ihabwa abantu mu ngo inajyana no kuyishyirirwa mu nyubako ku buntu, igikoresho gisakaza internet nziramugozi na telefoni ikoresha umugozi ishobora guhamagaragana n’izindi zatanzwe n’iki kigo, ku buntu.
Abakeneye izi serivisi basabwa kureba niba aho batuye hagera fibres optiques, ubundi bagahitamo bitewe na internet bakeneye, kandi gusaba kuyihabwa babikorera kuri internet, ndetse no kwishyura bishobora gukorwa hifashishijwe ikarita cyangwa mobile money.
Mu byiciro bya internet itangwa na Liquid Telecom habanza icyiciro gihendutse kurusha ibindi (Basic essential), aho internet itanga Megabits eshanu ku isegonda igurwa 27 999 Frw ku kwezi, igenewe umuryango (Family Entertainment) itanga Megabits 25 ku isegonda igurwa 69 999 Frw ku kwezi, hakaza iyisumbuye kurushaho (Modern Family) itanga Megabits 80 ku isegonda igurwa 113 999 Frw ku kwezi, n’ihanitse (Power Pack) itanga Megabits 150 ku isegonda igurwa 199 999 Frw.
Amafoto: Himbaza Pacifique
",https://m.igihe.com/ikoranabuhanga/internet/article/liquid-telecom-yagabanyije-ibiciro-bya-internet-izamura-umuvuduko-wayo,Tech
Google irashinjwa ubutasi ku banyeshuri b’Abanyamerika,"Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Sosiyete ya Google yajyanywe mu nkiko n’ubuyobozi bwa Leta ya New Mexico , muri Leta Zunze Ubumwe za Amerika ishinjwa gukusanya amakuru yihariye yerekeye abanyeshuri bo mu mashuri abanza n’ayisumbuye nta burenganzira ibifitiye.
Intumwa Nkuru ya Leta ya New Mexico yavuze ko Google yagiye ikusanya amakuru agaragaza imbuga za internet abanyeshuri bagiye basura, imibare y’ibanga bakoresha, amashusho bagiye bareba, abantu bahanahana amakuru n’ibindi.
Ibyo byagiye bikorwa ku banyeshuri bakoresha mudasobwa za Chromebook na porogaramu za Google. Google yo ihakana ayo makuru, ikavuga ko ari ikinyoma cyambaye ubusa.
Abatanze ikirego bavuze ko mudasobwa za Google Chromebooks na porogaramu za Google zizwi nga G Suite zirimo Gmail, kalendari n’ibindi, ngo bikoreshwa n’abasaga 60 % by’abanyeshuri bo muri New Mexico.
Intumwa nkuru ya Leta, Hector Balderas yavuze ko Google yinjiye mu mabanga y’abanyeshuri nta burenganzira yasabye ababarera cyane cyane ku bana bari munsi y’imyaka 13, amakuru yabo agakusanywa ku nyungu z’ubucuruzi.
Ikirego kandi kivuga ko abanyeshuri n’abarimu basaga miliyoni 80 muri Leta Zunze Ubumwe za Amerika bakoresha porogaramu za Google mu mashuri, ko ingaruka z’ibyakozwe na Google zishobora kuba nyinshi.
Umuvugizi wa Google, Jose Castaneda yavuze ko amashuri ariyo afite uburenganzira bwo kumenya ibyo abana bareba kuri internet igihe bari ku ishuri kandi ko aho bikenewe basaba uburenganzira bw’ababyeyi.
Yavuze ko amakuru y’abanyeshuri bo mu mashuri abanza n’ayisumbuye batajya bayakoresha mu bikorwa by’ubucuruzi.
Intumwa nkuru ya Leta ya New Mexico yabwiye itangazamakuru ko yasabye amashuri yose muri Leta yabo, kureba niba nta kibazo gukomeza gukoresha serivisi za Google bishobora guteza.
Umwaka ushize, Komisiyo ishinzwe ubucuruzi muri Amerika yaciye Googke amande ya miliyoni 170 z’amadolari kubwo gukoresha amakuru y’abana bato mu bikorwa by’ubucuruzi kuri YouTube.
",https://m.igihe.com/ikoranabuhanga/article/google-irashinjwa-ubutasi-ku-banyeshuri-b-abanyamerika,Tech
"Urugendo rwa Ashish Thakkar winjiye mu bucuruzi ku myaka 15, ubu ageze ku ruganda rwa Mara Phones ","Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Byari mu mpeshyi yo mu mwaka wa 1972 ubwo umunyagitugu wayoboye Uganda, Idi Amin Dada yatunguraga isi avuga ko Imana yamubonekeye mu nzozi, ikamusaba kwirukana abakomoka ku mugabane wa Aziya bose bari muri Uganda.
Idi Amin yabyutse atanga iminsi 90 bose bakaba bamuviriye mu gihugu. Hafi ibihumbi 50 by’abaturage bafite inkomoko muri Aziya barirukanwe. Abenshi bafashe inzira igana mu Bwongereza.
Mu bahungiyeyo icyo gihe harimo Jagdish na Sarla ababyeyi b’umunyemari Ashish Thakkar washinze Mara Phones, uruganda rwa mbere rukora telefone muri Afurika, arushinga mu Rwanda.
Igisekuru cya Thakkar cyavuye mu Burengerazuba bw’u Buhinde muri Leta ya Gujarat mu myaka ya 1890, kiza gutura muri Afurika y’Iburasirazuba.
Nyuma yo kwirukanwa muri Uganda, ababyeyi ba Thakkar bagiye mu Bwongereza ari naho uwo munyemari yavukiye mu mujyi wa Leicester mu 1981.
Mu kiganiro yagiranye n’ikinyamakuru Le Point cyo mu Bufaransa, Ashish Thakkar yagize ati “Ndi igisekuru cya kane mu muryango wanjye guhera ugeze muri Afurika y’Iburasirazuba. Twubatse sosiyete ya Mara Group duhereye ku busa none ubu ni sosiyete y’icyitegererezo muri Afurika.”
Umuryango wa Thakkar waje kuva mu Bwongereza ugaruka muri Afurika y’Iburasirazuba, kuri iyi nshuro baza mu Rwanda.
Muri Jenoside yakorewe Abatutsi mu 1994, byinshi mu byo uwo muryango wari umaze kugeraho byarasenywe basubira hasi cyane.
Yavuye mu ishuri atangira ubushabitsi
Ku myaka 15, nibwo Thakkar yatangiye ubucuruzi nyuma yo kugira amahirwe akabona inguzanyo y’amadolari 5000.
Yagize ati “Ubwo ababyeyi banjye banyuraga mu byabaye muri Uganda, nari ntaravuka. Icyakora nyuma y’ibyo babayemo mu Rwanda nkumva n’ibyo babayemo mbere, byampaye imbaraga zo kugira icyo nkora.”
Yahise ahagarika ishuri, atangira ubucuruzi hagati ya Dubai na Afurika y’Iburasirazuba. Ubucuruzi bwe nta bundi, kwari ukuzana ibikoresho by’ikoranabuhanga byakoreshejwe akabicuruza mu mujyi wa Kampala muri Uganda mu iduka rito ababyeyi be bari barashinze, dore ko baje gusubira muri Uganda bakahaba nk’impunzi.
Mu byo yacuruzaga habaga harimo mudasobwa n’ibikoresho byose bijyana nazo, telefone n’ibindi. Ni ubucuruzi bwamuhiriye dore ko icyo gihe benshi batari bakamenye neza iby’ubucuruzi bw’ibikoresho by’ikoranabuhanga.
Mu mwaka wa 2013, Thakkar yahuye n’umuherwe w’umunyamerika ufite inkomoko mu Bwongereza, Bob Diamond, akaba yarahoze ari mukuru wa banki ya Barclays. Bamaze kuganira bafatanyije gushinga Atlas Mara, sosiyete y’ishoramari mu mabanki ku mugabane wa Afurika.
Mu gihe gito, abo banyemari babashije kubona miliyoni 325 z’amadolari, bahita bandikisha sosiyete yabo ku isoko ry’imari n’imigabane ry’i Londres.
Ibintu byaje kugenda nabi, basanga ubyuryo binjiye mu kibuga cyo muri Afurika butaratekerejweho neza, maze batangira guhomba.
Thakkar avuga ko kubera gufungura amashami mu bihugu badasobanukiwe neza imikorere, byabahombeje cyane kugeza ubwo ibikorwa bya sosiyete Atlas Mara biguye ku kigero cya 84 %. Ubu Atlas Mara iri mu biganiro byo kuguranisha imigabane yayo muri Equity Group yo muri Kenya.
Icyo gihombo cyagarutsweho mu gitabo cya Ashish Thakkar yise ‘The Lion Awakes : Adventures in Africa’s Economic Miracle’. Muri icyo gitabo agira ati “Uko twafataga Afurika turi hanze yayo bitandukanye n’ibihabera. Kuhakorera ubucuruzi ni ibintu bigoye rwose.”
Yakomeje agira ati “Sosiyete zo hanze y’umugabane zakomeje guhabwa ikaze muri Afurika, twe nka sosiyete nyafurika bikaturakaza. Ntabwo twitaga ku kuba tugiye gushinga ubucuruzi busa nk’ubw’uwo uvuye hanze y’umugabane nyamara ari we ufite amahirwe menshi.”
“Nk’umugabane, ibikorwa byacu n’ubwinshi bihagaze neza. Dufite miliyari y’abaturage ariko turacyagabanyijemo ibihugu 54. Ni abantu mugomba gukorana ariko b’imico n’imyumvire bitandukanye.”
Uyu mugabo avuga ko ibintu byarushijeho kuba bibi mu 2013 ubwo yatandukanaga n’uwahoze ari umugore we Meera Manek bikagera mu rukiko baburana imitungo.
Uko yatangije uruganda rwa telefone zigezweho mu Rwanda
Mu myaka mike, Ashish Thakkar yafashe umwanzuro wo gutangiza uruganda rwa mbere rukora telefone zigezweho ku mugabane wa Afurika.
Abajijwe uko byaje, yagize ati “Icya mbere ni ukureba uko guhererekanya amafaranga binyuze kuri telefone bihagaze muri Afurika , no gutekereza amahirwe ari kuri uwo mugabane kubera ikoreshwa ry’ikoranabuhanga. Kuri ubu abanyafurika bagomba guhitamo hagati ya telefone ihendutse cyangwa telefone yujuje ubuziranenge. Hashingiwe ku kuboneka kwa internet ya telefone na porogaramu z’ingirakamaro, telefone igezweho ishobora gufasha mu guhanga imirimo kandi igateza imbere guhanga udushya.”
Yongeyeho ati “Muri iryo hanga ry’umurimo no gukoresha ibyahanzwe, niko umugabane wa Afurika uba uri gutera imbere.”
Uruganda rwa Mara Phones ruherereye mu cyanya cyahariwe inganda i Masoro mu karere ka Gasabo.
Byafashe imyaka itanu kugira ngo Ashish Thakkar we na Bob Diamond babashe gutangiza imirimo yo kubaka urwo ruganda mu Rwanda, bafashijwe na Leta y’u Rwanda. Ni umushinga wa miliyoni 22 z’amayero.
Urwo ruganda rufite ubushobozi bwo gukora telefone igihumbi buri munsi, nkuko byatangajwe na Eddy Sebera umuyobozi Mukuru w’urwo ruganda. Kugeza ubu urwo ruganda rusohora ubwoko bubiri bwa telefone, aribwo Mara X na Mara Z, bukoresha Android. Ni telefone zifite batiri zirambana umuriro n’ububiko bunini.
Buri telefone iba ikozwe n’udukoresho tw’ikoranabuhanga dusaga igihumbi twose dukorerwa muri urwo ruganda.
Ashish Thakkar avuga ko Mara Phones ari rwo ruganda rwa mbere muri Afurika rukora telefone ibiyigize byose byakorewe kuri uwo mugabane, mu gihe izindi nganda zisanzwe zo ziteranya ibyakorewe ahandi.
Thakkar ati “U Burayi ntibukora telefone zigezweho, Leta Zunze Ubumwe za Amerika ntizikora telefone ndetse no mu Burasirazuba bwo hagati ntazo bakora. Dufate nka Apple ikorerwa mu Bushinwa, Samsung ni iyo muri Korea, Huawei ni iyo mu Bushinwa.”
Yongeyeho ati “Mara Phones ni inyafurika , ibyo bigaha amahirwe menshi abanyaburayi cyangwa abanyamerika bagira impungenge ku bijyanye n’ubutasi n’umutekano wabo. Nibura telefone zacu zifite uwo mwihariko.”
Thakkar avuga ko bishimishije uburyo Guverinoma zo muri Afurika zagiye zihindura imyumvire muri iyi myaka ishize, zigaha rugari ivuka ry’ishoramari by’umwihariko muri Afurika yo munsi y’ubutayu bwa Sahara, aho Banki y’Isi igaragaza ko buri mwaka havuga sosiyete ziciriritse ibihumbi 500.
Kugeza ubu muri Afurika hari izindi sosiyete ziteranya telefone zigezweho nka Elikia muri Congo, Kunfabo ya Fadima Diawara muri Guinée na Nile X zikorwa na sosiyete yo mu Misiri ya Sico.
Icyakora ibigize izo telefone zose bikorerwa mu Bushinwa ku nkunga y’icyo gihugu.
Abajijwe uko bazahangana n’izo telefone nshya zihendutse muri Afurika, Thakkar yagize ati “Biroroshye kubizana muri Afurika ariko dutekereje gutyo nta na kimwe twazikorera ubwacu. Afurika igomba gutekereza guhanga ibyayo kuko mu gihe uri kwigana iby’abandi, muba mukiri inyuma cyane.”
Kuba barahisemo u Rwanda, Ashish Thakkar yavuze ko ari igihugu gikataje mu guteza imbere ibyakorewe muri Afurika kandi gifite amarembo akinguye ku bashoramari.
Ati “U Rwanda ubu rurajwe ishinga no guteza imbere ibyakorewe mu Rwanda. Ni igihugu giha ikaze ubucuruzi, gifunguriye amarembo umugabane wose hamwe na Guverinoma isobanukiwe ibiba hirya no hino ku isi n’ubuyobozi bwiza. Ni igihugu gishaka kuba igicumbi cy’ikoranabuhanga, birigaragaza hose.”
Uyu munyemari yagaragaje ko telefone za Mara Phones zoherezwa mu bihugu 53. Muri byo, inyinshi zigurishwa mu Budage, u Butaliyani, muri Leta Zunze Ubumwe za Amerika no mu Bufaransa.
Thakkar avuga ko bashaka ko telefone za Mara Phones zigaragara mu maduka menshi acuruza telefone.
Mara Group yafunguye urundi ruganda rumeze nk’urw’i Kigali i Durban muri Afurika y’Epfo. Inzozi za Ashish Thakkar ni ugukomeza guteza imbere ibijyanye n’ikoranabuhanga, akagira uruhare muri Afurika n’isi muri rusange.
",https://m.igihe.com/ikoranabuhanga/article/urugendo-rwa-ashish-thakkar-winjiye-mu-bucuruzi-ku-myaka-15-ubu-ageze-ku,Tech
Uburyo waryoherwa n’ubuzima ukoresha umurongo wa Airtel,"Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Uko imyaka ishira indi igataha niko ubishaka cyangwa utabishaka ikoranabuhanga riguhatira kurikoresha cyangwa ukagerwaho n’ingaruka zaryo, waba urubyiruko cyangwa usheshe akanguhe, umukire cyangwa umukene.
Ni uburyo bwifashishwa mu buzima bwa buri munsi nko mu bucuruzi, mu kuganira n’inshuti, mu miyoborere, mu bihinzi, mu burezi mu buvuzi, mu serivisi z’ishoramari, guhererekanya amafaranga n’ibindi, akenshi hifashishijwe umuyoboro w’ibigo by’itumanaho nka Airtel.
Nyuma yo gusobanurikirwa akamaro k’ikoranabuhanga biba uburyohe kurushaho iyo wahisemo kandi ugakoresha umuyoboro ugufasha kugera ku ndunduro y’ibyifuzo cyangwa serivisi ushaka kubona uryifashishije, utabunza imitima wibaza icyo wakora ngo byihute, dore ko kimwe mu mpamvu rikunze kwigarurira imitima ya benshi ari uburyo ryihutisha ibintu.
Nta gushidikanya ko mu gihe wahisemo gukoresha umuyoboro wa Sosiyete y’Itumanaho wa Airtel uzarushaho kuryoherwa n’ubuzima mu ruhurirane rw’ibyiza bitangirwa ubuhamya n’abamaze kubiganuraho, ibyinshi bikubiye muri serivisi zifashisha ikoranabuhanga nko guhamagara, internet, guhererekanya amafaranga n’ibindi.
Bimwe mu byagufasha kuryoherwa n’ubuzima ukoresha umuyoboro wa Airtel
Internet ya Airtel
Ntushobora kuryoherwa n’ubuzima mu gihe ugikoresha internet igenda nk’akanyamasyo, ukenera nko kohereza cyangwa kwakira ubutumwa wifashishije imbuga nkoranyambaga, kumanura(Download) cyangwa kuzamura(Upload) ikintu kuri internet ugategereza amasaha n’amasaha.
Ubuhamya bw’abamenye amahitamo nyayo bushimangira ko Airtel Rwanda ariyo sosiyete ifite internet yihuta cyane kandi igaragara aho ariho hose mu Rwanda ku kigero cya 98%.
Abakiliya benshi bahitamo kugura ipaki za internet bitewe n’uko buguha amahirwe yo kuryoherwa bwikubye inshuro eshatu kuri internet itangwa n’ibindi bigo by’itumanaho.
Iyi sosiyete by’u mwihariko igira Internet igenera abakiliya izwi nka Isanzure, igurwa ukanze *255*5# ugahitamo kabiri(2) maze ukabasha kuryoherwa na internet ihendutse aho ku mafaranga 50Frw aho ubona megabit (Mgb) 60, ku 100Frw akabona Mgb 250 zimara amasaha 24, kuri 500Frw akabona Gigabit (GB) imwe imara icyumweru n’izindi.
Ni umwihariko ku bari munsi y’imyaka 25 kuko bash0bora kugura ipaki ya internet yiswe ‘Jama Packs’ igurwa akanze *154# agahitamo internet kuri 2.
Ni uburyo uretse gutanga internet yihuta iba ari na nyinshi kuko nk’iy’amafaranga 100 Frw ari Mgb 200 n’inyongera ya 1GB n’iminota 60 byo gukoresha mu masaha y’ijoro.
 Hari n’ipaki ya internet igenewe abakiliya bose babona bakanze *255*2#, bagahitamo iyo bashobora gukoresha mu gihe cy’umunsi umwe, icyumweru cyangwa ku kwezi.
Nk’iy’amafaranga 100 Frw ikoreshwa amasaha 24 iba ari Mgb 50, iy’amafaranga 1000 Frw imara icyumweru ni 1GB naho GB 30 zimara Ukwezi zikagurwa ibihumbi 10Frw.
Guhamagara byarorohejwe
 ‘Tera Stori’ ni ipaki ikoreshwa mu guhamagara imirongo yose ku giciro gito mu rwego rwo koroherereza abakiriya bayo, umukiliya agura akanze *255*4#. Imuha amahitamo atatu arimo bumwe bumara amasaha 48, icyumweru n’ukwezi.
Ku mafaranga 300FRW gusa ibaha iminota 200 yo guhamagara Airtel ku yindi n’indi ijana yo guhamagara indi mirongo ikoreshwa mu Rwanda, ikamara amasaha 48.
Iy’amafaranga 1000Frw itanga iminota 700 yo guhamagara Airtel ku yindi n’indi 40 yo guhamagara indi mirongo ikoreshwa mu Rwanda mu gihe cy’iminsi irindwi yose.
Iy’amafaranga 3500 Frw itanga iminota 3000 yo guhamagara Airtel kuri Airtel n’indi 200 yo guhamagara indi mirongo ikoreshwa mu Rwanda, imarama iminsi 30.
Si ibyo gusa kuko no mu gihe ipaki umukiliya yaguze ishize akomeza kuryoherwa no guhamagara ku giciro gito cyane aho Airtel ku yindi aba yishyura gusa 3 Frw ku munota mu gihe indi mirongo ikoreshwa mu Rwanda yishyura 10 Frw ku munota gusa.
Uyu muyoboro ushora kwishimira ibyiza byo kuwukoresha ndetse ukabisangiza inshuti zawe aho Tera Stori iguha uburyo ushobora kuyihaho impano inshuti zawo y’iminota ukanze *255*4# ugahitamo 2.
Guhererekanya amafaranga
Airtel Money ni uburyo iyi sositeye yashyizeho bufasha abakiliya kuryoherwa no kohereza amafaranga nta kiguzi bakaswe. Icyo basabwa gusa ni ugukanda *500*1*1# maze bagakurikiza amabwiriza ari nako bakomeza kuryoherwa n’ubuzima.
Ubu buryo buguha n’amahitamo yo kwishyura ifatabuguzi ry’amazi nta kindi kiguzi ukaswe, icyo usabwa ni ugukanda *500*4*2#.
Hari no kwishyura umuriro w’amashanyarazi nta kiguzi ukaswe, gushyira amafaranga y’urugendo ku ikarita n’ibindi ukanze *500*4#.
Iyo umukiliya aguze ipaki akoresheje Airtel Money bimuhesha kuryoherwa n’inyongera yo guhera kuri 30%. Ni uburyo umukiliya ashobora kunyura mu nzira isanzwe yo gukanda *255# agahitamo kugura yifashishije Airtel Money cyangwa akagenera impano y’ama unite cyangwa iya internet inshuti ye akanze *500*4*2#
Umukiliya ashobora no kwishyura serivisi z’ikigo cy’imisoro n’amahoro cyangwa ifatabuguzi rya Televiziyo yifashishije Airtel Money, unyuze kuri porogaramu ya eStep.App igaragara kuri play store.
Ushobora kuryoherwa n’ubuzima nanone utumiza ibiribwa muri resitora zikunzwe, ukishyura ukoresheje Airtel Money kuri porogaramu ya Vuba Vuba iboneka kuri play store.
Ntabwo ushobora guhangayika igihe wibagiye umubare w’ibanga wa konti yawe ya Airtel money kuko ushobora kongera gusaba undi ukanze *500*5*3*1*1#, ariko igihe ufiteho amafaranga arenze 5000 Frw bikagusaba kwegera ishami ryayo rikwegereye.
Umuyoboro wa Airtel ni uburyo bworoshye bushobora kugufasha kohereza amafaranga mu bihugu birimo Uganda, Kenya, Tanzania, Zambia na Malawi(Airtel to Airtel) ukanze gusa *500*1*3#.
Ushobora no kubitsa cyangwa ukabikuza amafaranga ufite kuri konti yo muri Banki runaka ukanze *500*6*1# mu gihe nimero yawe wayihuje na konti.
Airtel ikorera mu bihugu birimo Uganda, Kenya, Tanzania, Repubulika Iharanira Demokarasi ya Congo, Congo Brazaville, Nigeria, Gabon, Madagascar, Niger, Tchad, Malawi, Zambia, Ghana na Seychelles byo ku Mugabane wa Afurika.
",https://m.igihe.com/ikoranabuhanga/article/uburyo-waryoherwa-n-ubuzima-ukoresha-umurongo-wa-irtel,Tech
Smartphones 1000 za mbere zashyikirijwe abatishoboye muri #Connect Rwanda,"Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Abaturage 1000 bo mu Karere ka Rutsiro babimburiye abandi gushyikirizwa telefoni zigezweho za smartphones, mu bukangurambaga bwa Connect Rwanda, bugamije kugeza izi telefoni ku batishoboye, hagamijwe kuborohereza kubona serivisi zinyuranye.
Iyi gahunda ya Connect Rwanda yatangijwe na MTN Rwanda, aho buri muntu yagendaga yitanga uko yifite, maze nawe agasaba mugenzi we cyangwa undi muntu ashaka, gutera inkunga ubu bukangurambaga.
Kuri uyu wa Kane nibwo telefoni za mbere zashyikirijwe abadafite ubushobozi bwo kuzigura, mu muhango wabereye mu Karere ka Rutsiro.
Minisitiri w’Ikoranabuhanga na Inovasiyo, Ingabire Paula, yasabye abazihawe kubibyaza umusaruro.
Yagize ati “Izi telefoni mwahawe ni impano zatanzwe mu bufatanye bw’abanyarwanda muri rusange harimo ibigo bitandukanye ndetse n’abantu ku giti cyabo. Muzihawe kugira ngo muzikoreshe mu bintu byazabagirira umumaro.”
Umwe mu bahawe izi telefoni, Munyagisenyi Augustin, usanzwe ari n’umujyanama w’ubuzima, yavuze ko telefoni yahawe izamufasha cyane.
Ati “Nk’umujyanama w’ubuzima, najyaga ntanga raporo mu magambo gusa, ariko ubu ndajya nongeraho n’amafoto!”
Sebitoki Jean Damascène wo mu Murenge wa Munanira yavuze ko izi smartphone zizabafasha guhanahana amakuru no kubungabunga umutekano.
Ati “Itumanaho ryatugoraga kuba umuturage aha undi amakuru na mugenzi we bikaba ikibazo ariko ubu nzajya mpamagara abari kure no hanze y’igihugu. Ubu umutekano na wo bizadufasha gutanga amakuru vuba uri Nyabirasi abwire uri Manihira.’’
Ayinkamiye Divine yavuze ko telefoni izamufasha kubona serivisi zajyaga zimugora zirimo no gushaka amafaranga ya internet.
Ati “Ndishimye cyane. Njye mu buzima bwa buri munsi nahuraga n’ibibazo kuko nta telefoni nagiraga no gutanga mituweli nakoreshaga iy’abandi ariko ubu nzajya mbyikorera ntagiye gutira; nzajya nishakamo aya internet.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Umuyobozi wa MTN Rwanda, Mitwa Kaemba Ng’ambi, yasabye abahawe telefoni kuzifashisha bahindura ubuzima.
Ati “Ndabasaba kuzubahiriza impanuro za Perezida Kagame yaduhaye ubwo yatangizaga iyi gahunda. Izi telefoni ntabwo ari iz’amafiyeri zigomba kubafasha kuzamura ubuzima kuko hari serivisi zabagoraga bitewe nuko nta koranabuhanga mwari mufite; nimuzibyaze umusaruro.’’
Uretse gushyikirizwa izi telefoni, abazihawe banahuguwe ku buryo bwo kuzikoresha, kugira ngo bazabashe kuzibyaza umusaruro.
Aba baturage banahawe internet izamara amezi atatu kugira ngo bimenyereze kuzikoresha.
Minisiteri y’Ikoranabuhanga na Inovasiyo igaragaza ko mu Rwanda habarirwa abantu miliyoni ebyiri n’ibihumbi 600 zidafite smartphone. Akarere ka Rutsiro kaza ku mwanya wa nyuma aho ari umuturage 1% ufite telefoni akaba ari nayo mpamvu ariho kuzitanga byatangiriye.
Kuri ubu hamaze gukusanywa telefoni ibihumbi 43 zatanzwe zivuye mu bantu batandukanye binyuze mu bukangurambaga bwa Connect Rwanda.
",https://m.igihe.com/ikoranabuhanga/mobayilo/article/smartphones-1000-za-mbere-zashyikirijwe-abatishoboye-muri-connect-rwanda,Tech
Umubare w’abakoresha WhatsApp wageze kuri miliyari ebyiri,"Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Kugeza ubu hafi kimwe cya gatatu cy’abatuye Isi bari gukoresha urubuga nkoranyambaga rwa WhatsApp.
Sosiyete ya Facebook yatangaje ko umubare w’abantu bakoresha WhatsApp hirya no hino ku Isi wazamutse uva ku bantu miliyari 1.5 bayikoreshaga mu 2018 ugera kuri miliyari ebyiri.
Uyu mubare kandi nabwo wari uherutse kuzamuka uva kuri miliyari 1 wariho mu 2016 ugera kuri miliyari 1.5 mu 2018.
Facebook ari nayo ifite WhatsApp mu itangazo yashyize hanze yagaragaje ko nta gahunda ihari yo guhagarika uburyo butanga umutekano ku butumwa bw’abayikoresha buzwi nka ‘End-to-end encryption’
Abashyiraho amategeko na Guverinoma z’ibihugu bitandukanye zakunze kugaragaza ko ubu buryo bwa End to End encryption bubangamira iperereza ku byaha birimo iterabwoba, ikoreshwa ry’abana n’ibindi.
Umuyobozi wa WhatsApp, Will Cathcart, yagize ati “Mu mateka yose y’ikiremwamuntu, abantu bagiye babasha kuvugana hagati yabo mu buryo bw’ibanga kandi ntidutekereza ko ibyo bigomba kuvaho muri sosiyete igezweho.”
Cathcart yongeyeho ko WhatsApp izajya itanga amakuru yifuzwa igihe bizaba byagaragajwe ko ari ingenzi mu iperereza.
Imibare yo mu 2018 igaragaza ko n’umubare w’abakoresha izindi mbuga nkoranyambaga za Sosiyete ya Facebook wazamutse nk’aho ubwayo ikoreshwa n’abagera kuri miliyari 2.5 mu gihe Instagram yo ikoreshwa na miliyari imwe.
",https://m.igihe.com/ikoranabuhanga/article/umubare-w-abakoresha-whatsapp-wageze-kuri-miliyari-ebyiri,Tech
Samsung yashyize ku isoko telefoni nshya ya Galaxy Z Flip ishobora gukunjwa,"Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Uretse filime Parasite yo muri Korea y’Epfo yihariye ibihembo bya Oscars muri uyu mwaka, ababikurikiye ku wa Mbere banaryohewe no kuvumba ku misusire ya telefoni nshya ya Samsung Galaxy Z Flip, ni ukuvuga ko ishobora gukunjwa.
Ni telefoni yabanje kumurikwa ubwo hatangwaga ibihembo bya Oscars mu mashusho yamaze amasegonda 30, ariko itangazwa ku mugaragaro ku wa Kabiri mu gikorwa cyabereye mu mujyi wa San Francisco, muri Leta Zunze Ubumwe za Amerika.
Iyi telefoni ishobora gukoreshwa mu buryo bunyuranye, ikunjwa ikanaramburwa igatanga ikirahuri kigari, ukaba wayikunja ukayitereka ahantu kumwe mudasobwa iba imeze niba wifuza kuyikoresha uganira n’undi muntu hifashishijwe amashusho, n’ibindi.
Iyi Galaxy Z Flip ni imwe muri telefoni zigezweho, nto kandi zishobora gukunjwa, nyuma y’uko uru ruganda rwo muri Korea ruheruka guhura n’imbogamizi mu gusohora Galaxy Fold, telefoni ishobora kuramburwa ikavamo tablet.
Samsung Galaxy Z Flip ikoresha Android 10, camera y’inyuma ifite megapixel 12 naho iyi mbere ifite megapixel 10. Ifite ubushobozi bwo gufata amashusho yo mu bwoko bwa 4K (HDR 10 Plus), ni ukuvuga ko aba asa neza cyane kandi ashobora kwerekanwa ku birahuri bya rutura, umwimerere w’amashusho ntuhinduke.
Ifite processor ya 64-bit octa-core, ububiko bwa GB 256 n’ububiko ikoresha by’akanya gato (RAM) bwa 8GB. Ubushobozi bwa batiri ni 3,300 mAh.
Muri uyu mwaka kandi hagiye ku isoko indi telefoni ishobora gukunjwa, Motorola Razr igura $1500. Yasohotse muri uku kwezi ndetse yakirwa neza ku isoko bitewe n’ubyiza byayo birimo kuba igira batiri nto n’ikirahuri cya pulasitiki.
Galaxy Z Flip izajya ku isoko ku wa 14 Gashyantare 2020, aho izaba igura $1,380 muri Leta Zunze Ubumwe za Amerika.
",https://m.igihe.com/ikoranabuhanga/mobayilo/article/samsung-yashyize-ku-isoko-telefoni-nshya-ya-galaxy-z-flip-ishobora-gukunjwa,Tech
Cadillac yashyize hanze ubwoko bw’imodoka ishobora kwitwara,"Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Kompanyi y’imodoka ibarizwa mu ruganda rwa General Motors, Cadillac, yashyize hanze ubwoko bushya bw’iyitwa Escalade ishobora kwitwara mu mihanda migari bidasabye ko umushoferi agenzura akoresheje “direction” cyangwa se ngo abe yagabanya cyangwa ngo yongere umuriro akoresheje “pédale” zo mu maguru.
Cadillac Escalade yashyizwe hanze nyuma ya Cadillac CT6 yashyizwe hanze mu 2017 nayo ifite ikoranabuhanga rishobora gutuma yitwara. Iri koranabuhanga rituma umuntu akura amaboko ye ahabugenewe mu kuyobora imodoka ubundi yaba iri mu muhanda mugari ikitwara.
Ntabwo bisaba ko umuntu yongeza umuriro cyangwa ngo awugabanye cyangwa se ngo afunge amaferi, kuko byose imodoka ibyikorera bitewe n’aho igeze.
Si yo modoka ya mbere yitwara kuko n’uruganda rwa Tesla rumaze kwandika izina mu gukora izikoresha amashanyarazi rwakoze “Autopilot” ariko yo ntabwo yagenda ahantu harehare nk’uko kuri Escalade bimeze.
Iyi modoka ishobora kuva mu gisate kimwe cy’umuhanda ikijyana mu kindi ariko bibaho gusa iyo umushoferi akanze ku kinyoteri cy’icyerekezo ashaka kujyamo.
Iyi modoka izajya hanze umwaka utaha igura ibihumbi 75 by’amadolari, asaga gato miliyoni 70 Frw.
",https://m.igihe.com/ikoranabuhanga/article/cadillac-yashyize-hanze-ubwoko-bw-imodoka-ishobora-kwitwara,Tech
Drones zirimo iy’Abanyafurika zagurukijwe mu mwitozo utegura irushanwa ryazo mu Rwanda (Amafoto na Video),"Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Indege zitagira abapilote [drones] z’ibigo bikomeye ku Isi zagurukijwe ku nkombe y’Ikiyaga cya Kivu mu Karere ka Karongi, mu mwitozo wabanjirije irushanwa rya drones riteganyijwe kubera mu Rwanda.
Iri rushanwa ryiswe Lake Kivu Challenge rigamije kwerekana ikoranabuhanga rigezweho mu iterambere ryo gutwara drones. U Rwanda rwabaye igihugu cya mbere muri Afurika kizaryakira kuva ku wa 8 Gashyantare 2020.
Amarushanwa yo kugurutsa indege za drones azamenyekanisha serivisi nshya, amakuru agezweho mu kohereza no kwakira ibintu bitandukanye, guhanga imirimo n’amahirwe yo kwihutisha iterambere, no kubaka ubumenyi bujyanye n’imirimo yo mu kinyejana cya 21.
Ibigo 11 nibyo bizaryitabira ndetse kuri uyu wa Kabiri, tariki ya 4 Gashyantare 2020, bimwe muri byo byakoze umwitozo wo kugurutsa drones.
Umuyobozi wa Banki y’Isi ushinzwe Ibijyanye n’Ubwikorezi muri Afurika y’Uburasirazuba, Ben Eijbergen, yashimiye abagize uruhare mu gutegura irushanwa.
Ati “Intego nkuru ni ukureba ikoranabuhanga rigezweho. Ntituri hano kureba drone ishobora kugenda yihuse ahubwo ni ukureba ikoranabuhanga rikenewe mu kunoza ibyo zikora.’’
Umunyamabanga Mukuru w’Ishyirahamwe ry’Indege za Gisivili mu Muryango wa Afurika Yunze Ubumwe (AFCAC), Tefera Mekonnen, yavuze ko amahirwe ari mu ikoreshwa rya drone akwiye kubyazwa umusaruro.
Ati “Tugomba kureba uko ikoranabuhanga rya drones rikoreshwa, kungukira byinshi mu byo zikora ku buzima bw’abaturage.’’
U Rwanda rwashimwe uko rukomeje kwimakaza iterambere ry’ikoranabuhanga.
Umuyobozi w’Akarere ka Karongi, Mukarutesi Vestine, yavuze ko hari byinshi irushanwa rya Lake Kivu Challenge rizasigira igihugu.
Yagize ati “Turishimye cyane ko mwemeye kuza mu gihugu cyacu. Bizadusigira ubumenyi bwinshi, ku buryo twakora ubushakashatsi bwimbitse mu gukoresha drones.’’
Mbere yo kugurutsa drones, abitabiriye iki gikorwa bahawe amabwiriza y’ibyo kwirinda birimo kutanywa itabi, kuzimya telefoni kugira ngo bidateza ikibazo izo ndege.
Muri drones zagurukijwe harimo iya Germany Drone yo mu Budage, Hojung solutions – Remo-M yo muri Koreya y’Epfo; Avy; Phoenix Wings yo mu Budage na Wingcopter.
Buri tsinda ryahabwaga umwanya wo kugurutsa indege nyuma yo gusuzuma ikirere no kureba ko nta kibazo gifite. Urugendo rwa drone rwagenzurwaga n’inzobere mu by’ingendo zo mu kirere harebwa ko zubahiriza amabwiriza.
Abapilote bahabwaga umwanya wo kubanza gutegura urugendo no gusuzuma ko ikirere kimeze neza mbere y’uko indege ihaguruka; zagurukijwe hakurikijwe amategeko mpuzamahanga.
 	Drone y’Abanyafurika ikoze mu migano mu zagurukijwe
Indege idakenera umupilote yakozwe n’abanyeshuri bo muri Tanzania, Bornlove Nkitha na Digna Gasper, iri mu zamuritswe muri iki gikorwa.
Ni drone ifite ibice biyigize bikoze mu migano. Yavuye mu mushinga abanyeshuri bakoze basoza amasomo ya kaminuza mu mwaka ushize.
Digna yabwiye IGIHE ko bitabiriye uyu mwitozo ku nshuro ya kabiri kuko no mu mwaka ushize, bari ku Kiyaga cya Victoria muri Tanzania.
Ati ""Intego dufite ni iyo kwagura ikoranabuhanga dukoresha kugira ngo rikomeze kugirira benshi umumaro.’’
Iyi drone yakozwe ku bufatanye bw’aba banyeshuri na OpenMap Development Tanzania (OMDTZ), yagurutse hejuru y’Ikiyaga cya Kivu nkuko izindi zabigenzaga, igera muri metero 100 zo mu kirere igaruka ku butaka [ahari ikibuga cyabugenewe] mu minota ibiri.
Mu Ukwakira 2016, Perezida Paul Kagame yatangije ikoreshwa rya drones nk’uburyo bushya u Rwanda rukoresha mu kugeza amaraso ku bitaro binyuranye byo mu gihugu, mu gufasha abayakeneye ku buryo bwihuse kandi vuba.
Uyu ni umushinga wa Minisiteri y’ubuzima mu Rwanda na sosiyete ya Zipline, watangiye ushyirirwa mu bikorwa mu Murenge wa Shyogwe mu karere ka Muhanga, mu Ntara y’Amajyepfo. U Rwanda kandi rwatangiye gukoresha drones mu bindi bitari ubuvuzi, nko mu buhinzi.
Lake Kivu challenge biteganyijwe ko uzayegukana azahabwa ibihumbi £40, agera kuri miliyoni 50 Frw. Irushanwa rizibanda mu byiciro bitatu bigaragaza uko ikoranabuhanga rya drones ryakwifashishwa mu kugeza serivisi z’ibanze nk’ubuvuzi ku baturage.
Aya marushanwa azakurikira Inama Nyafurika kuri drones, izahuriza hamwe abayobozi mu ikoranabuhanga rya drones kuri uyu wa 5 Gashyantare 2020. Izigirwamo imikoreshereze yazo muri Afurika mu bihe biri imbere.
Zipline izasangiza abazitabira “Africa Drone Forum’’ urugendo rwayo rw’imyaka itatu itanga serivisi z’ubuvuzi mu Rwanda na Ghana.
Amafoto: Dushimimana Ami Pacifique
Video: Kazungu Armand
",https://m.igihe.com/ikoranabuhanga/ubumenyi/article/drones-zirimo-iy-abanyafurika-zagurukijwe-mu-mwitozo-utegura-irushanwa-ryazo-mu,Tech
WhatsApp igiye guhagarikwa muri telefoni nyinshi ku Isi,"Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Kuva kuri uyu wa 1 Gashyantare 2020, serivisi zo guhererekanya ubutumwa hifashishijwe WhatsApp zahagaritswe burundu muri telefoni nyinshi ziganjemo izikoresha Android na iOS.
Ibikoresho bya Android na iPhone bifite porogaramu y’ikoranabuhanga ’Operating System’ ishaje cyangwa itakigezweho ni byo bitazongera gukoresha WhatsApp.
WhatsApp yatangaje ko iki cyemezo yagifashe kuko cyari gikenewe ndetse kigamije kurinda umutekano w’amakuru y’abayikoresha akaba yizewe.
Telefoni zigezweho zizwi nka Smartphones zikoresha Android 2.3.7 na iPhone iOS 8 ni zo zizagerwaho n’izi mpinduka zo kutongera gukoresha WhatsApp.
BBC yanditse ko abantu benshi bashobora gukorera amavugurura [update] operating systems zabo kugira ngo bakomeze gukoresha WhatsApp.
Ibi ariko mu bikoresho bimwe na bimwe nka iPhone 4, yakira gusa porogaramu ya iOS 7, ntizongera kwakira application ya WhatsApp.
WhatsApp yari muri application zamanuwe (download) mu myaka 10 ishize, ku nshuro ya mbere yari yatanze umuburo ko izi mpinduka zizaba mu 2017.
Ni icyemezo Umuvugizi wa WhatsApp avuga ko kigoye ariko cyari gikwiye gufatwa mu gufasha abantu kuganira n’inshuti, imiryango mu buryo bwizewe.
Mu 2016 nibwo WhatsApp yaherukaga gukura application yayo muri telefoni zitandukanye n’iza Windows ku wa 31 Ukuboza 2019.
",https://m.igihe.com/ikoranabuhanga/article/whatsapp-igiye-guhagarikwa-muri-telefoni-nyinshi-ku-isi,Tech
Mu 2019 Isi yahombye miliyari 8 z’amadolari kubera gufungira abaturage internet,"Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Mu mwaka wa 2019, ubukungu bw’Isi bwahombye miliyari 8 z’amadolari kubera gufunga internet bitewe n’ibikorwa bya za Guverinoma byo kubuza abaturage kwigaragambya.
Nk’uko bigaragazwa VPN, rwifashishwa mu gufungura amakuru ari ku mbuga za Internet zafunzwe, igihombo ku bukungu bw’Isi kubera gufunga internet n’imbuga nkoranyambaga cyazamutse ku kigero cya 235% ugereranyije no mu mwaka wa 2015/2016 ubwo igihombo cyari milyari 2.4 z’amadorali.
Raporo ya VPN igaragaza ko ingaruka iki kibazo cyateje zikwiriye kurangirana n’uyu mwaka wa 2020, kubera ko umwaka wa 2019 wagaragayemo ibikorwa bigera kuri 122, byatumye hafungwa internet amasaha ibihumbi 18 ku Isi hose.
 Ku burenganzira bwa muntu, raporo igaragaza ko ifungwa rya internet ryagize ingaruka ku bwisanzure bw’abaturage no ku burenganzira bwo kubona amakuru, binateza imvururu.
Iki kibazo cyagaragaye cyane mu bihugu byo mu Burasirazuba bwo hagati no mu Majyaruguru ya Afurika, aho igihombo cyageze kuri miliyari 3.1 z’amadolari.
Mu bihugu biri munsi y’ubutayu bwa Sahara, igihombo cyageze kuri miliyari 2.1 z’amadolari, na ho muri Aziya kigera kuri miliari 1.6 z’amadolari.
Gufunga interineti byagaragaye cyane igihe Guverinoma zabaga zihangana n’abigaragambya cyane cyane mu gihe cy’amatora, mu rwego rwo kugira ngo bagenzure uburyo amakuru agenda no kubafasha kuguma ku butegetsi.
Guverinoma zibanze cyane mu gufunga imbuga nkoranyambaga nka WhatsApp, Facebook, Twitter na YouTube.
Gufunga internet ntibyateje igihombo ku bukungu rusange gusa, ahubwo mu bihugu bikiri mu nziza y’amajyambere byatumye iterambere ridindira n’abashoramari babitakariza icyizere.
Muri Sudani, Internet yafunzwe amasaha 864, imbuga nkoranyambaga zifungwa amasaha 696, ibi byateje igihombo cy’agera kuri miliyari 1.8 z’amadolari, ndetse habaye imyigaragambyo yatumye Perezida Omar-al-Bashir yegura, habaho n’imirwano hagati y’igisirikare n’abaturage.
Ibindi bihugu byagaragayemo iki kibazo ni Algeria, Tchad, Repubulika iharanira Demokarasi ya Congo, Ethiopia, Zimbabwe, Mauritanie, Misiri, Bénin, Gabon, Eritrea no muri Liberia.
Ku isi hose, Iraq ni yo yagize igihombo kinini kingana na miliyari 2.3 z’amadolari.
",https://m.igihe.com/ikoranabuhanga/article/mu-2019-isi-yahombye-miliyari-8-z-amadolari-kubera-gufungira-abaturage-internet,Tech
"Umuburo! Abantu 9,000 binjiriwe bagerageza gushaka indirimbo z’abahanzi bakomeye ku Isi","Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Abajura mu by’ikoranabuhanga bahanze software ibafasha gukoresha amazina y’abahanzi n’indirimbo zahataniye ibihembo bya Grammy Awards 2020 bakinjira mu mikorere ya mudasobwa z’abantu batandukanye.
Software iri gukoreshwa ikoze mu buryo umuntu umanuye (download) indirimbo, mudasobwa ye cyangwa igikoresho yifashishije gifatwa na virusi ituma kibasha kwinjirirwa hanyuma nyiracyo akibwa amakuru y’ibanga akibitsemo.
Ikigo gitanga Ubwirinzi mu by’Ikoranabuhanga cya Kaspersky, cyatahuye ko ibitero by’abashaka kwinjirirwa byazamutseho 39% mu 2019 ugereranyije na 2018; ibyinshi bikoresha amazina n’amasura y’indirimbo n’ibikorwa by’abahanzi batandukanye bafite ibigwi mu muziki.
Abahanzi barimo Ariana Grande, Taylor Swift n’umuraperi Post Malone bari mu bifashishijwe cyane n’abo bajura mu by’ikoranabuhanga bituma abantu benshi binjirirwa mu 2019.
Umuziki benshi bawufata nk’umuti, utanga uburezi ndetse ukananyuzwamo ubutumwa butandukanye. Ibi bituma ubwinshi bw’abawushaka buhura n’abajura mu by’ikoranabuhanga bawunyuramo bifashishije abahanzi b’ibyamamare nyamara bagambiriye gusakaza virusi zabo zizabafasha kwinjira mu bubiko bw’abantu benshi.
Yifashishije ibihembo bikomeye bitangwa mu kugaragaza ubukana bw’ikibazo, abashakashatsi ba Kaspersky basesenguye amazina y’abahanzi n’ay’indirimbo z’abahatanye muri Grammy Awards 2020 nuko ashobora kuba yaribasiwe n’iyo virusi.
Kaspersky yasanze hari ububiko bwakozwe (fichier) 30,982 bufite virusi kandi bwifashishije amazina y’abahanzi cyangwa indirimbo zabo mu gusakaza iyo virusi, yahuye n’izigera ku 41,096 zikoresha Kaspersky.
 Ubusesenguzi bwakoze bwasanze Ariana Grande, Taylor Swift na Post Malone ari bo bahanzi bakoreshejwe cyane kuko files zirenga 55% zasanganywe iyo virusi zari mu mazina yabo.
Ibi kandi ni nako byagenze kuri Billie Eilish Pirate Baird O’Connell, umuhanzi uheruka kwegukana ibihembo bitanu bya Grammy Awards. We na Finneas bavukana unamutunganyiriza indirimbo nibo begukanye ibihembo byinshi kuko na we yatahanye bitanu.
Uyu Munyamerika w’imyaka 18 yamamaye mu 2019 ndetse umubare w’abashaka indirimbo zitiriwe izina rye ariko zifite virusi uriyongera cyane ugereranyije na 2018 kuko wavuye 254 ugera kuri 2171.
Mu gihe abantu binjiriwe na virusi yavuye mu ndirimbo zitiriwe Billie Eilish muri Nigeria bari 381 mu 2018 bageze kuri 9,722 mu 2019. Muri rusange, mu mwaka wa 2019 Nigeria yahuye n’ibitero 94,630.
Indirimbo abajura mu by’ikoranabuhanga bagize iturufu yo kwinjirira mu bubiko bw’abantu mu 2019 zirimo ‘Sunflower’ ya Post Malone ‘Talk’ ya Khalid na ‘Old Town Road’ ya Lil Nas X.
Abahanga mu by’ikoranabuhanga bagaragaza ko mu kwirinda ko wakwinjirirwa na virusi mu gihe cyo kumva umuziki cyangwa kumanura indirimbo ugomba gukoresha serivisi zizewe nka Apple Music, Spotify Premium na Amazon Music cyangwa ugakoresha urubuga ruzwi ruriho indirimbo z’ubuntu rukwemerera kuzibona byemewe.
Ni ngombwa kwirinda link zishidikanywaho, zizeza kubona umuziki wihariye. Ni byiza gukurikirana imbuga nkoranyambaga zizewe z’abahanzi kugira ngo umenye niba amakuru atangwa ari impamo.
",https://m.igihe.com/ikoranabuhanga/article/umuburo-abantu-9-000-binjiriwe-bagerageza-gushaka-indirimbo-z-abahanzi-bakomeye,Tech
"RICTA yashimiye Abafatanyabikorwa bitwaye neza mu 2019, inakomoza ku ngamba za 2020","Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ikigo gihagarariye abakoresha internet no guteza imbere Indangarubuga y’u Rwanda [.RW], RICTA cyishimiye ibyo cyagezeho , gihemba abafatanyabikorwa bacyo bitwaye neza mu mwaka ushize wa 2019 ndetse kinabamurikira zimwe mu ngamba bafite mu mwaka wa 2020.
Ibi byabereye mu nama ngarukamwaka ihuza ubuyobozi bw’iki kigo n’abafatanyabikorwa bacyo kugira ngo basuzume uko umwaka wagenze bafate n’ingamba z’umushya.
Muri uyu mwaka iyi nama yahuje ibigo bikora imbuga za interinet bikanacuruza indangarubuga y’u Rwanda bitadukanye.
Umuyobozi wa RICTA, Ingabire Grace yavuze ko umwaka wa 2020 utangiye bishimira ko hari abantu batangiye kumva ibyiza biri mu gukoresha indangarubuga y’u Rwanda.
Yagize ati “Kuva ubukangurambaga bwa Nahisemo .RW bwatangira, twabonye ko abantu babimenye, hari Abanyarwanda benshi batari bazi uko ikora, na benshi batekerezaga ko wenda itagera ku Isi hose nk’uko bamwe babitekereza, muri rusange twabonye amahirwe yo kuganiriza Abanyarwanda no kubamenyesha ko .RW ihari”.
Ikindi RICTA yishimira n’uko ubu abakenera kugura indangarubuga y’u Rwanda bashobora kuyigura bakoresheje telefone cyangwa mudasobwa banyuze ku mbuga z’abasanzwe bayigurisha bikabafata iminota itarenze itanu, mu gihe mbere byabasabaga kujya aho bakorera bakoresha inzira zigatinda.
Umukozi w’ikigo gikora imbuga za Interinet, Spiderbit, Rukundo Alexis yavuze ko n’ubwo abantu bagenda bitabira gukoresha indangarubuga y’u Rwanda, hakiri imbogamizi ku myumvire ndetse n’ibijyanye n’igiciro cyayo ugereranyije n’izindi.
Ati “Imbogamizi zikirimo ni iz’ibiciro, abakiliya cyane cyane baza bareba ibiciro, iby’ indangarubuga y’u Rwanda bisa nk’aho bikiri hejuru ho gato y’ibisanzwe ku zindi ndangarubuga, indi ni uko abakiliya batarizera ko iyo indangarubuga yabasha kuyigeraho aho yaba ari hose ku isi ariko uko ubukangurambaga bugenda bwiyongera abantu bagenda babyumva”.
Muri iyi nama yahuje RICTA n’abafatanyabikorwa bayo, bunguranye ibitekerezo by’uburyo bashobora gukusanyiriza hamwe serivisi batanga harimo indagarubuga ya .RW, urubuga rwa interneti n’ububiko rw’urubuga kugira ngo borohereze abakiliya babagana ku bijyanye n’ibiciro.
Kuva ibikorwa byo gukangurira abantu gukoresha indangarubuga y’u Rwanda byatangira, umubare w’imbuga ziherwa na .RW zarazamutse zigera ku 4419 zivuye ku 3488.
Muri iyi nama kandi hahembwemo ikigo kigurisha imbuga za internet mu Rwanda no ku Isi cyitwa ‘Afriregister’ nk’umufatanyabikorwa wa RICTA witwaye neza mu mwaka ushize, naho Megabit ihembwa nk’umufatanyabikorwa mushya witwaye neza.
Umuyobozi wa RICTA, Ingabire Grace yavuze ko muri uyu mwaka bateganya gukoramo ibikorwa bitandukanye ndetse bakazarushaho gukorana n’abafatanyabikorwa batandukanye mu kurushaho kumvisha abantu akamaro ko gukoresha indangarubuga y’u Rwanda.
Ati “Muri uyu mwaka turimo turateganya ukuntu twakagura indangarubuga y’u Rwanda dufatanyije n’abafatanyabikorwa bacu mu kureba ukuntu twayimenyekanisha, na wa mucuruzi uri hasi, ejo ashobore kubona urubuga aho ashobora gucuruza, ishuri rishobore kugira urubuga rwa internet, aho umubyeyi ashobora kuvugana n’ishuri cyangwa n’ibindi bigo bisanzwe bashobore kugera kuri Internet kuko niyo si tugezemo”.
Umwaka wa 2020, ni umwaka RICTA izakomeza gukora inama zitandukanye zo guhuza abantu bakoresha izindi ndangarubuga zirimo .com na .net kugira ngo barusheho kumva akamaro ko gutunga indangarubuga y’u Rwanda (.Rw).
",https://m.igihe.com/ikoranabuhanga/article/ricta-yashimiye-abafatanyabikorwa-bitwaye-neza-mu-2019-inakomoza-ku-ngamba-za,Tech
Alibaba yatangije ikoranabuhanga ryo kwisuzumisha indwara ku buntu,"Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Alibaba imenyerewe mu bucuruzi bwo kuri internet, yatangije serivisi y’ikoranabuhanga yo gusuzuma uburwayi ku buntu, hagamijwe kugabanya igitutu ku bitaro kirimo guturuka ku ikwirakwira rya virusi ya Coronavirus.
Abakoresha iyi serivisi bazajya babasha gusuzumwa banabone amakuru kuri iki cyorezo ku gihe, hirya no hino mu gihugu binyuze ku rubuga rwa Alibaba ruzwi nka Taobao cyangwa kuri application ya telefoni yo kwishyuriraho yitwa Alipay.
Amagana y’abaganga bo hirya no hino mu gihugu barimo gutanga serivisi zo gusuzuma binyuze kuri iyi application, aho muri bo abarenga 70%, ari inzobere mu bijyanye n’indwara z’ubuhumekero n’ubuvuzi rusange.
Kugera Saa Sita z’amanywa zo ku cyumweru, iyi serivisi yari imaze kwakira hafi abantu 400 000, nyuma y’amasaha 24 itangijwe. Abagera kuri 97% byabo ni abo mu ntara ya Hubei mu Bushinwa aho icyorezo cya Coronavirus, cyugarije cyane.
Abarenga 90% barabaza ku buryo bwo kwirinda no kwivuza icyorezo cya Coronavirus n’ibihaha.
Ikigo Alibaba cyashinzwe mu 1999 n’umuherwe w’Umushinwa, Jack Ma, ubu kikaba kibarirwa mu gaciro ka miliyari 460 z’amadolari.
",https://m.igihe.com/ikoranabuhanga/internet/article/alibaba-yatangije-ikoranabuhanga-ryo-kwisuzumisha-indwara-ku-buntu,Tech
 Umuburo ku bakoresha WhatsApp kubera abatekamutwe bakomeje kubibasira,"Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
Mu gihe WhatsApp imaze kuba uburyo bwifashishwa na miliyari z’abaturage mu itumanaho rya buri munsi, ni nako abatekamitwe bakamejeje mu kuyifashisha babambura kandi bakabikora mu izina ry’umuntu runaka, ukaba wamuha amafaranga nyamara ari abamwiyitiriye.
N’iyo bitaba kukwambura amafaranga, ushobora kwibwa amakuru runaka cyangwa konti yawe ikaba yakoreshwa mu gukwirakwiza amakuru atariyo. Nta n’uwo bitabaho, kuko uheruka guhura n’iri sanganya ari Minisitiri w’Ubutabera akaba n’Intumwa Nkuru ya Leta, Johnston Busingye.
Birasanzwe ko iyo ugiye gukoresha WhatsApp bwa mbere muri telefoni, iyo umaze gushyiramo nomero ya telefoni hari imibare itandatu (verification code) wohererezwa kuri ya nimero uzajya ukoresha kuri WhatsApp.
Iyo nimero ushaka gukoresha ari yo iri muri iyo telefoni, uwo mubare uhita wiyuzuza ahabigenewe nta kindi bigusabye. Iyo iri mu yindi telefoni, wa mubare niho ujya bityo bikagusaba kuwurebamo, ukawuzuza ahagenwe.
Ni nako bigenda iyo umutekamutwe ashatse kwigarurira WhatsApp yawe, ashyira iyi porogaramu nko muri telefoni ye, akuzuzamo nimero yawe ya telefoni, ugahita wohererezwa ya code utabizi.
Akenshi hari ubwo abo bantu bazakubwira ko hari ubutumwa bugufi bwakuyobeyeho bakagusaba kububoherereza. Ucyoherereza wa muntu iyo mibare, WhatsApp yo muri telefoni ye itangira gukora, iyawe ikavaho maze akigarurira ubutumwa bwose, agatangira kuvugana n’abantu bawe ari naho ahera abasaba amafaranga mu izina ryawe, uwemeye kuyohereza akamusaba kuyanyuza ku yindi nimero amuha.
Mu butumwa Urwego rw’Ubugenzacyaha, RIB, rukomeje gutanga, rusaba abantu “kudaha agaciro abakoherereza ubutumwa bugufi biyitirira abantu musanzwe muziranye, bagusaba kubasubiza ubutumwa bavuga ko buyobeye kuri telefoni yawe.”
Harimo kandi kwirinda gutanga imibare y’ibanga (verification code) ya WhatsApp ku bakubwira ko yayobeye kuri telefoni yawe n’iyo mwaba muziranye no gushishoza neza mbere yo kohereza amafaranga ku bantu bakubwira ko bayakeneye cyane byihuse ariko bahuze, bari buyagusubize, n’iyo mwaba muziranye. Nibiba ngombwa ubanze umuhamagare.
RIB ikomeza iti “Mu gihe uhuye n’iki kibazo wakwihutira gutanga ikirego cyawe kuri Sitasiyo ya RIB ikwegereye cyangwa ugahamagara kuri nimero ya RIB itishyurwa 166. Ni ngombwa kubigeza kuri RIB bikiba kugira ngo usubizwe WhatsApp yawe kuko iyo bidakozwe vuba uwibye WhatsApp akomeza kuyikoresha yiba abandi.”
Ni ibintu byeze ku buryo hari ubwo iyi code izana n’ahantu ukanda (link), wabikora utaranamenya n’ibyo ari byo bikaba bisobanuye ko wa mubare ari wowe uwemeje, ukaba ushyize WhatsApp yawe mu maboko y’abagizi ba nabi.
",https://m.igihe.com/ikoranabuhanga/mobayilo/article/umuburo-ku-bakoresha-whatsapp-kubera-abatekamutwe-bakomeje-kubibasira,Tech
Ikoranabuhanga rishya rishobora gutuma tugera kuri Mars vuba,"Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Abahanga mu ikoranababuhanga batangiye kwiga uburyo bushya bwakwifashishwa mu koroshya urugendo ruva ku Isi rugana kuri Mars.
Impamvu y’ubu buvumbuzi bushya buri gukorwa irumvikana. Ni uko inzira ziganisha ku mpera y’Isi na Mars zose zisaba kuzenguruka ukwezi, harimo intera ndende iri hagati y’ibilometero miliyoni 54.6 na 401.
Ubutumwa bwo kujya kuri Mars bukorwa mu gihe iyi mibumbe yombi isa n’iyegeranye. Bifata amezi nibura icyenda kugira ngo umuntu agere kuri Mars hifashishijwe ‘rocket’ zigenda ziyongera umuvuduko uko zikora urugendo.
Icyo gihe bisaba ngo umuntu agere kuri Mars ni kirekire ku buryo bigoye ngo akimare ari mu rugendo. Abahanga barimo abo mu Kigo cya Leta Zunze Ubumwe za Amerika gikora Ubushakashatsi mu isanzure, Nasa, bari mu bushakashatsi kugira ngo bakore ikintu gishobora kwihuta mu kugera kuri Mars.
Mu ikoranabuhanga riri kwigwaho, harimo iryifashisha ingufu z’izuba.
Abahanga mu by’isanzure bari gukora ku mushinga wo gukora icyo umuntu yagereranya n’icyogajuru ariko cyifashisha ingufu z’izuba mu mushinga wiswe Solar Electric Propulsion, SEP.
Iri koranabuhanga ryitezweho ko rishobora kwifashishwa mu kohereza imizigo kuri Mars mbere y’uko habaho urugendo rw’umuntu. Ibyo byafasha ko abahanga mu bumenyi bw’ikirere bagerayo bagasanga hariyo ibikoresho byose bakeneye, gusa bo bagenda bakoresheje ‘rocket’ zisanzwe.
Uko uyu mushinga uteye ni uko icyo bazohereza kuri Mars kizaba gifite ubushobozi bwo gufata ingufu z’izuba kikazibyaza amashanyarazi asanzwe.
Ubusanzwe iyo icyogajuru cyoherejwe mu kirere kiba gikoresha ingufu zingana na kilowatt ziri hagati ya 10 na 15, ariko abahanga bari gushaka kuzongera nibura ku buryo zagera kuri Kw 50.
Ikibazo kiriho ubu ni ubushobozi bw’imizigo icyogajuru gikoresha imirasire y’izuba cyakoherezwa cyaba gifite kuko ubusanzwe ibintu bikoresha imirasi bikora neza iyo bitwaye ibintu bitaremereye cyane.
Ikindi gitekerezo ni ukwifashisha ibyogajuru bikoresha ingufu za nucléaire ku buryo bihaguruka ku Isi bigafungira amaferi kuri Mars.
",https://m.igihe.com/ikoranabuhanga/ubumenyi/ubumenyi-bw-isi/article/ikoranabuhanga-rishya-rishobora-gutuma-tugera-kuri-mars-vuba,Tech
Toyota na Honda zakuye ku isoko imodoka zirenga miliyoni esheshatu kubera ibibazo bya tekiniki,"Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Sosiyete ebyiri zikomeye ku Isi mu bijyanye no gukora imodoka, Toyota na Honda zombi zo mu Buyapani, zakuye ku isoko imodoka nyinshi kubera ibibazo bitandukanye zishobora guteza abazirimo.
Toyota yatangaje ko igiye gukura ku isoko imodoka miliyoni 3.4, muri zo miliyoni 2.9 ni imodoka ziri muri Leta Zunze Ubumwe za Amerika zifite ibibazo biterwa n’ibikoresho birinda abagenzi mu gihe cy’impanuka, Airbag.
Imodoka zifite ibibazo ni iziri muri Amerika ya Ruguru, iyo hagati n’Amajyepfo zirimo izo mu bwoko bwa Corolla, Corolla Matrix, Avalon, na Avalon HV zakozwe hagati y’umwaka wa 2010 na 2019.
Ku rundi ruhande, Honda nayo yatangaje ko igiye gukura ku isoko imodoka miliyoni 2.7 zirimo 2.4 ziri muri Leta Zunze Ubumwe za Amerika n’izindi 300,000 ziri muri Canada.
Ubwoko bufite ikibazo ni izitwa Acuras zakozwe hagati y’umwaka wa 1996 na 2003 zifite ibibazo bya “airbag” zifite inenge mu buryo zakozwe.
Imodoka za Toyota ziri gukurwa ku isoko kuko zagakwiye kuba zikoranye ikoranabuhanga rigenzura rikamenyesha umuntu niba hari impanuka igiye kubaho ku buryo icyo gihe airbag ihita yifungura hanyuma n’imikandara y’intebe ikifunga ikikomeza ku buryo umuntu atagira imvune ikabije.
Toyota yatangaje ko ikoranabuhanga riri muri ziriya modoka rishobora kudakora neza mu gihe cy’impanuka bitewe na kirogoya zishobora kubaho ku buryo Airbag zitafunguka n’imikandara ntiyifunge cyane.
Honda yo yavuze ko imodoka yakuye ku isoko zifite ikibazo cya Airbag zakozwe n’uruganda rwa Takata zikoranye amakosa ku buryo aho kugira ngo zikize ubuzima bw’umuntu zishobora guturika.
",https://m.igihe.com/ikoranabuhanga/article/toyota-na-honda-zakuye-ku-isoko-imodoka-zirenga-miliyoni-esheshatu-kubera,Tech
Instagram igiye kujya igenzura amafoto ayishyirwaho yanyujijwe muri Photoshop,"Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Instagram ikomeje urugamba rwo kurwanya amakuru y’ibihuha akwirakwizwa ku mbuga nkoranyambaga, aho kuri ubu igiye kujya igenzura amafoto ayishyirwaho ashobora kuba atanga amakuru atari yo, cyane nk’aba yahinduwe hifashishijwe porogaramu itunganya amafoto ya Photoshop.
Uru rubuga rugenzurwa na Facebook ruri gukora amavugurura atandukanye by’umwihariko agamije kurwanya amakuru y’ibihuha atambutswaho. Kuri ubu amavugururwa agiye gutangazwa mu minsi iri imbere azaba agenzura amafoto yakorewe muri Photoshop.
Hazajya hifashishwa uburyo bubiri. Ubwa mbere ni ubushingiye ku bitekerezo by’abantu, aho bazajya bavuga uko babona iyo foto, hanyuma ubundi bwo bushingiye ku igenzura rizajya rikorwa mu buryo bw’ikoranabuhanga.
Mu gihe ifoto bigaragaye ko iri gutanga amakuru atari yo kubera ko yahinduwe, izajya ibanza kugenzurwa mbere y’uko yongera kugaragara kandi ubutumwa buvuga ko iri gutanga amakuru atari yo buyigaragazweho.
Umuvugizi wa Facebook yatangaje ko amafoto atazajya ahishwa kuko yakorewe Photoshop, ahubwo ko azajya ashyirwaho ikirango mu gihe ari kugenzurwa.
Mu gihe iryo genzura rirangiye, kizajya gikurwaho mu gihe bigaragaye ko atari amafoto agamije gukwirakwiza amakuru y’ibihuha.
",https://m.igihe.com/ikoranabuhanga/article/instagram-igiye-kuzajya-igenzura-amafoto-ayishyirwaho-yanyujijwe-muri-photoshop,Tech
Verizon yatangije ishakiro rya OneSearch riha umwihariko umutekano w’abakoresha internet,"Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Ntabwo bitangaje kumva ko uko usura imbuga zitandukanye kuri internet, ayo makuru yose abikwa ndetse akagenzurwa, kimwe n’uburyo ushakisha ibintu kuri Google.
Niyo mpamvu uzabona hamwe unyura ushakisha niba ukoresha nka telefoni, iyo ugifungura urubuga rwa Google usanga imbuga wasuye kenshi ziyanditse hasi, ku buryo bitagusaba kongera kuzandikamo igihe wifuza kuzisura.
Hari uburyo bukoreshwa mu gushakisha ibintu runaka kuri internet, amayira wanyuze ntabikwe na porogaramu wakoresheje (browser). Uburyo bwari busanzwe ku isoko ni DuckDuckGo, ariko ku wa 14 Mutarama 2020 hari ubundi bwinjiye ku isoko. OneSearch.
Ni uburyo bwakozwe n’ikigo Verizon Media, bushobora kwifashishwa mu gushakisha ibintu binyuranye kuri internet, haba kuri telefoni cyangwa mudasobwa.
Itandukaniro ry’iri shakiro rishya (search engine) ugereranyije n’uburyo busanzwe, ni uko OneSearch ifata amakuru y’uyikoresha mu buryo bwihariye.
OneSearch yo ntabwo ikusanya amakuru y’umuntu unyuze muri iri shakiro ngo ibe yayagaragariza uwo ari we wese, cyangwa ngo igumane ibyo ukunda gushakisha, ku buryo ibigo bidashobora kwifashisha amakuru yawe ngo bikwamamazeho ibintu runaka bitewe n’ibyo babonye ukunda gushakisha.
Mu gushakisha ibyo umuntu akeneye, OneSearch ivuga ko izajya itanga “ibisubizo bidafite ikindi cyagize uruhare mu kubigena.”
Iki kigo kinavuga ko ibintu byose umuntu ashakisha bizajya birindwa, ku buryo niba ukoresha OneSearch umuntu adashobora kugukurikirana ngo amenye ngo ukunda kureba ibi cyangwa ukunda gusura imbuga runaka.
Iri shakiro rinatanga uburyo bwisumbuye bw’umutekano buzwi nka “Advanced Privacy Mode”, aho imbuga wasuye, nyuma y’isaha imwe zisiba mu ishakiro ryawe.
Nk’uko Verizon yabitangaje, ubu buryo buzafasha cyane mu kurinda amakuru y’umuntu wifashisha nka telefoni cyangwa mudasobwa agashakisha ikintu runaka kuri internet, nyuma undi muntu akaza kuyifashisha cyangwa icyo washakishaga ukagisangiza abandi.
Iri shakiro rya OneSearch naryo rizaba ryemera amatangazo yohererezwa abantu bari kuri internet, ariko azajya atangwa hashingiwe ku kintu runaka ushakishije, aho gushingira ku bintu ukunze gushakisha cyangwa imbuga ukunda gusura.
OneSearch ni kimwe mu bishya bihanzwe na Verizon Media, aho ije isanga ibindi bikorwa birimo ibinyamakuru HuffPost, TechCrunch na Yahoo. Ni imbuga Verison ivuga ko zisurwa n’abantu bagera kuri miliyoni 900 buri kwezi.
Umutekano w’abakoresha internet ni ikintu cyakunze gutindwaho cyane, bitewe ahanini n’uburyo ibigo bikomeye nka Facebook, Google na Amazon birimo gushinjwa gukoresha nabi amakuru y’ababikoresha.
Ni mu gihe ayo makuru usanga abyazwa umusaruro mu buryo bw’ubucuruzi, ibintu bikomeje gutuma nka Facebook ihora mu nkiko.
",https://m.igihe.com/ikoranabuhanga/internet/article/verizon-yatangije-ishakiro-rya-onesearch-riha-umwihariko-umutekano-w-abakoresha,Tech
Windows 7 mu marembera ,"Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Niba ugikoresha Windows 7 muri mudasobwa yawe, igihe kirageze ngo wimukire kuri Windows 10 igezweho.
Guhera kuri uyu wa 14 Mutarama 2020, uruganda rwa Microsoft rwahagaritse uburyo rwatangaga ubufasha mu kugeza ibintu bishya (updates) ku bakoresha Windows 7 cyangwa mu bijyanye n’umutekano.
Ku rubuga rwa Microsoft bagaragaza ko porogaramu ituma mudasobwa zikora (operating system) ya Window 10 Home igurwa $139, ariko ntibiraba ngombwa gutanga ayo mafaranga yose: Microsoft yatanze amahirwe yo kuyijyanisha n’igihe (upgrade) ku buntu bwagombaga kurangira mu 2016, ariko n’ubu biracyakora.
Mu mpinduka nshya ariko, Microsoft yatangaje ko izakomeza gufasha mu by’umutekano abantu bakoresha Windows 7 mu buryo bw’ubucuruzi ndetse banabyishyurira, bitandukanye no kuba byakorwaga ku bantu ku giti cyabo.
Windows 7 yagiye ku isoko mu 2009, ni imwe muri porogaramu zifashishwa cyane mu gukoresha za mudasobwa. Gusa mu mpera z’umwaka ushize Windows 10 yayiciyeho mu kuba ikoreshwa n’abantu benshi nk’uko ZDNet yabitangaje.
Igenzura ryakozwe na NetMarketShare mu Ukuboza 2018 ryerekanye ko mu mashini zarebweho, 39.2% zakoreshaga Windows 10 naho 36.9% zakoreshaga Windows 7.
Ubwo Windows 10 yasohokaga bwa mbere muri Nyakanga 2015, Microsoft yatanze amahirwe yo kuyisimbuza ku buntu ku bakoresha Windows 7, 8 na 8.1, kugeza muri Nyakanga 2016.
Gusa ubwo buryo bwakomeje gukora ku buntu, kuko ababigerageza bavuga ko bigikunda kugeza magingo aya.
Icyo ukwiye kuzirikana ni uko iyo Windows 7 uyisimbuje Windows 10 bihindura igenamikorere (settings) rya mudasobwa yawe, kimwe na zimwe muri porogaramu ufitemo zishobora guhinduka mu buryo zakoraga cyangwa zigasibama.
Hari uburyo bwo kugumana ibintu wabitse muri mudasobwa yawe ndetse n’amakuru yawe bwite, ariko bitewe n’itandukaniro riri hagati ya Windows 10 na Windows 7, ntabwo bikunda ko porogaramu zose wari ufite muri mudasobwa uzigumana uko zakabaye.
Windows 8.1 nayo ishobora kujyanishwa n’igihe igasimburwa na Windows 10, ariko yo ntabwo ari ngombwa ko isiba porogaramu wari ufite cyangwa ngo ihindure igenamikorere rya mudasobwa yawe.
Uko watangira gukoresha Windows 10 ku buntu
Niba ukoresha Windows 7, Windows 8 cyangwa Windows 8.1 Home cyangwa Pro:
1. Banza ubike mu buryo bwihariye (back up) inyandiko zawe, porogaramu cyangwa amakuru yawe bwite.
2. Jya aho ushobora kumanurira (download) Windows 10 ku rubuga rwa Microsoft.
2. Kanda ahanditse ‘Download’ ukurikizeho ahanditse ‘Run’.
3. Nimara gufunguka, hitamo ‘Upgrade this PC’ niba iyi Windows 10 ushaka kuyishyira muri mudasobwa urimo gukoresha, cyangwa ukande kuri ‘create installation media’, niba ushaka kuyibika nko kuri flash disc cyangwa ahandi, ngo uze kuyishyira mu yindi mudasobwa.
Ibyo nibiba birangiye, mudasobwa izakubaza niba ukeneye kugumana amadosiye yawe cyangwa niba ushaka gutangira bundi bushya.
Nuhitamo gutangira bundi bushya bizaba bivuze ko amadosiye yose wari ufite agiye gusibwa, ugatangira bundi bushya gushyiramo Windows 10.
Nimara kujyamo, uzahabwa uburyo bwo gutangiza Windows 10, aho ushobora kubona unyuze muri Settings > Update & Security > Activation.
Aha ariko niba usanzwe ukoresha Windows 7 cyangwa 8 Home, ushobora kujyanisha n’igihe Windows yawe igahinduka Windows 10 Home, mu gihe Windows 7 cyangwa 8 Pro ishobora kujyanishwa n’igihe ikaba Windows 10 Pro.
",https://m.igihe.com/ikoranabuhanga/mudasobwa/article/windows-7-mu-marembera,Tech
Uko wagaruza telefoni yawe ya Android yibwe,"Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Ushobora kuba waribwe telefoni yawe ikoresha uburyo bwa Android igahera burundu, cyangwa uzi mugenzi wawe byabayeho. Nugira amahirwe bazayigushikuza hafi aho hari abantu bagutabare igisambo gifatwe, ariko biranashoboka ko wakwicara ahantu ikava mu mufuka, wahava undi akayitwara ugakurayo amaso.
Guta cyangwa kwibwa telefoni si ibintu buri wese ahita yakira bitwe n’uburyo tuzifashisha mu buzima bwa buri munsi, ariko hari n’uburyo wakomeza kuyikurikirana, ukamenya aho iherereye ikaba yagaruzwa!
Hari uburyo telefoni yawe ya Android yabuze ushobora kuyikurikirana, ukaba wayifunga uwayitwaye ntayikoreshe ndetse ugakurikirana aho iherereye mu buryo bworoshye. Hari intambwe z’ingenzi ugomba gutera igihe telefoni yawe ukiyifite mu maboko.
Yifunge mu buryo bwizewe
Ni ngombwa ko telefoni yawe uyifungisha uburyo bwizewe, butuma nta muntu wapfa kuyinjiramo. Ni ukuvuga gukoresha umubare w’ibanga kandi utapfa gufindurwa na buri wese nk’urimo imibare, ibimenyetso n’inyuguti nkuru, ugakoresha n’igikumwe kuri telefoni bishoboka.
Ikindi, ni byiza kwirinda gufunguza telefoni yawe isura kuri telefoni za Android, ibizwi nka Facial Recognition. Impamvu ni uko iyo isura y’umuntu ariyo ikoreshwa mu gufungura telefoni, iri koranabuhanga kuri telefoni zimwe rishobora kujijishwa n’umuntu uwo ari we wese, akoresheje nk’ifoto ya nyirayo.
Umwihariko uba kuri telefoni nshya za Google arizo Pixel 4 na Pixel 4 XL, kuko zo zikoresha ubuhanga bwihariye nk’ubwa Apple mu gukoresha isura y’umuntu, ku buryo bwakwizerwa kurusha izindi telefoni.
Uburyo bwa ‘Find My Device’ bwa Google
Iteka iyo winjiye muri telefoni yawe nshya ya Android, ugashyiramo konti ya Google (Gmail), uburyo bugufasha gutahura telefoni yawe bwa ‘Find My Device’ buhita bufunguka. Nibwo uzifashisha telefoni yawe yibwe cyangwa itakaye, ku buryo ushobora kuyifunga cyangwa ugasiba ibintu byose biyiriho kandi utayifite mu ntoki.
Ni ngombwa kwinjira muri telefoni yawe ukareba niba ‘Find My Device’ ifunguye, ukanyura mu igenamikorere rya telefoni (settings), ukajya mu bijyanye n’umutekano n’ibiranga ahantu (Security & Location), ukagera muri Find My Device. Ushobora no kunyura muri Google > Security > Find My Device.
Find My Device igomba kuba ifunguye, niba atari ko bimeze, yinjiremo maze urebe akarongo gatambitse kaguha icyerekezo kigana iburyo, ugakozeho urutoki ukajyane iburyo gaheze inguni, ku buryo hiyandikamoko “on” cyangwa kagahindura ibara.
Find My Mobile kuri Samsung
Niba utunze telefoni ya Samsung, uretse uburyo bwa ‘Find My Device’ butangwa na Google, uzabonamo ubundi bwihariye bwagenwe na Samsung, buzwi nka ‘Find My Mobile’. Ntabwo buguha amahirwe yo gukurikirana telefoni yawe yabuze gusa, bunaguha amahitamo yagutse kurusha uburyo bwa Google.
Muri iyo serivisi ya Samsung, wibereye aho uri ushobora gukurura ibintu biri muri telefoni wabuze (backup) cyangwa ukabona niba umuntu yavanyemo sim card yawe. Aho bigusaba kuba warafunguye konti ya Samsung kugira ngo ukoreshe ubwo buryo bwa ‘Find My Mobile.’
Kubwinjiramo uca muri ‘settings’ ukinjira muri Biometrics and security > Find My Mobile. Niba ugitangira kuyikoresha warahise ufungura konti ya Samsung muri ya masaha ya mbere, Find My Mobile iba irimo gukora. Niba atari ko byagenze, fata umwanya muto ufungure konti ya Samsung, ufungure na Find My Mobile.
Koresha Find My Device
Gukoresha ubu buryo bwa Google, bizagusaba gusura urubuga rumwe. Android.com/find. Ni rwo rubuga uzajyaho mu bihe nk’ibyo uzaba wabuzemo telefoni yawe. Ni ngombwa ko uzabanza kuzuzamo konti yawe ya Google ihura neza n’iri muri telefoni yawe ya Android.
Utari hafi ya mudasobwa, ushobora gukoresha indi telefoni ya Android, ugashyiramo application ya Find My Device uyikuye muri Play Store. Ukimara gushyira konti yawe muri urwo rubuga cyangwa iyo application, Google izahita itangira gushakira irengero rya telefoni yawe.
Ako kanya izahita ibwira umuntu uyifite ko nyirayo arimo kuyishakisha, ubundi ukoreshe amahitamo ari ku ruhande rw’ibumoso muri Find My Device kugira ngo utume itera hejuru, bityo niba iri hafi aho mu rugo ube wayibona, ubashe kuyifunga cyangwa usibe ibintu byose biriho niba yibwe.
Nuhitamo ahanditse ‘Secure Device”, uzaba uyifunze, kandi uzaba ushobora gukomeza kubona aho iherereye nubwo uzaba wayifunze. Niba ukoresha uburyo nka Google Pay mu kwishyurana kuri telefoni, kuyifunga bizatuma nta muntu ukoresha telefoni yawe ngo agire ikintu na kimwe agura.
Nuhitamo ahanditse ‘Erase Device’, ntabwo uzabasha kongera gukurikirana iyo telefoni kubera ko n’ibikuranga bizasibwa. Ubu ni uburyo bushobora gukoreshwa iyo ubundi bwose bwananiranye, ukavanamo ibyawe ubundi ukayiheba.
Igihe umujura yaba yazimije telefoni yawe, ntabwo wabasha kuyikurikirana kereka igihe yaba ayicanye kandi akaba arimo gukoresha internet. Google ihita ikoherereza email iyo ibone amerekezo ya telefoni yawe.
Iyo uyibonye, bigusaba kongera gushyiramo PIN cyangwa undi mubare w’ibanga kugira ngo ubashe kongera kuyikoresha, rimwe na rimwe bakanagusaba kongera gushyira umubare w’ibanga muri konti ya Google, kugira ngo bamenye neza ko ari nyir’ubwite urimo kuyikoresha.
Telefoni za Samsung
Nk’abakoresha Samsung Galaxy, bafite amahirwe yo gukoresha serivisi za Google cyangwa Samsung mu gushakisha telefoni yabuze. Ariko uburyo bwa Samsung hano nibwo bwizewe kurushaho kubera amahirwe y’inyongera butanga.
Ukeneye gukurikirana telefoni yibwe bimusaba gusura urubuga findmymobile.samsung.com. Aha ho nta application y’inyunganizi batanga nko kuri Google, ni ukuvuga ko ukoresha indi telefoni cyangwa mudasobwa, unyuze ahagenewe gusura imbuga zinyuranye.
Injiza konti yawe ya Samsung ahabigenewe, uhitemo telefoni yawe yatakaye ku ruhande rw’ibumoso. Ikarita igaragaza aho telefoni yawe iherereye izahita yigaragaza, unahabwe amahitamo anyuranye, ku ruhande rw’iburyo kuri telefoni yawe.
Hera ku gushyira imfunguzo muri telefoni yawe, ibintu bizahita buyoherezaho ubutumwa ushaka, bigahagarika amakariya yawe ya Samsung Pay ndetse uwayibye ntabashe kuba yayizimya.
Nyuma uhabwa amahirwe yo kurema ububiko bwihariye bw’ibintu biri muri telefoni yawe, ku buryo uramutse uyibuze burundu, uzaba ufite bwa bubiko bw’ibintu byose (backup). Niba telefoni igenda yimuka aho iri, unahitamo uburyo bukwereka izo nzira zose.
Ubwo buryo buzajya bukwereka aho telefoni yawe iri buri minota 15. Ushobora kandi kwemeza uburyo butuma umuriro umara igihe muri batiri ya telefoni yawe, ubwo buryo bukaba buhagarika ibintu byose, igasigarana gusa ubushobozi butuma ikugaragariza aho iri.
Kimwe na Find My Device yakozwe na Google, serivisi ya Samsung igusaba PIN yawe iyo umaze kubona telefoni yawe. Ntabwo igusaba gusubira kuri rwa rubuga waciyeho ngo uvanemo uburyo bwo gukomeza kuyikurikirana.
Ni ngombwa ko niba wibwe telefoni gutya, ukagira amahirwe ukamenya aho iherereye, utishora ubwawe ngo ujye kuyibohoza, cyane ko bishobora gutuma ugirirwa nabi n’umujura.
Ni ngombwa kwitabaza inzego zishinzwe umutekano zikabigufashamo, ukazishyikiriza ibipimo byose urimo kubona by’aho telefoni yawe iherereye.
",https://m.igihe.com/ikoranabuhanga/mobayilo/article/ni-gute-wagaruza-telefoni-yawe-ya-android-yibwe,Tech
Umunyarwanda yavumbuye ikoranabuhanga rikoreshwa muri Gari ya moshi zo mu Bushinwa,"Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Umunyarwanda wiga mu Bushinwa Katabarwa Gilbert yavumbuye ikoranabuhanga rya ‘Maglev Obsatcle detection’ rishobora kwerekana mbere inzitizi ziri mu nzira ya Gari ya Moshi zizwi nka ‘Maglev’ bityo rikayirinda gukora impanuka.
Mu 2002 u Bushinwa bwatangiye gukoresha bwa mbere gari ya moshi izwi nka Maglev (magnetic levitation) zigira umuvuduko wa Kilometero 431 mu isaha ziri mu zihuta cyane ku Isi.
Ni gari ya moshi ikoresha ikoranabuhanga rya rukuruzi, aho igice cyayo gitwara abagenzi kigenda gikururuka ku nzira ikozwe muri rukuruzi, bikayiha imbaraga zidasanzwe zo kwihuta. Ni gari ya moshi idakoresha amashanyarazi cyangwa ibikomoka kuri peteroli, nta moteri igira muri make.
Guhera iki gihe ibindi bihugu bike nk’u Buyapani na Koreya y’Epfo n’ibyo byabashije gukoresha ubu bwoko bwa Gari ya Moshi nshya zihuta cyane.
Gusa n’ubwo izi Gari ya Moshi zagendaga zikundwa n’abatari bake kubera umuvuduko wazo wihutishaga urugendo, hari hakiri ikibazo cy’uko nta koranabuhanga rihari rishobora kuburira abazitwara n’abazigenzura igihe mu nzira yazo harimo imbogamizi ishobora kuziteza impanuka.
Aha niho Umunyarwanda witwa Katabarwa Gilbert Murenzi wari waragiye mu Bushinwa mu 2015 gukomeza amashuri y’icyiciro cya gatatu cya kaminuza muri Kaminuza ya Tongji iri mu Mujyi wa Shanghai, yahereye akora ubushakashatsi avumbura uburyo bushobora kwerekana ko hari imbogamizi iri mu nzira y’iyi Gari ya Moshi ya Maglev.
Mu 2016 nibwo Katabarwa wigaga amasomo y’ubugenzuzi (Surveying and geometrics) yahawe gukora ubushakashatsi ku cyuma gishobora kuvumbura inzitizi ziri mu nzira ya Maglev
Katabarwa avuga ko mu ntangiriro we na mwarimu we batumvaga neza uburyo ibi bizakorwa.
 Ati “Sinari nzi icyo Maglev ari cyo, ndetse na mwarimu wanjye yagaragaraga nk’utumva ibizava mu bushakashatsi.""
Katabarwa yahisemo gukora ubushakashatsi kuko yumvaga ntawe uzamushyiraho igitutu cyo kuburangiza vuba, bityo akabubonamo amahirwe y’uko buzamuha umwanya wo kwikorera indi mirimo yafatanyaga no kwiga.
Yagize ati “Imyumvire yanjye yari uko niba mwarimu adafite ubumenyi buhagije kuri ubu bushakashatsi, bizampa umwanya uhagije wo kwita ku biraka byanjye byo hanze ndetse mu gihe nabaga mbajijwe aho bugeze nababwiraga ko nkiri kubukoraho”
Ibi si ko byagenze kuko mu 2018 Katabarwa yaje guhabwa iminsi 15 ngo yerekane aho ubushakashatsi yari amazemo imyaka ibiri bugeze, bitagenda gutyo akabura amahirwe yo kwishyurirwa ishuri yari yarabonye agasubira mu Rwanda.
Yagize ati “Naravuze nti nta buryo nasubira mu rugo. Nari narakoze uburyo busobanura iryo koranabuhanga nari ndimo nkoraho ubushakashatsi. Mu gihe nari ndimo mbubamurikira bashimishijwe cyane n’ibimaze gukorwa ndetse bansaba ko nakwitegura kubishyira mu bikorwa”
Katabarwa avuga ko mu gihe yakoraga ubu bushakashatsi yagowe cyane no kugira ubundi yareberaho kuko nta bandi benshi bari barabikozeho ndetse ko na bake babigerageje bitagenze neza.
Mu 2018 mu Ukuboza nibwo ku nkunga ya miliyoni 1 y’amadorali ya Leta y’u Bushinwa, Katabarwa Gilbert yatangiye gushyira mu bikorwa ibyo yari yarakuye mu bushakashatsi.
Iri koranabuhanga ryavumbuwe na Katabarwa rishobora kwerekana ibiti, abantu ndetse n’ibindi bintu bishobora kujya mu nzira ya Gari ya Moshi bigateza impanuka. Gari ya Moshi imenya ko hari ikiri mu nzira yayo itarakigeraho.
Katabarwa aganira na The New Times yavuze ko inzozi afite ari ukugaruka mu Rwanda agafasha mu mishinga iteza imbere imijyi igezweho n’uburyo bwo gutwara abantu n’ibintu.
 Ati “ Hamwe no kwiyongera kw’abaturage no kwaguka kw’imijyi, ikoranabuhanga rigezweho rirakenewe mu kugenzura imijyi. Ndashaka kugaruka mu rugo ngo ngire uruhare ku iterambere ry’imijyi yacu muri Afurika”.
Hagendewe kuri iri Koranabuhanga rya Katabarwa, umwaka ushize muri Gicurasi u Bushinwa bwatangiye igerageza ry’indi gari ya Moshi ishobora kugenda kilometero 600 mu isaha, ikazaba ifite ubushobozi bwo gukoresha amasaha atatu n’iminota 50, ahantu indege yakoresha amasaha 5 n’iminota 50.
",https://m.igihe.com/ikoranabuhanga/article/umunyarwanda-yavumbuye-ikoranabuhanga-rikoreshwa-muri-gari-ya-moshi-zo-mu,Tech
Ikoreshwa rya ‘smartphones’ zirimo gutangwa muri Connect Rwanda rizakurikiranwa rite?,"Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Ku wa 20 Ukuboza 2019 nibwo MTN Rwanda yatangije ubukangurambaga bwiswe Connect Rwanda Challenge, aho ibigo n’abantu ku giti cyabo bakomeje kwiyemeza umubare runaka wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
Muri iyi gahunda igamije kuzamura no kwihutisha ikoreshwa ry’ikoranabuhanga mu Rwanda, abantu batangiye gutanga izi telefoni ndetse umuntu agasaba undi ahisemo kugira icyo yiyemeza, bigakorerwa kuri internet cyane cyane ku mbuga nkoranyambaga.
Icyiciro cya mbere cy’ubu bukangurambaga ni ukwiyemeza gutanga telefone zigezweho, aho intego yacyo ari ukugira ngo uruhare rwa buri muntu rugaragare mu kugeza ikoranabuhanga ku batarifite hatangwa smartphones.
MTN Rwanda igaragaza ko by’umwihariko hagati ya Werurwe na Ukuboza 2019 yari imaze gucuruza Smartphone zizwi nk’Ikosora zirenga ibihumbi 50 ariko hakigaragara icyuho mu gufasha Abanyarwanda gutunga telefone zigezweho, aho bakiri munsi ya 20% kuko mu baturage basaga miliyoni 12, abafite smartphone basaga miliyoni 1.7.
Umuyobozi wa MTN Rwanda, Mitwa Kaemba Ng’ambi, yabwiye CNBC Africa ko ubukangurambaga bwa Connect Rwanda ari igitekerezo cyaje mu kureba uburyo inzego zitandukanye zagira uruhare mu kongera umubare w’abafite telefone zigezweho, kugira ngo boroherwe no kuzifashisha muri gahunda z’ishoramari.
Kuva ubu bukangurambaga butangijwe, abantu n’ibigo bitandukanye bamaze kwiyemeza gutanga Smartphones zisaga ibihumbi 50.
Ng’ambi yavuze ko MTN Rwanda yahisemo gufatanya na Minisiteri y’ikoranabuhanga na Inovasiyo muri ubu bukangurambaga kugira ngo zizagezwe ku bo zigenewe kandi babikwiriye.
Ati “Ku bufatanye na Minisiteri y’ikoranabuhanga na Inovasiyo hashyizeho uburyo bugaragaza neza uburyo bizakorwa, abantu bose badafite smartphones, bazi neza abafite n’abadafite smartphones.”
Yasobanuye ko na Minisiteri y’Ubutegetsi bw’igihugu isanzwe ifite imibare y’ingo zifite n’izitafite telefone zigezweho, ikazaba ariyo igenderwaho hatoranywa abazahabwa izigera ku bihumbi 50 zamaze kwiyemezwa n’abantu n’ibigo bitandukanye.
Ati “Impamvu turimo gukora ibyo ni ukugira ngo twizere ko smartphones izahabwa umuntu koko utayitunze uyu munsi kugira ngo twizere ko bijyanye n’intego muri rusange ariko nanone no kureba abantu batabasha kubona serivisi z’ikoranabuhanga.”
Icyiciro cya mbere cy’ubu bukangurambaga cyatangiye mu Ukuboza 2019 hagati biteganyijwe ko kizashyirwaho akadomo mu byumweru bitatu bya mbere bya Werurwe 2020.
Uretse gukusanya smartphones zizatangwa muri iyo gahunda no kuzishyikiriza abagenerwabikorwa, MTN Rwanda izanafatanya na Minisiteri y’Ikoranabuhanga na Innovasiyo mu gushyiraho integanyanyigisho y’uburyo abaturage bazajya bakoresha porogaramu zizashyirwamo no kubakangurira kuri serivisi zitandukanye z’ikoranabuhanga zakwifashishwamo.
Ng’ambi yakomeje ati “Tuzakomeza no gukurikirana kugira ngo twizere ko umuntu wayikoresheje ejo hashize azanayikoresha ejo hazaza, tunarebe niba hari icyuho mu kuzikoresha, tubabaze niba bibanogeye cyangwa niba hari ubundi bufasha twabaha.”
Yavuze ko inyigo zitandukanye zagaragaje ko mu gihe umubare w’abakoresha telefone wiyongereye, bigira uruhare mu kongera umubare w’abakoresha ikoranabuhanga ndetse n’umusaruro mbumbe w’igihugu ukiyongera.
Ati “Ku ruhande rwanjye icyo niteze ni uko bazakomeza kuzikoresha bagakomeza kugerwaho na serivisi zitandukanye batabonaga mbere. Nk’uko nabivuze, serivisi nyinshi za Guverinoma zirimo gutangwa hifashishijwe ikoranabuhanga ariko abantu bazibona baracyari bacye kubera ko badakoresha ibikoresho bizitangirwaho.”
“Ikindi mbona nk’amahirwe ni ubucuruzi buciriritse kuko mbere yo gutangiza ubu bukangurambaga, twaganiriye n’abantu benshi mu byaro tubabaza ‘Ese uwaguha smartphone ni iki wayikoresha?’ nk’abahinzi batubwiye ko hari amasoko ya kure y’aho batuye batabasha gucuruzamo ariko ko ‘bafite smartphone bashobora gufotora ibicuruzwa bakabishyira kuri internet bakaba babigura, bakabishyura nko kuri MTN Mobile Money n’ibindi.”
Yavuze ko hari n’abantu bakora n’abacuruza porogaramu za telefone batandukanye usanga batabasha kubona isoko ryazo rihagije kubera umubare muto w’abakoresha smartphone bazikenera, bityo uko bazagenda biyongera ari nako isoko rizaguka.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu rwego rwo kugabanya imbogamizi ku bantu bazitirwa no kubura internet.
Si ibyo gusa kuko inateganya uburyo na nyuma yazabagabanyiriza igiciro cya internet ku buryo batazajya bagorwa no kubona serivisi z’ikoranabuhanga no gukomeza gushaka smartphone zidahenze, ku buryo abantu bashobora no kuzigurira.
Biteganyijwe ko porogaramu 12 zizabanza gushyirwa muri izi telefoni zizatangwa muri #ConnectChallenge, zizaba ziri mu ndimi eshatu ari zo Ikinyarwanda, Icyongereza n’Igifaransa, bisobanuye ko abaturage bazihitiramo ururimi bakoresha.
Izo porogaramu zirimo Irembo, Serivisi za banki, iz’ubuzima, uburezi, kwishyura ifumbire bakoresheje Smart Nkunganire, amakuru ajyanye n’iteganyagihe n’ibindi.
",https://m.igihe.com/ikoranabuhanga/mobayilo/article/ikoreshwa-rya-smartphones-zirimo-gutangwa-muri-connect-rwanda-rizakurikiranwa,Tech
Hagiye gukorwa impinduka mu mikorere ya Bluetooth bwa mbere mu myaka 20,"Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Bluetooth igiye gukora impinduka mu mikorere yayo ku nshuro ya mbere mu myaka 20, zizatuma uburyo amajwi yayo yumvikana buba bwiza kurushaho.
Impinduka za mbere zizagaragazwa n’uburyo amajwi asohorwa n’ibikoresho byifashisha Bluetooth [écouteur] azajya aba ayunguruye kurusha mbere, bikajyana n’ikoranabuhanga rishya mu twumvisho [écouteur] dukoresha ubu buryo. Bizanajyana n’uburryo umuriro uzajya ugenda ari muke ugereranyije n’ibisanzwe.
Iri koranabuhanga ryiswe Bluetooth LE (LE isobanura Low Energy ni ukuvuga Bluetooth idatwara umuriro mwinshi) rizatuma abantu bashobora no gusangizanya ibyo bari kumva bakoresheje igikoresho kimwe.
Ni ukuvuga ngo niba uri kumva umuziki kuri écouteur zawe, ukaba ushobora gusangiza undi muntu nawe agafatira ku yawe akumva.
Ibyo bizafasha abantu benshi kumva nk’indirimbo imwe cyangwa ikindi kintu kimwe. Nko mu gitaramo cyangwa ahandi hateraniye abantu benshi, ubu buryo buzafasha ko abantu benshi bumva ibintu bimwe buri muntu ari ukwe, ariko aho amajwi ari kuva ari ku gikoresho kimwe bafatiyeho.
Abantu bafite ubumuga bwo kutumva nabo iri koranabuhanga rishya rya Bluetooth mu gihe gito rizashyirwa mu twumvisho tubafasha kumva.
LE Audio ikora kuri écouteur zikoresha Bluetooth kandi ku muntu wari uzisanganywe ntabwo ashobora kurishyiramo, ahubwo bimusaba kugura inshya zizashyirwa mu isoko mu minsi mike.
",https://m.igihe.com/ikoranabuhanga/article/hagiye-gukorwa-impinduka-mu-mikorere-ya-bluetooth-bwa-mbere-mu-myaka-20,Tech
Havumbuwe ikoranabuhanga ririnda uburyo bwo guhumeka kw’abana bavutse batagejeje igihe,"Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Abashakashatsi b’abanya-Israel, bakoze ikoranabuhanga ryo kurinda urwungano rw’ubuhumekero bw’abana bavutse batagejeje igihe.
Ikigo cy’ikoranabuhanga cyo muri Israel (Technion), kuri uyu wa Kane cyatangaje ko iri koranabuhanga rigamije gukemura ikibazo cy’ubuhumekero bw’abana bavutse igihe kitaragera kuko usanga ibice bitandukanye by’umubiri wabo biba bitarakura neza.
Abana bavutse igihe kitaragera, usanga barangwa no kuba bafite ibibazo by’ubuhumekero bikaba ngombwa ko bahabwa ubufasha mu guhumeka hakoreshejwe icyuma gikoreshwa mu buvuzi mu gutanga umwuka.
Gusa ubu buryo bugira ingaruka zirimo kwangirika kw’ibihaha. Muri ubu buryo kandi buri mwana akenera gupimirwa impuzandengo y’ingano y’umwuka, uburemere bwawo, umuvuduko n’ibindi.
Abashakashatsi ba Technion, bakoze uburyo bwongera gutanga umwuka bigendanye n’ikigero cy’uko umwana ahumeka. Ubu buryo bushobora kurinda iyangirika ry’urwungano rw’ubuhumekero bw’abana kandi bukamufasha guhumeka neza.
Abashakashatsi kandi banavumbuye ikindi kintu gishobora kuba ku mwana kitari kizwi, aho umwuka usohokera mu gakoresho kaba kashyizwe mu munwa w’umwana (tube) ushobora kugira ingaruka ku mwana.
",https://m.igihe.com/ikoranabuhanga/article/havumbuwe-ikoranabuhanga-ririnda-uburyo-bwo-guhumeka-kw-abana-bavutse,Tech
Twitter igiye gushyiraho uburyo bwo guhitamo abemerewe kuvuga ku byo umuntu yanditse,"Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Urubuga rwa Twitter rwatangaje ko rurimo kuvugurura imiterere yarwo ku buryo abarukoresha bazashyirirwaho uburyo bwo guhitamo abantu bemerewe gusubiza cyangwa kugira ibyo bavuga ku bintu barutangajeho, abo badashaka bakabisoma gusa ariko ntibabe bashobora kubisubiza.
Ubusanzwe ibyo umuntu yanditse kuri uru rubuga biba bishobora kuvugwaho cyangwa gusubizwa ‘Reply’ n’umuntu wese ubisomye, yaba asanzwe amukurikira cyangwa atamukurikira ‘Following’.
Umuyobozi ushinzwe kugenzura ibinyuzwa kuri Twitter, Suzanne Xie, yatangaje kuri uyu wa gatatu ko harimo kuvugururwa imiterere yayo ku buryo abayikoresha bazajya bahitamo uwemerewe kugira uruhare mu kiganiro cyangwa igitekerezo batanzeho.
Iyo miterere mishya izaba igenera umuntu wandika ikintu kuri twitter amahitamo ane arimo kureka buri wese akakivugaho, guhitamo abasanzwe bamukurikira gusa kandi yahisemo gusangiza icyo yanditse, guhitamo abo yifuza kugisangiza gusa cyangwa guhitamo ko ntawemerewe kukivugaho.
Uru rubuga rwaherukaga gushyiraho uburyo bwemerera abarukoresha guhisha bimwe mu bitekerezo byatanzwe ku nyandiko barushyizeho ruvuga ko ari mu rwego rwo guhindura uburyo imikorere y’ibiganiro birutangwaho no guha amahirwe abarukoresha amahirwe yo kugenzura ibitekerezo bitangwa ku nyandiko banyuzaho.
Bamwe mu basanzwe bakoresha uru rubuga bagargaje ko iyi miterere mishya izaba ari igisubizo ku bantu bibasiraga abandi ku nyandiko babaga barunyujijeho, rimwe na rimwe batari mu bo bifuzaga kuzandikira.
Iyi miterere Twitter irimo ishaka kuzana biteganyijwe ko izatangira gukoreshwa mu gihe cya vuba muri uyu mwaka nubwo itavuze neza ukwezi.
",https://m.igihe.com/ikoranabuhanga/article/twitter-igiye-gushyiraho-uburyo-bwo-guhitamo-abemerewe-kuvuga-ku-byo-umuntu,Tech
