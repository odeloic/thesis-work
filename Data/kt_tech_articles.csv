Title,Body,Url,Category
Bakoze ikoranabuhanga rizakemura impaka hagati y’ibigo by’ubwishingizi n’abakiriya babyo,"Mu ntangiriro za 2018, ibigo by’ubwishingizi hafi ya byose byagaragaje ko byahombye, ahanini bikavuga ko igihombo gituruka mu kwishyura ibinyabiziga biba byakoze impanuka, kuko byibwa mu gukoresha ibyo binyabiga, aho bikekwa ko amagaraje yumvikana n’abahagarariye ibyo bigo bakabica amafaranga y’umurengera kandi byo bitaraherukaga kuzamura ubwishingizi.
Umwe muri abo banyeshuri bakoze iryo koranabuhanga (Software) bise ‘Electronic Claims Management System’, Uwase Honorine, asobanura uko rikora n’icyo rizamarira ibigo by’ubwishingizi byahuye n’ibyo bibazo.
Agira ati “Ni urubuga ruzaba ruhuriyeho ibigo by’ubwishingizi, amagaraje na ba nyir’ibinyabiziga, aho ikinyabiziga cyagize ikibazo kizagaragazwa, amagaraje menshi apiganirwe kugikora bityo barebe iridahenda rihabwe isoko mu mucyo. Bizakuraho ubwumvikane hagati y’igaraje runaka n’uhagarariye ikigo cy’ubwishingizi ari na byo byatezaga ibibazo”.
Yongeraho ko icyo gihe nyir’ikinyabiziga bizamugabanyiriza umutwaro, kuko we azamenyesha ikigo cy’ubwishingizi ko wenda yakoreye impanuka ahantu runaka, ibisigaye byose icyo kigo abe ari cyo kibikurikirana kugeza ikinyabiziga gikize bamubwire ajye kugifata.
Uwase akomeza avuga ko igitekerezo bakigize bitewe n’uko bumvaga hari abafite amagaraje bijujutaga kuko badahabwa amasoko n’ibyo bigo, cyane ko no ku ishuri ryabo bafite igaraje.
Ati “Twebwe twarebye inzira binyuramo kugira ngo uwafatiye ubwishingizi mu kigo runaka agobokwe bibaye ngombwa, dusanga ni ndende kandi ivunanye. Ni ko gukora ubushakashatsi nk’abanyeshuri bari mu mwaka wa nyuma, tugendeye no ku byo twumvanaga amagaraje avuga ko hari atabona amasoko, dukora ikoranabuhanga rihuza impande zose”.
Avuga kandi ko iryo koranabuhanga barikoze mu gihe cy’amezi ane, ubu bakaba barimo kureba uko barimenyekanisha ndetse banaryongeramo ubundi buhanga bityo ibigo by’ubwishingizi bibe byarikoresha, cyane ko bateganya kongeramo uburyo buzajya bufasha abantu kwishyura ubwishingizi babikoreye kuri telefone zabo.
Ubwo buryo kandi ngo buzafasha n’abadafite ubushobozi bwo gukora amasoko manini ariko bafite ubumenyi, cyane cyane nk’abanyeshuri bakirangiza kwiga ubukanishi.
Ati “Urwo rubuga ruzatuma abo bana bamenya ahari akazi bitabagoye kuko nta kindi bazaba basabwa uretse gufungura bakareba. Wenda nibasanga nk’ikigo cyashyizeho isoko ryo gukora imodoka eshanu, umwana yapiganirwa gukora imwe kuko ari yo afitiye ubushobozi bityo akagenda yagura imikorere”.
Kugira ngo ugere ku rubuga rw’abo banyeshuri ushaka amakuru runaka cyangwa ushaka kubaha igitekerezo, wandika www.umuhuza.rw ugakurikiza amabwiriza.
Abo bana icyo basaba ni ubuvugizi kugira ngo ibigo by’ubwishingizi byumve akamaro k’iryo koranabuhanga kuko rizabigabanyiriza igihombo byahuraga na cyo, cyane ko n’abacuruza ibyuma bisimbura ibyangiritse na bo bazajya bagaragaza ibyo bafite bitewe n’ibikenewe, bityo amanyanga yazagamo aveho kubera gukorera mu mucyo.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ubumenyi/article/bakoze-ikoranabuhanga-rizakemura-impaka-hagati-y-ibigo-by-ubwishingizi-n-abakiriya-babyo,Tech
StarTimes ON (APP) yashyiriyeho Abanyafurika Shene 100 z’ubuntu,"

Mu rwego rwo kwirinda ko gikomeza gukwirakwira, abantu bagirwa inama yo kuguma mu rugo. Iki cyorezo cyatumye gahunda nyinshi za siporo zihagarara, zirimo nka za Shampiyona zitandukanye nk’iy’u Bwongereza (Premier League), iya Esipanye (La Liga), iy’u Butaliyani (Serie A), n’andi marushanwa akunzwe n’abatari bake nka UEFA Champions League n’imikino ya Basketball (NBA) yo muri Amerika.
Byatumye abakundaga kureba imikino kuri televiziyo bahindura gahunda, bamwe bayoboka shene za televiziyo zerekana amakuru, Filime, ibiganiro bivuga ku buzima busanzwe bwa buri munsi n’ibiganiro by’abana.
Mu rwego rwo gufasha abantu cyane cyane Abanyafurika kudaheranwa n’irungu mu gihe bari mu ngo zabo, StarTimes yabatekerejeho, ibazanira gahunda zifasha abareba televiziyo zerekanwa kuri Shene za televiziyo mpuzamahanga ndetse n’izo mu bihugu bya Afurika.
Mu rwego kandi rwo kugira ngo buri wese abonemo ibimunyura, ayo mashene atambutsa gahunda ziri mu ndimi zitandukanye haba mu Cyongereza, mu Gifaransa, mu Giportugal no mu zindi ndimi zitandukanye zumvikana ku mugabane wa Afurika.
StarTimes kandi yazirikanye ko muri iki gihe abantu bakenera kumenya amakuru y’aho icyorezo cya COVID-19 kigeze bibereye mu ngo zabo, ibateganyiriza amashene asaga 100 y’ubuntu kuri StarTimes ON APP kuri Internet (Online), harimo ayerekana amakuru nka France 24, KTN NEWS (Kenya), TVC NEWS (Nigeria), TRACE MZIKI, TV5 MONDE, na DA VINCI.
Ubwo buryo bw’ikoranabuhanga, wabukoresha ureba gahunda za StarTimes ako kanya zirimo kuba cyangwa se ukareba n’izindi gahunda zatambutse uko ubishaka (VOD – Video on Demand).
Bimwe mu byo StarTimes yerekana bica ku ma shene asaga 150 agaragara hirya no hino muri Afurika, bikaba byiganjemo amafilime, ibiganiro byigisha, Porogaramu zagenewe abana, n’ibindi biba birimo kuba ako kanya (live channels).
Hari n’ibindi biganiro bishobora kumara amasaha asaga ibihumbi 20 abantu bashobora kwirebera bakoresheje Application ya StarTimes ON.
Akarusho ka StarTimes ON ni uko uyikoresha ashobora kugabanya 30% bya Internet akoresha areba ibindi.
Umuyobozi wa StarTimes ON, Ariel Wang, yagize ati “StarTimes izakomeza kuba hafi y’abakiliya bayo no muri ibi bihe bigoye. Ni yo mpamvu twashyizeho amashene y’ubuntu, tukanashyiraho uburyo bwa StarTimes ON mu rwego rwo korohereza abashaka kureba gahunda zacu, aho bakoresha Internet nke, kandi bakareba ibintu by’ingirakamaro.
StarTimes iri ku isonga muri Afurika ugereranyije n’andi masosiyete acuruza ibyerekeranye no gusakaza amashusho n’ibikoresho bijyanye na byo.
Kuri ubu, StarTimes igera ku bantu babarirwa muri miliyoni 30, ikaba ifite ubushobozi bwo kugaragara muri Afurika hose, ikagira n’abacuruzi bayihagarariye mu bihugu 37. Muri rusange igira amashene 480 ari mu byiciro bitandukanye, yaba ay’amakuru, siporo, filime, imyidagaduro, umuziki, Porogaramu z’abana, n’ibindi.
Intego ya StarTimes ni uguharanira ko buri muryango w’Abanyafurika ushobora kubona, kugura bidahenze, kureba no kwishimira ubwiza bwa Televisiyo ya Digital.
Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/internet/article/startimes-on-app-yashyiriyeho-abanyafurika-shene-100-z-ubuntu,Tech
Aterwa ishema n’uko yavumbuye ikoranabuhanga rya Speed Governor ,"Uwo mugabo yabivugiye muri sitade Ubworoherane mu Karere ka Musanze, mu muhango wo kumurika umushinga w’irindi koranabuhanga rishya ndangacyerekezo rigiye kwifashishwa ku batwara abantu n’ibintu ku magare.
Ubwo yagaragazaga iryo koranabuhanga ndangacyerekezo avuga ko ari iryo yavumbuye, yagarutse no ku kagabanyamuvuduko kazwi ku izina rya Speed Governor gakoreshwa mu modoka. Avuga ko na yo ari we wayigejeje mu Rwanda bwa mbere, aho yasabye abatwara abantu ku magare kwizera iryo koranabuhanga ndangacyerekezo rizajya ryerekana aho umunyonzi ashaka gukatira ava mu muhanda ajya mu wundi no mu gihe ashaka guhagarara.
Yavuze ko kuba ari we wagejeje mu Rwanda Speed Governor, ari ubumenyi yakuye mu mahanga ubwo yabaga yagiye mu ngendoshuri.
Yagize ati “Natangiye mu mpera za 2014 ntekereza ku ikoranabuhanga ryakoreshwa kugira ngo turebe ko twagabanya impanuka, ngeze mu bihugu binyuranye birimo Kenya no mu bindi bihugu by’i Burayi nsanga bakoresha uburyo bwo kugabanya impanuka ziterwa n’ibinyabiziga, ariko nsanga twe nk’Abanyarwanda nk’umwihariko wacu dushobora kugira icyo duhinduraho kandi kigafasha igihugu muri za mpanuka zabaga za buri munsi.
Akomeza agira ati “Nibwo nicaye ndashakisha, ku bw’amahirwe nsanga igihugu cyacu kiri kwiga umushinga wo gukumira impanuka nsanga ujyanye n’ibitekerezo nari nungutse, turahura turicara twese mbagezaho iryo koranabuhanga nungukiye hanze, mu mwaka wa 2015 Speed Governor iba itangiye gukoreshwa”.
Avuga ko icyo gitekerezo yagize cya Speed Governor ari kimwe mu byo yishimira nk’umusanzu yatanze ku gihugu cye asaba buri wese Leta ituma mu butumwa kugenda afite intego yo kureba ibyagirira igihugu akamaro, aho kujyanwa no gutembera.
Ati “Biranezeza, nk’uko Perezida wa Repubulika ahora abivuga u Rwanda ni urwacu. Uko agakorwa ukoze kaba kangana kose, iyo ushyize itafari ku gihugu cyawe nawe wumva ko hari icyo wakoze bikagutera ishema, aho ugenda mu byo uvuga mu byo ukora, nawe koko wumva ko hari agaciro ubwawe urimo kwiha kandi uha igihugu cyawe. Nta muntu ukwiye kujya mu butumwa mu mahanga ngo atahe nk’uko yagiye, ni byiza ko yakurayo ikintu cyagirira igihugu akamaro”.
Icyo abagenzi n’abashoferi batangaza kuri ako Kagabanyamuvuduko
Bamwe mu bagenzi n’abashoferi baganiriye na Kigali Today muri gare ya Musanze, mu bitekerezo binyuranye batanze, bagiye bagaragaza ko Speed Governor yabagiriye akamaro kuko yabarinze impanuka, ibafasha no kugenda bitonze ku muvuduko wagenwe.
Umwe mu bagenzi witwa Mukeshimana Gloria agira ati “Speed Governor yadufashije kugenda twizeye umutekano wo mu muhanda, kuko uba uvuga uti ntabwo imodoka yiruka ngo irenze urugero. Mbese yakemuye ikibazo cy’impanuka mu muhanda. Mbere twabanje kujya dukererwa mu kazi, ariko ubu tumaze no kubimenyera, iyo ufite gahunda yihuta urazinduka”.
Undi mugenzi witwa Syrverie Zirarushya ati “Ubu mvuye i Rubavu ngiye i Kigali, kandi amasaha nayabaze neza ntabwo nkererwa. Kugenda gake nta kibazo kirimo kuko umuntu aba yizeye umutekano, umugenzi ni we ugira ikosa mu gukererwa kwe. Ubu impanuka zaragabanutse, n’izibaye ziterwa n’uburangare bw’abashoferi”.
Umushoferi witwa Kabego Edouard na we aremeranya n’abagenzi ku kamaro ka Speed Governor mu mutekano wo mu muhanda, aho yemeza ko aho akagabanyamuvuduko kaziye byagabanyije impanuka zo mu muhanda, ndetse n’abashoferi ubwabo bakira umunaniro bagiraga, ubwo bakoraga ingendo ku muvuduko ukabije.
Ati “Ubu dusigaye tugenda neza nta mpanuka nyinshi zikiba kubera ko umuvuduko bawugabanyije, n’umunaniro twajyaga tugira nk’abashoferi ntukibaho. Byabanje kutugoramo gakeya kugendera kuri uwo muvuduko, ariko twageze aho turamenyera dusanga ni gahunda nziza. Uko wakora impanuka ugendera ku muvuduko wa 60 ku isaha, ntabwo ari kimwe n’uko waba ugendera mu 100 cyangwa 120”.
Avuga ko na ba nyiri imodoka babyungukiyemo, kuko imodoka zabo zihorana ubuzima ntizisaze vuba nk’uko byahoze ubwo bagenderaga ku muvuduko ukabije.
Icyo Polisi ivuga ku kamaro ka Speed Governor
Umuvugizi wa Polisi y’u Rwanda, CP John Bosco Kabera, avuga ko hari byinshi Abanyarwanda bishimira ku ikoreshwa rya Speed Governor, kuko ngo byagabanyije umuvuduko ukabije wazaga ku isonga mu gutera impanuka, aho zimwe muri zo zagiye zitwara ubuzima bw’abantu benshi.
Avuga ko iyo gahunda ikiza, bamwe mu bashoferi bagiye bahanirwa kwangiza ako kagabanyamuvuduko aho byatangiye bahanishwa amande angana n’amafaranga y’u Rwanda ibihumbi 50, kuva muri Nzeri 2019 amande akaba yarazamuwe akagera ku bihumbi 200.
CP Kabera arabwira Abanyarwanda ko muri iki gihe umutekano wo mu muhanda wifashe neza agira ati “Mwakwishimira ko abantu bakoraga impanuka kubera ubusinzi, kwangiza Akagabanyamuvuduko, kuvugira kuri telefoni byagabanutse.Turishimira ko gahunda ya Gerayo Amahoro, igamije gukangurira Abanyarwanda ibigomba kwirindwa n’ibigomba gukorwa ngo hakumirwe impanuka zo mu muhanda Abaturarwanda bayihaye agaciro bakayigira iyabo”.
Umuyobozi w’ishami rya Polisi rishinzwe Umutekano wo mu muhanda, CP Rafiki Mujiji, aherutse gusobanura ko mu mwaka wa 2019 hagaragaye impanuka 4,661, mu gihe umwaka wa 2018 wagaragayemo impanuka 5,611.
Ngo kuba mu mwaka umwe harabayeho igabanuka ry’impanuka ringana na 17% ko ari imbaraga Polisi yashyize muri gahunda ya Gerayo Amahoro.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ikoranabuhanga/utuntu-n-utundi/article/aterwa-ishema-n-uko-yavumbuye-ikoranabuhanga-rya-speed-governor,Tech
Coronavirus itumye ikoranabuhanga rirushaho kwifashishwa mu kazi,"

Mu rwego rwo kwirinda ikwirakwizwa rya Coronavirus (ubu imaze kugaragara ku bantu umunani mu Rwanda), hafashwe ingamba y’uko amateraniro y’abantu benshi ahagarikwa.
Ni no muri urwo rwego ibigo bimwe na bimwe byakira abantu benshi, byahisemo kwifashisha ikoranabuhanga n’itumanaho mu kazi, aho bishoboka, aho kugira ngo ababikoramo babe bakwanduzwa iyi ndwara n’ababagana, cyangwa na bo babe bayibanduza mu gihe bayifitemo bataratangira kugaragaza ibimenyetso.
Nka Minisiteri y’Ibidukikije, mu itangazo yageneye abayigana yababwiye ko guhera tariki 17 Werurwe 2020, amabaruwa n’izindi nyandiko zose zayigenewe zizajya zoherezwa hakoreshejwe ikoranabuhanga.
Abakeneye kwakirwa mu buryo bw’umwihariko cyangwa kugirana inama n’abakozi b’iyi Minisiteri mu buryo bw’imbonankubone cyangwa bw’ikiganiro babwiwe ko bashobora gusaba gahunda yo kuvugana kuri “Video conference” cyangwa kuri “Skype”.
Iyi minisiteri yanatanze urubuga rwa Internet umuntu ashobora gukuraho amakuru ayikeneyeho, kimwe n’amazina y’abakozi bayikoramo hamwe na nomero za telefone zabo, kugira ngo ubakeneye abashe kubahamagara.
Minisiteri y’Ubuhinzi n’Ubworozi na yo yatanze imirongo ya telefone kimwe n’urubuga rwa internet abayikeneyeho amakuru bashobora kwifashisha, ndetse n’ahanyuzwa inyandiko n’amabaruwa mu buryo bw’ikoranabuhanga ku bayikeneyeho serivise.
Banki y’Abaturage na yo, ibicishije mu butumwa bugufi, yasabye abayigana kwifashisha ikoranabuhanga mu kugera kuri serivise bayifuzaho.
Umujyi wa Kigali n’Uturere tuwugize, wamenyesheje abantu bose ko hari uburyo bwo gusaba serivisi hakoreshejwe ikoranabuhanga, hagamijwe kwirinda ingendo za hato na hato, mu gukumira ikwirakwira rya Coronavirus. Umujyi wa Kigali uvuga ko amabaruwa n’inyandiko bitarimo kwakirwa mu ntoki, ahubwo bikaba byakirwa hifashishijwe ikoranabuhanga, nk’uko itangazo ry’umujyi wa Kigali ribisobanura.
Aya ni amwe mu matangazo y’izo nzego asobanura uburyo burimo kwifashishwa mu gutanga serivisi.

 





Umunyamakuru wa Kigali Today/KT Radio
@ JoyeuseC

",https://www.kigalitoday.com/ikoranabuhanga/ibindi-bikoresho/article/coronavirus-itumye-ikoranabuhanga-rirushaho-kwifashishwa-mu-kazi,Tech
Abanyeshuri ba IPRC Karongi bahawe ubumenyi mu gukoresha Drones,"Amakipe atandukanye yitabiriye amarushanwa yo kugurutsa utudege duto tuzwi ku izina rya ‘Drones’ ku nkombe z’ikiyaga cya Kivu mu Karere ka Karongi zavuye mu bihugu by’u Busuwisi, Korea y’Epfo, u Buholandi, u Budage, Amerika na Esipanye.
Umwe muri abo banyeshuri bitabiriye ayo masomo witwa Nshuti Pacifique avuga ko ibyo yabonaga nk’inzozi byabaye impamo.
Yagize ati “Amatsiko nari mfite ndeba ibintu mu mashusho, ndi kubireba n’amaso yanjye, ndi kubyiga ndi kubikoraho. Ikindi niteze gukuramo ubumenyi bwamfasha cyangwa bugafasha bagenzi banjye kuba twakwihangira imirimo tugakora udushya twagirira akamaro abaturage.”
Ati “Njyewe na bagenzi banjye tukaba twazakora indege izafasha abaturage kuko njyewe natangiye umushinga wo gukora Drone yacunga umutekano hano mu kigo. Nasanze Indege yifashishwa mu kazi kenshi nk’umutekano, ubuhinzi, gutanga amakuru, uyu ni umwanya mwiza rero wo kugira ngo mbigereho.”
Uwitonze Clementine na we uri kwigishwa avuga ko bigiye kumwongerera ubumenyi; Ati “Ndanezerewe kuba ndi mu bantu bazitabira aya mahugurwa. Bizamfasha kongera ubumenyi nari mfite. Icyo nari nzi ni uko zikoreshwa mu gutwara amaraso, sinari nzi ko zakwifashishwa mu gutera imiti yica imibu. Urebye hari byinshi maze kunguka.”
Dr. George Mulamula, Umukozi muri Banki y’Isi akaba n’Umuyobozi Mukuru w’Akanama ngishwanama k’Ihuriro Nyafurika ry’Ibijyanye na Drones (Chief of Advisory Board of African Drone Forum) asaba abanyeshuri gukoresha ubumenyi baziga mu guhindura ubuzima bw’abaturage.
Yagize ati: “Twazanye Drones hano mu rwego rwo gufasha abaturage kandi amahugurwa no gutanga ubumenyi ni bumwe mu buryo bwo gufasha abaturage. Abanyeshuri bazigishwa gukoresha Drones mu gihe cy’ibiza, mu gihe cy’imvura,mu buhinzi, mu bucuruzi no mu buvuzi.”
Akomeza agira ati ; “Turashaka kubaha ubumenyi mu birebana n’ikoranabuhanga rishya rya Drones, turashaka kubaka abanyeshuri benshi bazi ibya Drones kugira ngo badufashe guhindura ubuzima bw’abaturage, mu minsi itanu buri wese azaba abasha kuzamura Drone mu kirere.”
Umuyobozi w’Akarere ka Karongi, Mukarutesi Vestine, ashimira ibihugu byitabiriye amarushanwa, akavuga ko amasomo y’iminsi itanu yahawe abanyeshuri ba IPRC azabafasha nk’abahawe ubumenyi bw’imyaka itanu.
Agira ati; “Muzabyaze umusaruro ukwiye amasomo mwahawe, kuko si ubwanyu gusa, ni ubwa bagenzi banyu, akarere, igihugu kandi ndabasaba kugira ngo muzabugeze ku isi yose.”
Musabe Liliane, Umuyobozi ushinzwe Imirimo Rusange muri IPRC Karongi avuga ko ubwo bumenyi abanyeshuri bahawe ikigo kizabafasha kububyaza umusaruro ndetse no kubugeza ku bandi.
Abanyeshuri 45 biga mu mashami atatu, ibijyanye n’ikoranabuhanga (Information Technology), Ubukanishi (Production and Manufacturing Technology) n’ibijyanye n’amashanyarazi (Electrical Technology), ni bo bahuguwe muri iyi gahunda.
Umunyamakuru wa Kigali Today/KT Radio
@ sebuharara
",https://www.kigalitoday.com/ikoranabuhanga/ubumenyi/article/abanyeshuri-ba-iprc-karongi-bahawe-ubumenyi-mu-gukoresha-drones,Tech
Abanyeshuri bo muri INES-Ruhengeri basabwe kujyana n’umuvuduko wa murandasi nshya,"Byagarutsweho mu kiganiro cyatangiwe muri INES-Ruhengeri na Prof Paolo wo muri Kaminuza ya Parma mu Butaliyani, ku wa kane tariki 13 Gashyantare 2020, aho abanyeshuri basobanuriwe impinduramatwara ya kane ya Murandasi mu guhanahana amakuru mu bijyanye n’inganda.
Prof Paolo yavuze ko kuba Interineti ikomeje kwihuta ku ruhande rumwe ari amahirwe mu gihe izakoreshwa uko bikwiye ariko ku rundi ruhande bikaba byabyara ibibazo mu gihe ikoreshejwe nabi cyangwa ikarenga ubushobozi bw’abantu.
Ni ho yahereye asaba abanyeshuri kutarangara bagaharanira kuyobora uwo muvuduko w’impinduramatwara nshya ya Murandasi mu nsanganyamatsiko igira iti “Internet of things to internet of everything”, hagamijwe kumvikanisha uburyo Murandasi izana impinduramatwara mu mikoreshereze y’ibintu abantu bahanahana amakuru mu buryo bwihuse.
Yavuze kandi ko ari amahirwe akomeye muri iryo koranabuhanga ryihuta aho bizateza imbere ibihugu binyuranye haba mu bucuruzi, mu icungamutungo, mu koroshya akazi kuko iryo koranabuhanga buri wese azaba arifite haba muri telefone ye cyangwa mu bundi buryo bworoheye umuntu wajyaga akoresha ubushobozi bwinshi aho ikoranabuhanga rigiye kumworohereza ako kazi.
Muri icyo kiganiro cyitabiriwe n’umubare munini w’abanyeshuri biga muri INES-Ruhengeri,abaganiriye na Kigali Today bavuga ko bize byinshi bibakanguriye kujyana n’uwo muvuduko baharanira kubyaza ayo mahirwe umusaruro, bakoresha iryo koranabuhanga mu by’ubwenge mu gufasha igihugu mu iterambere.
Umwe muri bo witwa Muhongerwa Nyiranyamibwa Benigne yagize ati “Ni amahirwe kwakira uyu mwalimu ufite ubunararibonye mu ikoranabuhanga, tumenye ko interineti ireba buri wese kuva k’uyikora n’uyikoresha, aho tuvuye mu myaka yo gukoresha ikoranabuhanga tutagendeye kubikoresho byinshi birimo mudasobwa n’ibindi, ahubwo tukayikoresha twifashishije akantu gato.
Akomeza agira ati “Ntabwo dukeneye gukoresha ikoranabuhanga mu kutwicira ubwenge ahubwo turarikoresha mu kuzamura iterambere ry’igihugu, kandi icy’ingenzi ni uko mu myaka turimo bitari ngombwa ko dukoresha ibintu byinshi birimo insinga, ubu turi mu buryo bugezweho bwa WIFI, urugero ni uko muri iki gihe umuntu ashobora kumenya ibiri kubera mu rugo rwe adahari, ubwo bumenyi buhanitse ni bwo tugiye kubyaza umusaruro dufasha n’abandi batagize amahirwe yo kubyiga ku buryo iryo koranabuhanga rizagera kuri bose”.
Umuhoza Bonheur ati “Twabonye ko interineti ishobora gucunga ibintu byinshi mu gihe kimwe, kandi natwe nk’abanyeshuri baminuriza muri INES ibyo turabyumva vuba, turakora ya mishinga izajya ifasha benshi atari bya bindi byo kubika ubumenyi mu bitabo gusa”.
Akomeza agira ati “Ubu tugiye gutekereza byinshi atari ukwibanda mu kintu kimwe, iryo koranabuhanga turarigeza mu buhinzi, mu buzima mu burezi ku buryo tugiye gufasha benshi mu ikoranabuhanga mu gukora akazi kabo batavunitse”.
Umuyobozi wa INES-Ruhengeri, Padiri Dr Hagenimana Fabien, asaba abanyeshuri gukoresha neza Murandasi igezweho ije mu mpinduramatwara ya kane aho iri kwihuta cyane, abasaba ko bakora cyane birinda ko ibasiga kandi bakayikoresha mu bifite akamaro.
Ati “Urubyiruko rwinshi ruragenda gake, wagira ngo rwiruka rureba amano yarwo, bigatuma rutagera kure kuko iyo wiruka ureba amano yawe bituma utareba aho werekeza. Mu kiganiro duhawe n’inararibonye twungutse ubumenyi bwinshi ku ikoranabuhanga n’uburyo umuntu yagiramo umwanya we, kabone n’ubwo yihuta kumurusha ariko akamenya kuyikoresha mu iterambere ry’imibereho y’abantu.
Padiri Hagenimana arasaba abanyeshuri gukoresha iryo koranabuhanga bunguka aho kuritaho igihe ribajyana mu bikorwa by’ingeso mbi.
Ati “Reka murandasi tuyikoreshe twunguka, aho kwirirwa tuyikoresha tureba amafilime n’ibindi bitagira umumaro, ahubwo tuyikoreshe iduteze imbere. Dushobora gutera imbere dukoresheje ikoranabuhanga mu gukemura ibibazo byacu bwite mu buryo bwihuse”.
Umuyobozi w’ishami ry’Ubumenyi bwa Mudasobwa muri INES-Ruhengeri, Dr. Hakizimana Léopord, na we avuga ko ibyo biganiro abanyeshuri bahawe basabwa kubibyaza umusaruro barushaho kumenya imihindagurikire y’ikoranabuhanga, ndetse bakabasha kumenya uburyo bwo kurikoresha bavumbura byinshi mu bishobora gufasha igihugu kuzamuka mu iterambere.
Ni ho yahereye abasaba gukora cyane kandi bahanga udushya, bajyana n’impinduka zinyuranye z’ikoranabuhanga.


Umunyamakuru wa Kigali Today/KT Radio
@ mutuyiserv
",https://www.kigalitoday.com/ikoranabuhanga/internet/article/abanyeshuri-bo-muri-ines-ruhengeri-basabwe-kujyana-n-umuvuduko-wa-murandasi-nshya,Tech
Urubuga rushya rwa ‘Irembo’ rugiye kurushaho korohereza abarusabiraho serivisi ,"Ibi byose bizatangirwa ku rubuga rushya rwiswe IremboGov 2.0 rwakorewe mu Rwanda nk’uko ubuyobozi bw’Irembo bwabitangarije mu kiganiro n’abanyamakuru cyamurikiwemo urwo rubuga rushya tariki 12 Gashyantare 2020.
Serivisi za Irembo ziboneka mu bice byose by’igihugu, ku buryo abaturage bazifashisha basaba serivisi zitangwa na Leta zirimo inyandiko n’ibyemezo birimo iby’amavuko, ibyo gushyingirwa, n’ibikoreshwa mu nkiko.
Abaturage bahawe serivisi binyuze kuri urwo rubuga bavuga ko ruborohereza, ariko hari serivisi zarutangirwagaho mu buryo butanoze, ibyo minisitiri w’ubutegetsi bw’igihugu Prof Anastase Shyaka yise ‘agasupu’.
Yagize ati “Bahoze bavuga ibyangombwa bisaza, icyangombwa cy’uko wapfushije umuntu bakakubwira ngo genda ushake ikindi cya kindi cyarashaje kandi umuntu ntiyazutse, ugasanga bibaye agasupu. Umuntu agasaba icyangombwa cy’uko umwana yavutse ari aho ntiyapfuye bati umwana yaravutse ariko icyangombwa kirashaje cyagombaga kuba ari amezi atatu none wowe wakizanye nyuma y’amezi atanu ugasanga na byo ni agasupu.”
Ibi bibazo ni byo urubuga rushya rwa IremboGov 2.0 rwamuritswe rugiye gukemura. Kuri ibyo hiyongeraho kuba ruzarushaho korohereza abaturage kubona serivisi batavunitse, bitandukanye n’uko byagendaga hakoreshejwe urubuga rwa Irembo 1.0 rwari rusanzwe, nk’uko Keza Faith, umuyobozi mukuru wa Irembo abivuga.
Ati “Inzego zakoraga ku giti cyazo. Nk’ushaka gutanga ubutaka bwe ku wundi muntu, urwego rubishinzwe rukamusaba ibintu byinshi bitangwa n’urundi rwego. Urundi rugero, hari igihe ujya gusaba icyemezo cy’uko uri ingaragu wamara kugisaba ku Irembo bakagusaba kujya mu mudugudu wawe gushaka abantu bakuzi. Mukajya ku rundi rwego rwa Leta bakagusinyira ko bakuzi bakabona kuguha icyangombwa kandi ibyo byose ntabwo byakagombye kuba bimeze gutyo. Ibisabwa ku muturage, niba Leta ibifite duhuze izo nzego zibifite zivugane ziguhe serivisi ushaka igihe uyishakiye utagombye kuzizengurukamo.”
N’ubwo serivisi zatangwaga mu buryo bw’ikoranabuhanga, ngo byari igice kuko umuturage yasabaga serivisi agafata n’umwanya wo kujya gufata icyemezo yasabye.
Uru rubuga rushya rwa IremboGov 2.0 rwatangiranye serivisi 22 za Minisiteri y’Ubutegetsi bw’Igihugu (MINALOC), zizatangwa hifashishijwe ikoranabuhanga 100%, ibyemezo byasabwe bigahererekanywa hagati y’inzego hadakoreshejwe impapuro nk’uko Minisitiri Ingabire Paula w’Ikoranabuhanga na Inovasiyo abivuga.
Yagize ati “Izo serivisi 22 ziri ku IremboGov 2.0 zizajya ziboneka mu buryo [bw’ikoranabuhanga] bwa e-Certificate. Niba watanze email yawe uzajya ubona icyo cyemezo muri email. Niba watanze nomero ya telefoni uzajya uhabwa ubutumwa bukwereka aho wanyura kugira ngo ubone cya cyemezo. Kubera iryo koranabuhanga, nta rugendo umuntu azaba agikora, n’anakenera gukoresha icyo cyemezo mu gusaba indi serivisi, ntabwo azaba akeneye ko gisohoka ku rupapuro [Printing], icyo akora ni ukuyongera mu buryo bw’ikoranabuhanga ku byangombwa asabwa kugira ngo ahabwe indi servisi.”
Mu bindi urubuga rushya rwa IremboGov 2.0 rwamuritswe ruzafasha, harimo koroshya inzira umuntu yanyuragamo asaba serivisi, umuntu akazajya anyura mu nzira eshatu gusa ari zo gusaba, kwemeza ibyo wasabye no kwishyura. Imbuga zombi, Irembo 1.0 na IremboGov 2.0 zirakomeza gukora kugeza ubwo serivisi zose ziri ku Irembo 1.0 zizaba zamaze kwimurirwa ku IremboGov 2.0.
Umuyobozi mukuru wa Irembo yavuze ko bagiranye ubufatanye mbere na mbere na MINALOC ku rubuga rwa IremboGov 2.0, bitewe n’uko serivisi z’iyo Minisiteri zirimo ibyemezo by’amavuko, iby’ingaragu n’iby’abashyingiranywe biza ku isonga mu bisabirwa ku Irembo, bikaba byihariye 20% ya serivisi zose zisabwa kuri urwo rubuga.
Ikindi kandi mu bakozi 3000 binjira mu makonti yabo kuri urwo rubuga buri munsi bafasha abaturage, 60% yabo ngo babarizwa muri MINALOC, hakiyongeraho ingingo y’uko iyi Minisiteri ishaka gutanga serivisi zayo zose hifashishijwe ikoranabuhanga.
Kuva mu mwaka wa 2015 Irembo ritangijwe, ritangirwaho serivisi 98 za Leta, ibintu byorohereza Abanyarwanda miliyoni umunani n’abanyamahanga bandi basabira serivisi zitandukanye kuri urwo rubuga.
@ cngendahimana
",https://www.kigalitoday.com/ikoranabuhanga/internet/article/urubuga-rushya-rwa-irembo-rugiye-kurushaho-korohereza-abarusabiraho-serivisi,Tech
Kuki abakwirakwiza amajwi n’amashusho by’urukozasoni badahanwa?,"

Kimwe mu bibazo benshi bemeza ko cyazanywe n’ikoranabuhanga, harimo kwigisha ibyerekeranye n’urukozasoni no gukwirakwiza amashusho n’amajwi by’urukozasoni.
Ibi, bigenda bikorerwa ku mbuga nkoranyambaga zitandukanye (Whatsapp, Facebook, YouTube,…), aho usanga akenshi ababikora bamwe bavuga ko ari umushinga ubyara inyungu, kuko baba baharanira ko ibyo bashyizeho birebwa n’abantu benshi, bakazabivanamo amafaranga.
Mugabo Jean (izina yahawe mu nkuru), ufite urubuga kuri YouTube, aganira na Kigali Today yagize ati: “Jyewe icyo mba nshaka ni uko urubuga rwanjye rukurikirwa n’abantu benshi kandi bakareba ku bwinshi ibyo mba nashyizeho. Iyo abantu batangiye kwibaza ku mutwe wahaye icyo ushaka ko bareba, nibwo babifungura ari benshi”.
Undi na we wahawe izina rya Kalisa André, yabwiye Kigali Today ko abantu muri iki gihe bashimishwa na byacitse, inkuru zidasanzwe cyangwa izivuga ku bitsina. Yagize ati: “Ubu nshyizeho ko Abanyarwanda benshi biteje imbere mu buhinzi, nta wabifungura. Ariko iyo ushyizeho ikintu kivuga ku bitsina, ukabiha umutwe udasanzwe, umunota umwe biba bimaze kurebwa n’ibihumbi”.
N’ubwo bamwe bavuga ko inkuru nk’izi zibinjiriza amafaranga, hari abasanga binyuranyije n’umuco w’Abanyarwanda, bikaba ngo bishobora kuzagera aho abantu bambara ubusa ku gasozi, ndetse kuvuga no gukora ibikorwa by’urukozasoni mu ruhame bigafatwa nk’ibintu bisanzwe.
Rutangarwamanoko Nzayisenga Modeste, impuguke mu by’umuco, mu kiganiro Urubuga rw’Itangazamakuru, yavuze ko bimwe mu binyura ku mbuga nkoranyambaga birimo ibihonyanga umuco w’Abanyarwanda. Yagize ati “Ubundi kuva kera, hari ibintu byo mu mbere, bitagomba kugaragazwa hanze. Nta mugore wakagiye ku gasozi ngo agaragaze ubwambure bwe, umuntu ngo ajye hariya avuge uko abonana n’abagore cyangwa abagabo. Ishyano ryaraguye”.
Bamwe mu babyeyi na bo barabibonamo impungenge ku bana babo, bavuga ko ababikora bakagombye kujya bakurikiranwa bagahanwa.
Umulisa Charlotte yabwiye Kigali Today ko hari ibyo yumva cyangwa abona akibaza niba abana be batabibonye. Ati; “Hari ubwo ndeba kuri Status za Whatsapp, YouTube, nkabona ibintu bakora, bavuga, nkibaza aho nzabihisha abana banjye. Ariko barabibona kuko aho birirwa, birirwana n’ababireba muri za telefone. Ibi bintu byari bikwiye guhagurukirwa, ababikora bagahanwa kuko birakabije”
Ntibyoroshye guhana icyaha cy’Urukozasoni
Ingingo ya 38 y’itegeko ryerekeye gukumira no guhana ibyaha bikoreshejwe ikoranabuhanga igika cya mbere ivuga ko umuntu wese utangaza, wohereza cyangwa utuma hatangazwa ubutumwa ubwo ari bwo bwose bw’urukozasoni akoresheje mudasobwa cyangwa urusobe rwa mudasobwa, aba akoze icyaha. Gusa ngo, kumenya niba ikintu ari urukozasoni ku buryo ugikoze ahanwa, ntigisobanutse mu itegeko.
Shema Akilimali ushinzwe kurwanya ibyaha bikoreshwa ikoranabuhanga mu Rwego rw’Igihugu rw’Ubugenzacyaha (RIB), avuga ko kuba ijambo “Urukozasoni” ridasobanutse neza ku buryo buri wese yabyemeza, ari ikibazo.
Yagize ati: “Hari abo duhamagaza, twe ubwacu twabonye ibyo bashyize ku karubanda, cyangwa n’abantu bakatugezaho ikibazo, ariko yahagera we akavuga ko atabona ko ari urukozasoni. Umuntu umwe yakwambara ijipo igera hejuru y’amavi, bamwe bakabona ari urukozasoni, abandi bakabona ari ibisanzwe. Aha rero haracyari ikibazo mu itegeko”.
Mu gukemura iki kibazo no kuziba iki cyuho kiri mu itegeko, Shema Akilimali yatubwiye ko ubu bashyizeho itsinda rigizwe n’abantu banyuranye barebwa n’umuco, impuguke mu buhanzi, n’abashinzwe kugenza no guhana ibyaha, kugira ngo hasobanurwe neza icyo urukozasoni ari cyo ku Banyarwanda, bakabona icyo bazajya bagenderaho bahana ibyaha.
Aha, akaba asaba abantu bose basakaza amashusho n’amajwi, kujya babanza kubaza umutima mbere yo kugira ibyo basakaza, kuko uretse n’ababireba, na bo ubwabo bishobora kubagiraho ingaruka.
Inkuru bijyanye:
Guhangana n’abatangaza ‘urukozasoni’ kuri YouTube bikeneye ivugururwa ry’amategeko agenga itangazamakuru
Umunyamakuru wa Kigali Today/KT Radio
@ Inesghislaine
",https://www.kigalitoday.com/ikoranabuhanga/internet/article/kuki-abakwirakwiza-amajwi-n-amashusho-by-urukozasoni-badahanwa,Tech
Mu Rwanda hagiye kubakwa ishuri ryigisha gukora drones,"

Biteganyijwe ko iryo shuri rizubakwa mu Karere ka Huye, rikazajya ryakira abanyehsuri 500 muri buri cyiciro.
Iyi ni imwe muri gahunda za Leta y’u Rwanda, yo guhinduka igihugu kigendera ku ikoranabuhanga, rukinjira muri gahunda ya drones ku isi, ifite agaciro ka miliyari 127 z’amadolari ya Amerika, igamije kugira abanyeshuri bakora kandi bakagurutsa za drones.
Iryo shuri biteganyijwe ko rizubakwa ku gaciro ka miliyari 6.2 z’amafaranga y’u Rwanda, rikazubakwa hafi ya sitade mpuzamahanga ya Huye, ku butaka bwa hegitari 29, kandi rikazajya rikorerwamo utudege twa drones, kuhageragerezwa, kwitoza kuzigurutsa ndetse n’ubushakashatsi.
Iri shuri kandi rizafasha abakunda imikorere ya drones kujya bahakorera imyitozo yo kuzigurutsa mu gace kizewe.
Iryo shuri rizubakwa mu mwaka w’ingengo y’imari wa 2020-2021.
Mu nama Nyafurika ya mbere kuri drones iri kubera i Kigali kuva tariki ya 04 -15 Gashyantare 2020, Minisitiri w’Ikoranabuhanga na Inovasiyo, Paula Ingabire, yavuze ko iryo shuri ari umwe mu mishanga u Rwanda rufite mu bijyanye na drones.
Minisitiri Ingabire yavuze ko u Rwanda rwatangiye urugendo muri iyi gahunda ya drone, aho muri Kaminuza y’u Rwanda hasanzweho ikigo kigirwamo, gikorerwamo kandi kigasuzumirwamo izo ndege, ariko ngo ntigihagije.


KTPress yanditse ko hari amakuru avuga ko Banki y’Isi yemereye Kaminuza y’u Rwanda, ishami ry’ubumenyi n’ikoranabuhanga, ikibuga cya mbere cya drones muri Afurika, kizaba kiri mu Karere ka Karongi, kikazatwara miliyoni ebyiri z’amadolari ya Amerika.
Icyo kibuga cya metero 40, kizajya gikoreshwa kugira ngo izo ndege zihagwe mu buryo bwizewe.
Gusa ubu amakuru ahari avuga ko nta mpanuka ya drone ikomeye iraba, kuva ikigo cya Zipline gikwirakwiza amaraso mu bitaro gikoresheje utwo tudege cyatangira gukorera mu Rwanda mu myaka itatu ishize.
Mu yindi mishanga iteganyijwe, Kompanyi y’u rwanda yitwa Leap Applied Research (LEAPR) Labs, irateganya gushyira ku isoko drones zishobora kujya zigeza ibintu ahantu runaka, izipima ubutaka no kugenzura ibihingwa.
Leap Applied Research (LEAPR) Labs, ivuga koi baba ry’iyo drone ryakozwe n’abanyeshuri b’Abanyarwanda rizagera ku isoko mu myaka ibiri cyangwa itatu iri imbere, rikazaba rifite agaciro k’ibihumbi 60 by’amadolari ya Amerika.
Iryo baba rya drone rikoze mu mbaho za tiripuregisi (triplex), ryanamuritswe mu nama nyafurika ya drone.


Kelia Mugenzi ushinzwe itumanaho muri Leap Applied Research (LEAPR) Labs, ati “Twakoze igerageza rya drone muri Kigali, none ubu turi gukora drone ya nyayo, izagera mu kirere cy’u Rwanda mu myaka ibiri cyangwa itatu”.
Drones za LEAPR zakozwe n’abanyeshuri bize siyansi, bitabiriye ihuriro ryo kugurutsa za robo (robots) mu Rwanda muri 2018, ari na ryo (ihuriro) ryigishije abanyeshuri b’Abanyarwanda ibijyanye n’ikoranabuhanga rya drones.
Umwe muri abo banyeshuri, Olivier Nteziryayo, wanabaye indashyikirwa muri iryo huriro yahise ajyanwa na ‘Leapr labs after’, nyuma y’igitekerezo cye cyo gukora indege yigurutsa ikoreshwa n’amashnyarazi.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ibindi-bikoresho/article/mu-rwanda-hagiye-kubakwa-ishuri-ryigisha-gukora-drones,Tech
Perezida Kagame arasaba ko Drones muri Afurika zifashishwa mu kurengera ubuzima,"

Aho ni ho yahereye ashishikariza ibindi bihugu bya Afurika kwitabira ikoreshwa rya Drones mu bikorwa biteza imbere imibereho y’abaturage n’iterambere ry’ibyo bihugu muri rusange.
Ibi Umukuru w’Igihugu yabivuze kuri uyu wa gatatu tariki 05 Gashyantare 2020 ubwo yafunguraga ku mugaragaro inama ya mbere ibayeho ku rwego rwa Afurika yiga ku guteza imbere ikoranabuhanga rishingiye kuri utwo tudege duto twa Drones (Africa Drone Forum - ADF).
Iyo nama irimo kubera i Kigali, ku nkunga ya Banki y’Isi, Ikigega cy’Abongereza gishinzwe Iterambere Mpuzamahanga (DFID) n’abandi bafatanyabikorwa batandukanye.


Perezida Kagame yavuze ko u Rwanda rushishikajwe no guteza imbere gahunda yo guhanga udushya no kwihangira umurimo. Yavuze ko iyo ari inkingi y’ingenzi mu iterambere ry’igihugu, ikaba n’inkingi ikomeye yakwihutisha iterambere ry’umugabane wa Afurika.
Yagize ati “Twatangiye kubona inyungu, kandi hari izindi nyinshi tuzabona mu minsi iri imbere. Ubu Drones mu Rwanda zifashishwa mu gutwara imiti n’amaraso ku mavuriro ari mu bice bya kure mu gihugu. Icyo ni ikintu mu Rwanda twishimira twagezeho ku bufatanye n’ikompanyi ya Zipline.” 
Perezida Kagame yakomoje no ku yindi kompanyi yitwa Charis UAS irimo gufasha abahinzi mu kwita ku bihingwa mu rwego rwo guteza imbere umusaruro ukomoka ku buhinzi.


Akivuga ku kamaro ko gukoresha utudege duto tuzwi nka ‘Drones’ , Perezida Kagame yanavuze ko hari ubundi buryo bwatangiye gukoreshwa mu Rwanda bwo kugenzura ikoreshwa ry’umuriro w’amashanyarazi kugira ngo bufashe mu mikorere myiza y’imiyoboro itwara amashanyarazi.
Umukuru w’Igihugu yavuze ko hari n’undi mushinga urimo kwiga uburyo bwo gukoresha ‘Drones’ mu gutera umuti wica imibu itera Malaria, agaragaza ko hari byinshi bishobora kugerwaho hifashishijwe iri koranabuhanga rya Drones, avuga ko inama yiga ku iterambere rya Drones muri Afurika iziye igihe.
Perezida Kagame yasobanuye ko kugira ngo ikoreshwa rya Drones rigirire akamaro Afurika, bisaba ko ibihugu bya Afurika bishyiraho Politiki ihamye yo guhanga udushya no gushyiraho amategeko yo kurengera ibyo bihangano no kubiteza imbere.


Hari ibihugu bya Afurika bifite amategeko avuga ko Drones zigomba gukoreshwa n’inzego z’umutekano gusa, ibyo bikabangamira ibindi bikorwa by’iterambere Drones zakwifashishwamo. Perezida Kagame yasobanuye ko ku isonga Drones zifashishwa mu bikorwa by’umutekano, ariko ikirenzeho, zikanifashishwa mu bindi bikorwa by’iterambere kandi ko nta mpungenge bikwiye gutera abantu ko bimwe byabangamira ibindi kuko biba bisobanutse mu mategeko agenga imikoreshereze ya za Drones.


Perezida Kagame yanasobanuye ko ibihugu bya Afurika bidakwiriye kugarukira ku gukoresha Drones, ahubwo ko bagomba no kugera ku rwego rwo gukora Drones zikorewe ku mugabane wa Afurika. Ibyo Perezida Kagame yavuze ko bishoboka nk’uko byagaragarijwe mu ihuriro ririmo kwiga ku iterambere rya Drones muri Afurika.
Izo Drones zikorewe muri Afurika ngo zagira akamaro kanini kuko zakorwa hagendewe ku bibazo zigomba gukemura byugarije umugabane wa Afurika.


Umukuru w’Igihugu yasobanuye ko kugira ngo ibyo bigerweho hakenewe n’ubufatanye bw’ibihugu mu rwego rwo gusangira ubunararibonye. Yifashishije urugero rw’amarushanwa yo kugurutsa Drones yabanjirije iyi nama, abera i Karongi mu Burengerazuba bw’u Rwanda.
Yavuze ko ayo marushanwa yagaragaje ko hari inyungu mu gukorera hamwe mu rwego rwo guteza imbere ikoranabuhanga rya Drones muri Afurika.
Andi mafoto: 

 










Kureba andi mafoto menshi, kanda HANO
Amafoto: Plaisir Muzogeye
",https://www.kigalitoday.com/ikoranabuhanga/ibindi-bikoresho/Perezida-Kagame-arasaba-ko-Drones-muri-Afurika-zifashishwa-mu-kurengera-ubuzima,Tech
Ikoranabuhanga rigendanwa mu modoka ryitezweho guhuza abakeneye akazi n’abagatanga,"Agaba Gilbert, umukozi wa RDB, avuga ko ikigamijwe ari ukugabanya umubare munini w’ubushomeri mu rubyiruko.
Yagize ati: “Iyi gahunda igiye guha amahirwe urubyiruko kuko bazaba boroherejwe kubona amakuru y’ahari akazi, babone uko batanga ubusabe bwabo. Ku rundi ruhande abagafite na bo bazaba babasha kubona abagakeneye byoroshye, bityo guhanahana amakuru hakoreshejwe ikoranabuhanga byorohe. Ikiyongeraho ni uko urubyiruko rubasha no kubona andi makuru y’uko bakwihangira imirimo, gukorana n’ibigo byabashyiriweho bitanga inguzanyo, bizaborohere gutandukana n’ubushomeri.
Biteganyijwe ko izi modoka zizajya zimukira mu bindi bice harimo n’ibyo mu Karere ka Huye n’Umujyi wa Kigali cyane cyane ahantu hahurira abantu benshi b’urubyiruko.
Batamuriza Delphine, umwe mu rubyiruko wabashije gusobanurirwa uko iri koranabuhanga rikoreshwa, yabwiye Kigali Today ko bajyaga bagorwa no kubona amakuru y’isoko ry’umurimo, bikabuza urubyiruko rwinshi kwigobotora ubushomeri nyamara hari ubumenyi rufite.
Yagize ati: “Nko mu cyaro twajyaga tubura uko tugera kuri aya makuru kubera ikibazo cya interineti idakunze kuhagera. Twicaraga nta cyizere cyo kubona aho twasaba akazi, tugategereza ko wenda abo twiganye, inshuti cyangwa benewacu hashobora kubonekamo uwagira ayo makuru. Iri koranabuhanga rero rizatwunganira byihuse kuko noneho twamenye ahashakirwa abakeneye gutanga akazi n’uko twagasaba”.
Iri koranabuhanga ryashyizwe mu modoka ryiyongera ku bigo bitatu biri mu gihugu (Public Employment Centers) na byo byashyiriweho gufasha urubyiruko kubona amakuru y’ahari akazi n’abagatanga. Andrew Rucyahana Mpuhwe, Umuyobozi w’Akarere ka Musanze wungirije ushinzwe iterambere n’ubukungu yasabye urubyiruko kurikoresha neza, bashyiraho akabo mu kwirinda ko baba umuzigo ku gihugu.
Yagize ati: “Uwabuze akazi arasonza akaba umuzigo kuri Leta, yaba urubyiruko ho za mbaraga zikaba zipfuye ubusa. Rero bidusaba gufatanya, abantu bagashingira kuri gahunda nk’izi, zikabyazwa ibizana inyungu”.
Urwego rw’Igihugu rushinzwe Iterambere (RDB) gitangije ubu buryo mu rubyiruko rwaba urwitegura kurangiza amashuri harimo amakuru na kaminuza cyangwa abamaze kuyarangiza.
Mu gihugu habarirwa abantu barenga miliyoni 7 bagejeje igihe cyo gukora, ariko 54% by’uwo mubare barimo abafite akazi n’abakigashakisha. Ni mu gihe Leta ifite gahunda yo kuba mu mwaka wa 2024 hazaba hamaze guhangwa imirimo nibura miliyoni imwe n’igice.
Umunyamakuru wa Kigali Today/KT Radio
",https://www.kigalitoday.com/ikoranabuhanga/internet/article/ikoranabuhanga-rigendanwa-mu-modoka-ryitezweho-guhuza-abakeneye-akazi-n-abagatanga,Tech
Banki ya Kigali itanze telefoni 2000 muri #ConnectRwanda,"

BK ni yo iciye agahigo mu gutanga umubare munini wa telefoni muri iyo gahunda, ikaba yakoze icyo gikorwa ku mugoroba wo kuri uyu wa gatanu tariki 24 Mutarama 2020.
Umuyobozi mukuru wa Banki ya Kigali, Dr Diane Karusisi, yavuze ko gutanga izo telefone ari ukorohereza abaturage kubona serivisi zinyuranye bitabagoye.
Yagize ati ""Umuturage ubonye Smart Phone ahita abona impinduka nyinshi mu buzima bwe. Azajya aba yibereye iwe ajye ku Irembo asabe icyangombwa yifuza akibone yibereye mu mirimo ye bityo ntazongere guta umwanya mu ngendo"".
Ati ""Kohereza no kwakira amafaranga bizamworohera, cyane ko benshi bazahita bakoresha Ikofi yorohereza byinshi abahinzi n’Abanyarwanda muri rusange"".
Kuva gahunda ya Connect Rwanda yatangira mu mpera z’umwaka ushize, ngo hamaze gutangwa telefoni zigera ku bihumbi 40, muri zo izirenga ibihumbi 20 zikaba ari iz’uruganda rwa Mara Phone.
Telefoni zitangwa muri Connect Rwanda zigurwa mu ruganda rwa Mara Phone ubusanzwe imwe igura ibihumbi 120Frw, ariko urwo ruganda ruzitangira ibihumbi 100Frw mu rwego rwo gutanga umusanzu muri iyo gahunda, nk’uko bitangazwa n’ubuyobozi bwarwo.




Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/mobayilo/article/banki-ya-kigali-itanze-telefoni-2000-muri-connectrwanda,Tech
Abahanzi na bo bitabiriye gutanga telefoni muri gahunda ya #ConnectRwanda ,"Mu bantu ba mbere bahise batanga telefoni nyinshi bakabikangurira n’abandi, barimo Perezida Paul Kagame n’abo mu muryango we, ndetse n’ibigo byinshi bitandukanye byagiye byemera umubare runaka wa telefoni bizatanga.
Kuri ubu bamwe mu bahanzi nyarwanda na bo banze gucikanwa n’ubu bukangurambaga, biyemeza gufatanya n’abandi mu gutanga izo telefoni zigezweho zizahabwa abatishoboye batari bazifite.
Uncle Austin yavuze ko we n’umukobwa we Ava London batanze telefoni eshatu, ahamagarira bagenzi be Meddy na Riderman na bo kugira icyo bakora.
Riderman yahise na we avuga ko yakererewe, yiyemeza gutanga telefoni enye, ahita ahamagarira King James na Safi Madiba kumufasha.
Nyuma ye, King James yahise yiyemeza gutanga telefoni enye, na we ahamagarira Made Beats kwinjira muri ubu bukangurambaga.
Made Beats yahise na we yemera ko azatanga telefoni eshatu.
Umunyamakuru wa Kigali Today/KT Radio
@ KamanziNatasha
",https://www.kigalitoday.com/ikoranabuhanga/mobayilo/article/abahanzi-na-bo-bitabiriye-gutanga-telefoni-muri-gahunda-ya-connectrwanda,Tech
Perezida Kagame yifuza ko buri Munyarwanda atunga ‘Smart Phone’,"

Yabitangaje kuri uyu wa kabiri tariki 31 Ukuboza 2019, ubwo yari mu kiganiro kuri Radio na Televiziyo by’u Rwanda, aho abanyamakuru bamubajije ibibazo bitandukanye bireba ubuzima bw’igihugu, ndetse n’abaturage bakaba bahawe urubuga rwo kuganira na we.
Perezida Kagame ahamya ko gukoresha izo telefone ari ugukoresha ikoranabuhanga rigezweho kandi ko birimo inyungu kuri buri wese.
Yagize ati “Birimo inyungu kuri buri muntu wese, isi aho igeze ni ikoranabuhanga, ni itumanaho, bishingirwaho mu kugera ku bintu byinshi. Ubu buri rwego rwose rw’ubuzima bw’abantu iryo koranabuhanga rizamo, haba mu ishoramari, ubuzima, ubuhinzi n’ubworozi, uburezi n’ahandi. Ntawe rero twakwifuza ko asigara inyuma”.
Ati “Hari n’ibindi bikoreshwa mu rwego rusanzwe, umuturage ufite Smart phone akaba yagira inyigisho avanaho, serivisi aboneraho, gukurikirana ibimwegereye n’ibya kure. Kumenya aho yagurisha icyo afite n’aho yagura icyo ashaka. Turashaka ko n’abaturage bo ku rwego rwo hasi, ibyo bikoresho bibageraho, babikoreshe mu gutubura ibyo batunze cyangwa bashaka gutunga”.
Yakomeje avuga ko kugeza ubu telefone zimaze gukusanywa zizahabwa abaturage muri gahunda ya ‘Connect Rwanda’ zimaze kugera ku bihumbi 37, akemeza ko aho bigeze ari heza kandi ko aho iyo telefone igeze ibyarira umusaruro umuturage.
Ku kibazo cy’uko abaturage bashobora guhabwa telefone ntibabashe kubona amafaranga yo kugura ‘mega’ ngo bakoreshe internet, Perezida Kagame yavuze ko nta mpungenge biteye.
Ati “Ibyo na byo bizagabanuka muri rusange ariko tuzanareba uko byagabanukira abo kuri urwo rwego. Ibyo gushyiramo umuturage arabibona, ntabwo ndumva uwahawe telefone ngo ayishyire munsi ya matela cyangwa ayijugunye, iteka arayikoresha, akenshi ahereye ku muvandimwe, inshuti ikamugoboka kugeza abonye aho ahera”.
Yatanze urugero ku mashanyarazi, aho yagiye agezwa ku baturage hanyuma abantu bakibaza niba bazajya babasha kwigurira umuriro wo gucana, ati “ahubwo icyo twabonye ni uko aho yageze byahereye ko bihindura ubuzima bwabo, kuko bamenya uko babigenza kandi na Leta ikomeza kubareberera mu byo baba bahawe”.
Mu minsi mike ishize ubwo Connect Rwanda yatangizwaga, Perezida Kagame ubwe yahise yemera gutanga telefone 1500 zikorerwa mu Rwanda n’uruganda rwa Mara Phone, abagize umuryango we na bo hari izo batanze ndetse n’ibigo binyuranye bikaba byaritabiriye iyo gahunda byiyemeza kugira izo bitanga, icyo gikorwa kikaba gikomeje.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/mobayilo/article/perezida-kagame-yifuza-ko-buri-munyarwanda-atunga-smart-phone,Tech
Dore umubare wa telefoni umuryango wa Perezida Kagame ugiye guha Abanyarwanda,"Umukuru w’Igihugu watangije iyo gahunda ku wa gatandatu tariki 21 Ukuboza, yahize ko azatanga telefoni zigera ku 1.500 zo mu bwoko bwa ‘Mara smartphones’.
Nyuma mu ijoro ryo kuri iyo tariki yanditse ku rubuga rwe rwa twitter ko yasabye abagize umuryango we kwinjira muri iyo gahunda kandi bakaba babyemeye.
Yagize ati “Ndashimira umuryango wanjye ko bemeye kugira uruhare muri gahunda ya ‘ConnectRwanda’ bakaba bitanze telefoni ‘MaraPhones’, Jeannette yatanze 27, naho abana banjye Ivan: 23, Ange Kagame &Bertrand: 15, Ian: 15, Brian (mu mafaranga azigama ayakuye mu kwimenyereza umwuga ‘internship’):5, Umwisengeneza wa Jeannette witwa Nana ukiga muri kaminuza azatanga :3,”
Madamu Jeannette Kagame mu bushobozi bwe, yatanze telefoni 27 mu gihe umuryango ahagarariye wa “Imbuto Foundation”, wo witanze telefoni 100 za ‘Mara Phones’.
Ange Kagame yari yabanje kwitanga telefoni 10 za ‘Mara Phones’avuga ko yifuza ko zazahabwa abafite ubumuga binyuze mu Nama y’Igihugu y’Abafite ubumuga (National Council for Persons with Disabilities), kugira ngo na bo bajye babona serivisi mu buryo bworoshye.
Nk’uko bitangazwa na MTN Rwanda na Minisiteri y’Ikoranabuhanga batangije iyo gahunda, bavugaga ko kugeza ku itariki 23 Ukuboza 2019, abantu n’ibigo bitandukanye bari bamaze kwemera gutanga telefoni zirenga 24.000, ariko imibare Kigali Today yakoze mu gitondo cyo kuri uyu wa kabiri, yabonye ko telefoni zimaze kurenga 26.000.
Mitwa Kaemba Ng’ambi, umuyobozi mukuru wa MTN Rwanda na Minisitiri w’Ikoranabuhanga na Inovasiyo Ingabire Paula batangaje ko gutanga telefoni zakorewe mu Rwanda bitari ihame, ni ukuvuga ko n’izindi zemewe.
Kuri Twitter ye, Ingabire Paula yagize ati “Iyo utanze telefoni zakorewe mu Rwanda, uba ufashije zimwe mu ngo z’Abanyarwanda kwinjira mu ikoranabuhanga kandi unashyigikiye gahunda ya ‘Made in Rwanda’ icyarimwe ” .
Umuntu akoze impuzandengo ya telefoni zimaze gutangwa kuva iyo gahunda itangiye mu mpera z’icyumweru gishize, asanga hatangwa telefoni zigera ku 8.000 ku munsi. Bikomeje bityo, mu minsi 45 hazaba hamaze gutangwa telefoni 360.000 .
Perezida Kagame yavuze ko iyo gahunda yo gufasha zimwe mu ngo z’Abanyarwanda zikennye gutunga ‘smart phone’ ikorwa ku bushake, ko nta muntu ukwiye guhatirwa gutanga.
MTN Rwanda na Minisiteri y’Ikoranabuhanga na Inovasiyo ni byo bigo biyoboye mu kuba byaratanze telefoni nyinshi.
MTN Rwanda izatanga telefoni 1.100 igerekeho na simukadi iriho interineti ya ‘1GB’ izajya itangwa buri kwezi mu gihe cy’amezi atatu. Hazajya habaho ubufatanye n’inzego z’ibanze kugira ngo hamenyekane abakwiye guhabwa izo telefoni.
",https://www.kigalitoday.com/ikoranabuhanga/mobayilo/article/dore-umubare-wa-telefoni-umuryango-wa-perezida-kagame-ugiye-guha-abanyarwanda,Tech
"Perezida Kagame yashyigikiye gahunda ya ’Connect Rwanda’, atanga telefoni 1500","Ku mugoroba wo kuwa gatandatu tariki 21 Ukuboza 2019, Perezida Kagame yanditse ku rubuga rwe rwa Twitter ati “Nejejwe no gushyigikira gahunda ya connect Rwanda challenge, ntanga telefoni 1500 za MaraPhones zikorerwa mu Rwanda”.
Iyi mpano ya Perezida Kagame ije nyuma gato y’inkuru ya KTPress, yanditswe kuri iyi gahunda yo gushaka uko buri Munyarwanda yatunga Smartphone, ikaba yaratangijwe na kompanyi ebyri ari zo MTN Rwanda ndetse na Pascal Technology Ltd, kuwa gatanu tariki 20 Ukuboza 2019, zombi zikaba zaratanze telefoni ibihumbi 37, kandi zikaba ziteganya gutanga n’izindi muri 2020.
I am happy to support the #ConnectRwanda challenge with a pledge of 1500 Made-in-Rwanda @MaraPhones. Smartphones should not be a luxury item. Let's challenge ourselves to make smartphones an everyday tool enabling all Rwandans to fulfill their potential.
— Paul Kagame (@PaulKagame) December 21, 2019
Umuyobozi Mukuru wa MTN Rwanda, Mitwa Kaemba Ng’ambi, ari na we watangije iyi gahunda, yasabye Perezida Kagame, Minisitiri w’Ikoranabuhanga na Inovasiyo, Ingabire Paula n’Umuyobozi Mukuru wa Banki y’Abaturage Maurice Toroitich kuyishyigikira no kugira impano batanga.
Mitwa Kaemba Ng’ambi, yagize ati “Hari icyo muzatanga muri connet Rwanda”?
Muri aba batatu basabwe gushyigikira gahunda ya connect Rwanda, Perezida Kagame ni we wahise agaragaza ko ayishyigikiye ndetse anatanga impano.
Kuri Perezida Kagame, iyi mpano irenze gutanga za telefoni, ahubwo kuri we ikaba uburyo bwo gushimangira akamaro k’ikoranabuhanga.
Ati “Smartphone ntizikwiye gufatwa nk’ibikoresho by’agaciro. Mureke twihe intego yo gukoresha smartphones mu buzima bwacu bwa buri munsi nk’igikoresho gifasha aAbanyarwanda kugera ku byo bashoboye”.
Mu Kwakira uyu mwaka, Mara Phones yatangije uruganda rukorera telefoni mu Rwanda, rufite agaciro ka miliyoni 50 z’amadolari ya Amerika, rukaba ari rwo ruganda rwa mbere rukorera telephoni mu Rwanda no muri Afurika, umuhango wanitabiriwe na Perezida Kagame.
Mu rwanda, uru ruganda ruhakorera telefoni z’ubwoko bubiri, ari zo Mara X na Mara Z, zigura amadolari ya Amerika ari munsi ya 200, ni ukuvuga atageze ku bihumbi 200 by’Amanyarwanda.
Ibi bisobanuye ko niba Perezida Kagame yatanze Mara X 1500, zifite agaciro k’amadolari ya Amerika ibihumbi 300.
Umuyobozi wa MTN Rwanda, yashimiye Perezida Kagame ku bwo gushyigikira gahunda ya connect Rwanda.
Yagize ati “Impano ya smartphones 1500 yatanzwe na Nyakubahwa Perezida wa Repubulika y’u Rwanda. Mwakoze gushyigikira gahunda ya connect Rwanda”.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/mobayilo/article/perezida-kagame-yashyigikiye-gahunda-ya-connect-rwanda-atanga-telefoni-1500,Tech
BNR iraburira abinjira muri konti zabo bakoresheje Wi-Fi itizewe,"

Ibi bibaye nyuma y’uko ibyaha bikorerwa kuri interineti bikomeje kwiyongera cyane cyane ku bantu bakoresha interineti mu kazi kabo ka buri munsi.
Impuruza y’umutekano, Banki Nkuru y’Igihugu yashyize ahagaragara kuri uyu wa mbere tariki ya 09 Ukuboza 2019, iragira iti “Muhagarike kwinjira muri konti zanyu mukoresheje interineti ya Wi-Fi. Ibi bishobora gushyira amakuru yanyu ya banki aho abajura bakoresha ikoranabuhanga bayabona. Muhagarike gufungura interineti ya Wi-Fi kenshi”.
BNR ubu iri gukora ubukangurambaga bushishikariza abantu kutagendana amafaranga (cashless), ahubwo bakajya bakoresha amafaranga mu buryo bw’ikoranabuhanga.
Ubujura bukoresha ikoranabuhanga kandi ntibwibasira abaturage bafite konti muri banki gusa, ahubwo bunibasira ibigo by’imari.
Urugero, mu kwezi gushize k’Ugushyingo, Urwego rw’Igihugu rw’Ubugenzacyaha (RIB), rwatangaje ko rwafashe abantu 12, barimo Abanyakenya umunani, Abanyarwanda batatu, n’Umugande umwe, bari bagerageje kwiba banki ya Equity Bank Rwanda, hakoreshejwe uburyo bw’ikoranabuhanga.
RIB yavuze ko abo bantu bafashwe bagerageza kwinjira muri sisiteme (System) ya Equity Bank, kugira ngo bakure amafaranga kuri konti z’abakiriya bayo bayiyoherereza kuri konti zabo, ariko baza gufatwa bataragera kuri uwo mugambi.
Ibyaha bikoresheje ikoranabuhanga biri mu byiganje cyane ku isi, bitewe n’iterambere ry’ikoranabuhanga, aho umuntu umwe gusa ashobora kugaba igitero ku bantu barenga miliyoni, Leta cyangwa ibigo yibereye mu gihugu runaka, kandi bikaba bigoye kumufata.
Imibare yatanzwe na RIB mu ntangiriro z’uyu mwaka, igaragaza ko mu mwaka ushize wa 2018, ibyaha birebana n’ikoranabuhanga byatwaye Lata asaga miliyari 66 z’amafaranga y’u Rwanda.
Habaruwe ibyaha 113 bishingiye ku ikoranabuhanga, muri byo 64 byakorewe muri Kigali.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/BNR-iraburira-abinjira-muri-konti-zabo-bakoresheje-Wi-Fi-itizewe,Tech
Abana bari hagati y’imyaka 5 na 12 barimo kwiga gukora Robots ,"

Antoine Mutsinzi uyobora ikompanyi yigenga ariko ikorera muri Sakura Group avuga ko igitekerezo cyaturutse ku kureba amasomo abana biga ndetse n’ibibazo abantu bahura na byo ugasanga hakenewe ubundi buryo bwo guha abana amahirwe yo kubasha gukoresha ibyo biga bagasubiza ibibazo bahura na byo mu buzima busanzwe.
Muri Laboratwari bashyizemo amasomo yo kwigisha abana gukora za porogaramu na za robots bakiri bato, bigakorwa biciye mu mushinga ‘Rwanda Future Education Laboratory’.
Ibi ngo bizafasha abana kuvumbura bakiri bato kuko baba bagifite n’amatsiko yo kumenya ibintu byinshi uko bikora n’uko bikorwa.
Ni byo Mutsinzi asobanura ati “Urugero umwana abona ukanze ku rukuta itara rikaka akibaza uko bigenze, wajya muri hoteli watega ikiganza aho bakarabira akabona amazi arifunguye na byo bikamuyobera. Natwe bakuru hari abibaza uko biba bigenze.”
“Rero aho isi igeze n’aho ikinyejana kigeze ni ukuvuga ngo ni iki twakora kugira ngo tworohereze abantu mu byo bakora, ndetse abantu babone n’ibindi bikora mu buryo bworoshye ibyo bakoraga bibagoye. Nibwo rero hajeho za Robotics usanga zikora ibyo umuntu yagombye gukora. Twebwe abantu dusigara dutekereza icyo twazitegeka zikaba ari cyo zikora.”
Ati “Ni cyo rero dufasha abana bari hano, bazagira amahirwe yo kwisanzura kuri Robots basobanukirwe n’imikorere ya za Porogaramu zitandukanye.”
Mutsinzi Antoine avuga ko bafite ikompanyi y’Abayapani bakorana, abo Bayapani bakaba baratanze imashini yifashishwa mu gukora za porogaramu. Iyo mashini ifasha by’umwihariko abana bato gutangira kwimenyereza ibijyanye no gukora izo Porogaramu z’ikoranabuhanga.


Mutsinzi avuga ko mu byo bamaze gukora harimo amatara ayobora abagenzi bava mu byerekezo bitandukanye akagenda aha uburenganzira abaturutse mu cyerekezo runaka gutambuka, abandi bagahagarara (Traffic Lights).
Ati “Ariya matara iyo umuntu wese ayagezeho yibaza niba hari umuntu urimo kuyacana akanayazimya. Nyamara si ko bimeze ahubwo ni porogaramu iba yarakozwe ituma ayo matara yaka akanazima akurikije amasegonda bayahaye.”
Ati “Ikindi kintu twakoze ni uburyo butuma amazi ari mu ijerekani ugenda ugashyiraho intoki, ijerekani igahita imenya ko ushaka gukaraba, amazi agahita yifungura. Ibyo byose rero dutekereza ko bizafasha umwana gutekereza byimbitse akavuga ati “Jyewe ni iki nakora?”
Mutsinzi asobanura ko bafasha abana kuvumbura amatsiko yabo, bakaba bagira ubumenyi bw’ibanze bwabafasha guhanga udushya mu bihe byabo biri imbere. Babafasha kandi kugira ngo imibare na siyansi, n’ibindi biga bizabagirire akamaro bibafashe gukemura ibibazo bahura na byo mu buzima busanzwe.


Ku ikubitiro abana bigishije ubwo bumenyi ni abana icumi bo ku ishuri rya Cyahafi (GS Cyahafi). Mutsinzi asobanura ko impamvu bafashe abana bo mu mashuri ya Leta ari uko abantu bamwe bajya bayasuzugura, nyamara bikaba byaragaragaye ko n’abiga mu mashuri ya Leta bafite ubushobozi bwo kwiga ibintu bikomeye kandi bakabimenya.
Ubumenyi babaha kandi ngo bubafasha kumva mu buryo bworoshye amasomo y’imibare na Siyansi mu mashuri yabo baba basanzwe bigamo.
Kuri ubu iyo kompanyi iyoborwa na Mutsinzi Antoine ifite icyiciro cy’abana 20 bagiye kumarana na yo iminsi 15 babigisha. Iyo kompanyi iteganya kuzafata ikindi cyiciro mu cyumweru cya kabiri cy’ukwezi kwa mbere muri 2020.
Iki cyiciro ni icy’abana bazajya boherezwa n’ababyeyi, aho umwana azajya yishyurirwa amafaranga ibihumbi bitanu ku isomo ry’amasaha atatu.
Bateganya ko ubumenyi buhagije umunyeshuri ashobora kubwiga mu masaha 75 ni ukuvuga inshuro 25 umwana abaye yiga amasaha atatu ku nshuro imwe.


Mutsinzi yifashishije urundi rugero kugira ngo asobanure byimbitse uko bafasha abo bana gutekereza uburyo bwo kubona ibisubizo by’ibibazo bahura na byo mu buzima.
Ati “Urundi rugero ni nk’igihe umwana arimo gusubiramo amasomo, akananirwa agasinzira itara ririmo kwaka akibagirwa kurizimya, ashobora gutekereza ati nakora iki kugira ngo niba naniwe nsinziriye itara ryibwirize rizime ntaryama ryaka? Icyo ni kimwe mu bibazo bahura na byo. Dutekereza ko bazakora byinshi kurenza ibyo dutekereza. Dufite abahanga ku buryo umwana uzajya uzana igitekerezo bazajya bamufasha kucyitaho, kugiteza imbere no kugikurikirana.”
Undi mushinga bateganya ko abana bazakora ni uwo gushyiraho impuruza (Alarm) ku buryo niba hari ikintu ugomba gutangira gukora mu gihe runaka, ya mpuruza igasakuza, bityo igihe wihaye ugahita umenya ko kigeze.


Batangiriye ibikorwa byo kwigisha abo bana mu Karere ka Nyarugenge mu mujyi wa Kigali, ariko barateganya kwimukira mu Karere ka Kicukiro, ahantu hagutse ho kwigishiriza abo bana ku buryo ngo hazaba hafite ubushobozi bwo kwakira abana 180 ku munsi mu bihe bitandukanye.
Barateganya kandi gutangirira muri Kigali, nyuma bakazagera no mu ntara kugira ngo bahe Abanyarwanda amahirwe.
Bateganya no kuzakora ubushakashatsi kugira ngo barebe uko umwana bahuguye ubumenyi yahakuye icyo bubumarira mu kwiga neza imibare na siyansi.


Umwe muri abo bana witwa Manzi Edouard wiga ku ishuri rya Cyahafi (GS Cyahafi) mu mwaka wa gatanu w’amashuri abanza ashimira ikompanyi ya Sakura Group kuko yabazaniye ibikoresho bareberaho, noneho na bo bakiga uburyo bakwikorera Robot ikaba yabasha kugenda, bakanayibwira ngo igaruke ikabikora.
Ashima n’imashini babazaniye bifashisha mu gukora za porogaramu zituma bategeka nk’itara rikaka mu gihe runaka, igihe bateganyije cyashira rikongera rikazima.
Uwo munyeshuri Manzi ati “Inzozi zanjye numva ari ukwikorera Robot yanjye abantu bakayimenya kuko Robot ushobora kuyitegeka ikagenda ikakuzanira ibintu, ikabigukorera mu gihe gito kandi bitaguhenze.”
Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/utuntu-n-utundi/article/abana-bari-hagati-y-imyaka-5-na-12-barimo-kwiga-gukora-robots,Tech
Abamotari bagiye gutwara abagenzi hifashishijwe ikoranabuhanga rigezweho,"

Ikigo cy’ikoranabuhanga cyo muri Afurika y’Epfo, Altron, cyagiranye amasezerano n’ikindi cyo mu Rwanda cyitwa Pascal Technology Ltd, ibyo bigo byombi bikaba bigiye gufatanya gushyira utwuma tuzwi nka GPS muri moto zigera ku bihumbi 10.
Ibi bigo, ku wa mbere tariki 02 Ukuboza 2019 byatangaje ko guhera mu cyumweru gitaha bizatangira gushyira muri moto utu twuma twa GPS twerekana aho moto iri igihe cyose, ndetse na za mubazi (compteurs) zerekana intera moto yakoze n’amafaranga umugenzi yishyura, bikazashyirwa mu cyiciro cya mbere cya moto 7054.
Ibyo bigo byizera ko mu kwezi kwa kabiri umwaka utaha wa 2020 bazaba bamaze gushyira utwo twuma muri moto ibihumbi 10.
Pascal Ndizeye washinze Pascal Technology akaba ari na we uyiyobora avuga ko utu twuma nitumara gushyirwa muri za moto bizafasha inzego zitandukanye zirimo Polisi, Urwego Ngenzuramikorere (RURA), ndetse n’umugenzi kumenya amakuru yerekeranye n’umumotari mbere y’uko atangira gukoresha serivisi ze.
Umugenzi azabasha kumenya aya makuru binyuze muri porogramu cyangwa se ‘Application’ azajya ashyira muri telefoni ye.
Pascal Technology Ltd ni ikompanyi isanzwe ikorera mu Rwanda ikaba ari yo ikora ibijyanye n’utugabanyamuvuduko (Speed Governors) dushyirwa mu modoka zitwara abagenzi n’izindi zitandukanye, mu rwego rwo kuzirinda umuvuduko ukabije ushobora guteza impanuka.
Ubu buryo Pascal ikompanyi ya Technology Ltd ishaka gushyira kuri moto buzafasha inzego z’umutekano ndetse n’Urwego Ngenzuramikorere (RURA), ubu buryo buzanafasha umugenzi kumenya amakuru yerekeranye n’umumotari umutwaye, urugero nko kumenya niba afite ubwishingizi.
Umugenzi icyo azakora ni ugushyira porogaramu (Passenger Safety Application) muri telefoni ye, agashyiramo na nimero za Plaque ya moto hanyuma agahita abasha kubona ayo makuru arimo amazina y’umumotari, ubwishingizi bw’ubuzima akoresha, uruhushya rwo gutwara ibinyabiziga rwe ndetse n’ifoto y’uwo mumotari.
Pascal Ndizeye washinze Pascal Technology ati “Ubwo buryo bushya buzafasha umugenzi kubona amakuru y’umumotari umutwaye, bityo umugenzi abashe gutanga ikirego n’amakuru mu buryo bworoshye mu gihe uwo mumotari yaramuka akoze amakosa cyangwa impanuka.”
Abamotari bakunze kumvikana binubira ubundi buryo busa n’ubu bajya bakoresha, bakavuga ko utwuma dushyirwa kuri moto zabo tumeneka mu buryo bworoshye, tukajyamo amazi ndetse n’umukungugu, bigatuma tudakora.
Pascal Ndizeye uyobora Pascal Technology amara impungenge abashaka gukoresha iri koranabuhanga rishya bazanye, akavuga ko ryo ryagenzuwe n’inzego zibifitiye ubushobozi ku buryo ibyo bibazo ntabyo rifite.
Asobanura ko ibyo bikoresho byabo bikomeye, kandi bitwikirije ibirahuri ku buryo nta vumbi cyangwa amazi yabyangiza, bigafasha n’umugenzi kubona amakuru mbere y’uko atangira urugendo.
Utwo dukoresho umumotari asabwa kutugura ibihumbi magana abiri by’Amafaranga y’u Rwanda, akayishyurira icyarimwe cyangwa mu byiciro.
Pascal Ndizeye avuga ko ubu abantu 7054 bamaze gusaba gushyirirwamo iryo koranabuhanga, kwandika abandi barikeneye bikaba bikomeje.
Ku ikubitiro, Pascal Technology ifatanyije na Altron barateganya kwifashisha miliyoni 18 z’Amadorali ya Amerika mu gukwirakwiza iryo koranabuhanga muri moto, ni ukuvuga asaga miliyari 16 z’amafaranga y’u Rwanda.
Intego bafite ngo ni ukongera ubushobozi buzifashishwa bukazatuma moto zose zitwara abagenzi zigerwaho n’iryo koranabuhanga.
Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/ibindi-bikoresho/article/abamotari-bagiye-gutwara-abagenzi-hifashishijwe-ikoranabuhanga-rigezweho,Tech
Interineti mu mashuri izazamura umubare w’Abanyarwanda bakoresha ikoranabuhanga,"

Kuzamura ibipimo by’abakoresha ikoranabuhanga byafashweho umwanzuro mu nama mpuzamahanga y’ibihugu ku ikoreshwa rya Interineti (IGF) yabereye i Kigali muri uyu mwaka wa 2019, bikaba byanagarutsweho mu nama nk’iyi yabereye i Berlin mu gihugu cy’u Budage kuri uyu wa kane tariki ya 29 Ugushyingo 2019.
N’ubwo bigaragara ko mu Rwanda habayeho kongera ibikorwa remezo by’ikoranabuhanga rya Interineti, ndetse no guhanga udushya mu ikoranabuhanga, u Rwanda ntiruragera ku ntego yarwo rwari rwihaye yo kuba nibura muri 2020, abakoresha ikoranabuhanga rya Interineti bazaba bageze kuri 11,8%.
Bimwe mu bikorwa by’ingenzi byakozwe ngo ikoranabuhanga rya Interineti rizamuke ni nko gutangiza gahunda y’ubukangurambaga mu ikoranabuhanga yiswe (DAP) kuva mu mwaka wa 2017, aho abakangurambaga 150 muri iyo gahunda babashije kugera ku baturage ibihumbi 41 babahugura kuri iryo koranabuhanga.
Mu bijyanye no kongera ibikorwa remezo by’ikoranabuhanga rya Interineti, u Rwanda rwabashije kugeza hirya no hino umuyoboro wa Fibure Obutike (Fibre Optique) ku burebure bwa km 7000 aho nibura habonetse 96% bya Interineti yihuta ya 4G.
U Rwanda kandi rwanabashije gutangiza uruganda rukora telefone zigezweho zikorerwa mu Rwanda ( Mara Phone).
U Rwanda kandi rwabashije kwinjiza 98% bya serivisi za Leta mu ikoranabuhanga, 52% byazo bikaba byifashisha Interineti mu kugeza serivisi ku baturage, Abanyarwanda 74,8% bakaba bakoresha Telefone ngendanwa, mu gihe ikoranabuhanga ryo guhanahana amafaranga rizwi nka (Mobile Money) hifashishijwe Telefone rigeze kuri miliyoni 10.
U Rwanda kandi rwashoye miliyoni eshanu z’amadorari ya Amerika mu gushyiraho ibyumba by’ikoranabuhanga mu mashuri yisumbuye kuva mu mwaka wa 2016, kugeza ubu hakaba hamaze gushyirwaho ibigo 60, birimo Mudasobwa 3000 mu gihugu hose ni ukuvuga ko buri kigo nibura gifite Mudasobwa 50.
Umuyobozi mukuru w’Ikigo cy’ikoranabuhanga mu Rwanda (RICTA) Alex Ntale avuga ko n’ubwo ibyo byose byakozwe, impuguke mu ikoranabuhanga zigaragaza ko bikigoye kwegereza no gukoresha ikoranabuhanga hose.
Agira ati, “Turatera imbere ariko ku muvuduko muto ugereranyije n’ukenewe, dukeneye gushyira imbaraga nyinshi mu ikoranabuhanga kugira ngo dukemure ibibazo bigihari, inzira ishoboka ikaba ari ukwegereza ikoranabuhanga mu mashuri.
Nk’uko byatangarijwe muri iyo nama y’ibihugu ku ikoreshwa ry’ikoranabuhanga rya Interineti, Umuyobozi w’Ikigo cyita ku by’ikoranabuhanga rya Interineti mu Rwanda Grace Ingabire yavuze ko u Rwanda rufite umushinga mugari ugera muri 2020 mu kuzamura ibipimo by’abarikoresha.
Agira ati, “Guhera muri 2020 tuzahera ikibazo mu mizi aho duteganya kujya mu bigo by’amashuri abanza n’ayisumbuye tugatangira kubigisha ikoreshwa rya Interineti”.
“Iyo ni yo nzira ya mbere tuzifashisha kandi twizeye ko izatanga umusaruro mwiza mu kuzamura ibipimo by’abakoresha ikoranabuhanga rya Interineti.”
Ingabire avuga ko u Rwanda rufite abanyeshuri babarirwa muri Miliyoni eshatu mu mashuri abanza n’ayisumbuye bazagerwaho n’ikoranabuhanga rya Interineti, bigakorwa abagenerwabikorwa bahabwa urubuga mu gutanga ibitekerezo by’uko bifuza iryo koranabuhanga ryabyazwa umusaruro hanyuma bigatangwaho ibitekerezo n’inzego zibishinzwe.
Agira ati, “Tuzakusanya ibitekerezo byabo, tubishyikirize inzego zibishinzwe muri Minisiteri y’Ikoranabuhanga. Ibyo byifuzo bizaganirwaho mu nama ngarukamwaka y’Igihugu yiga ku bijyanye n’ikoranabuhanga rya Interineti (IGF), kugira ngo bihabwe umurongo byakoreshwamo hagamijwe kuzamura ibipimo by’ikoranabuhanga ku baturage bacu.”
Kugira ngo ibyo bizagerweho kandi ngo hakenewe ko inzego zisanzwe zitanga serivisi z’Ikoranabuhanga zegerezwa aho rikenewe bitarenze umwaka wa 2020.
Urugero ni nko kuba ikigo cy’igihugu gishinzwe uburezi REB kigiye gutangiza umushinga wo kugeza Interineti ya Satellite mu bigo 20 by’amashuri yo mu cyaro, ibyo bikazakorwa muri Mutarama 2020.
Umuyobozi mukuru w’umushinga w’ikoreshwa ry’Umuyoboro mugari wa Interineti, Broadband System Corporation (BSC) Christian Muhirwa avuga ko bagiye kuvugurura ibijyanye no kunoza uburyo Interineti yageraga mu bigo by’amashuri 700 wakoreragamo, ibyo bikazatuma imyigishirize gakondo icika ahubwo hakajya hanakoreshwa ikoranabuhanga ryo kwigishiriza ku byuma kabuhariwe.
Agira ati, “Iryo koranabuhanga rizafasha abanyeshuri kwiga amasomo atandukanye akenera ikoranabuhanga rihanitse, nk’abiga ibijyanye no kwihangira imirimo, ubukungu no guhanga udushya, bifashishije iryo koranabuhanga rya Interineti yihuse bikazatuma barangiza amasomo bafite ubumenyi bubafasha guhangana ku isoko ry’umurimo.
Impuguke mu kigo cy’Igihugu cy’ikoranabuhanga rya Interineti zigaragaza ko Leta ikwiye kandi kureba uko igiciro cya Interineti kigabanuka kuko abayikenera bazakomeza kwiyongera, urugero ni nko mu nzego za Leta aho zisigaye zikoresha 10G ku isegonda mu gihe mu mwaka wa 2006 izo nzego zakoreshaga 10mgb ku isegonda.
",https://www.kigalitoday.com/ikoranabuhanga/internet/article/interineti-mu-mashuri-izazamura-umubare-w-abanyarwanda-bakoresha-ikoranabuhanga,Tech
Serivisi zose za RURA zigiye kuboneka kuri murandasi,"

Iyi gahunda yo gukoresha ikoranabuhanga mu gutanga serivisi zose, ije kugabanya na none umubare w’ impapuro zikoreshwa, zikajya ziboneka kuri murandasi bitagoranye, bityo umucuruzi wafataga umwanya ajya gusinyisha mu nzego z’ubuyobozi zitandukanye, byose abisange kuri murandasi.
Patience Umutesi, uhagarariye TMEA mu Rwanda, avuga ko intego za TMEA ari ukorohereza umucuruzi kugera ku iterambere yifuza nta mananiza Kandi vuba.
Ati “Umucuruzi ushaka kubona icyangombwa yajya yinjira mu biro, agafungura murandasi, akuzuza ibisabwa, ubundi agahita abona icyangombwa cye, atiriwe atega, adataye umwanya wo kujya I bunaka kubihiga. Noneho Kandi usibye amafaranga n’igihe azaba arokoye, bizanamuteza imbere, Kandi bitange n’akazi ku banditsi”.
Ibyo byashimangiwe na Lt Col. Patrick Nyirishema, umuyoboyi wa RURA, aho yagize ati “Ubusanzwe hari serivisi zacu zatangirwaga kuri murandasi. Ariko noneho turagira ngo zose ziyijyeho. Ibyo bizatuma hari iterambere ryiyongera ku batugana, rigabanye inshuro n’umwanya bamaraga baza gusinyisha, kwaka ibyangobwa, no kubitanga.
Cyane cyane ku bakora ubucuruzi bwambuka umupaka, buriya iyi serivisi izaborohereza cyane”.
Uyu mushinga kandi uje gufasha intego ya Goverinoma y’u Rwanda, yo gukuraho burundu ingendo n’impapuro muri serivisi zayo zose yiswe “zero trips and zero paper in all Government services”.
",https://www.kigalitoday.com/ikoranabuhanga/mudasobwa/article/serivisi-zose-za-rura-zigiye-kuboneka-kuri-murandasi,Tech
Perezida Kagame yageze muri Qatar mu nama yiga ku ikoranabuhanga,"

Iyo nama yateguwe na Minisiteri y’ubwikorezi n’itumanaho yo muri Qatar, ku bufatanye n’umuyobozi w’ikirenga wa Qatar, Sheikh Tamim bin Hamad Al-Thani.
Iyo nama izibanda ku iterambere ry’imijyi. Hateganyijwe kandi n’imurika rijyanye n’iyo nsanganyamatsiko igamije guteza imbere imijyi.
Biteganyijwe ko abasaga 300 bamurika ibyerekeranye n’ikoranabuhanga bitabira iyo nama. Hari kandi n’ababarirwa mu ijana batangiye gukora vuba ibyerekeranye n’ikoranabuhanga, ndetse n’ababarirwa muri 300 bahanze udushya mu ikoranabuhanga na bo bitabira iyo nama.


Amwe mu masosiyete yo mu Rwanda na yo ntiyatanzwe muri iryo murika. Muri yo harimo AC Group, Ampersand, BSC, Irembo, Pascal Technology, QT Software, na Wastezon.
Ni ubwa mbere u Rwanda rwitabiriye iyi nama yiga ku ikoranabuhanga ibera muri Qatar.


Imibare igaragaza ko iyi nama yiga ku iterambere ry’imijyi ari ingirakamaro kuko imijyi ikomeje kugenda ikura, dore ko abaturage bangana na 65% bazaba batuye mu mijyi mu mwaka wa 2040.
Ni mu gihe u Rwanda ruteganya ko muri 2024 abaturage barwo bangana na 35% bazaba batuye mu mijyi, bavuye kuri 18,4 bari batuye mu mijyi muri 2017.
U Rwanda kandi rukomeje gukataza mu gukoresha ikoranabuhanga by’umwihariko mu mijyi. Urugero ni iterambere mu gukoresha ikoranabuhanga ry’ibyuma byitwa ‘CCTV Camera’ byifashishwa mu gucunga umutekano.


Mu bijyanye n’ingendo, uburyo bwa AC Group buzwi nka ‘tap-and-go’ nabwo bumaze kwamamara aho bworohereza abatega imodoka rusange gukoza ikarita ku modoka bakishyura badatanze amafaranga mu ntoki.
Hari kandi na serivisi z’Irembo na zo zorohereje abakenera serivisi zitandukanye zitangwa n’inzego za Leta, kuko babasha kuzisaba hifashishijwe ikoranabuhanga. Mu bindi bigaragaza ko u Rwanda rukataje mu guhindura uburyo bwo gutanga serivisi, hibandwa ku ikoranabuhanga, harimo uburyo bwo gusaba akazi no gushaka abakozi bikozwe mu buryo bw’ikoranabuhanga.



Amafoto: Urugwiro
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ubumenyi/article/perezida-kagame-yageze-muri-qatar-mu-nama-yiga-ku-ikoranabuhanga,Tech
Ikoranabuhanga rikoresha Drone rigiye kuba isoko y’ubuvumbuzi ku biga muri Wisdom School,"Ni ikoranabuhanga rizatuma abiga muri iri shuri bagira ubumenyi ku bijyanye n’ubuhinzi buteye imbere, gupima ubutaka cyangwa kubutangaho amakuru hakoreshejwe drone. Ibi bizafasha abanyeshuri kwitoza hakiri kare kugira umuhamagaro wo kuba abashakashatsi bazashyira imbere ubuvumbuzi bw’ibishobora gukorwa no kuzana impinduka ku bibazo bitandukanye.
Nduwayesu Elie umuyobozi w’Ishuri Wisdom School aganira na Kigali Today yagize ati: “Twatangiye kwigisha abanyeshuri bacu gukora drone, n’uko ishobora gukoreshwa bigatanga igisubizo ku kibazo runaka kiba kibazwa. Ibi turabikora kugira ngo dutegure aba bana kuva bakiri bato, batangire bagire inyota yo kuzaba abashakashatsi, bazakora imishinga ishobora kuba igisubizo ku bibazo abantu bibaza”.
Uyu muyobozi anasobanura ko bifuza ko abana bacengerwa na siyansi. Ibi ngo ni ngombwa kuko umuvuduko isi iriho wubakiye ku kwifashisha siyansi ijyana n’ikoranabuhanga bimakaza uburyo bw’ikoranabuhanga bugezweho (Digital) busimbura ubwahozeho bwa ‘analogue’.
Nduwayesu ati “Tudafite abantu basobanukiwe kubitandukanya mu gihe kiri imbere byazatugora, ni byiza ko aba bana babyigishwa kare, kugira ngo igihe turimo n’ikizaza bazashobore kujya bitwara neza mu guhanga udushya”.
Amasomo arebana n’iri koranabuhanga agiye kujya atangwa na Eng. Uwizeye Josué, umwarimu w’umunyarwanda w’imyaka 24 y’amavuko wabashije gukora ubushakashatsi, anakora ubuvumbuzi bwatumye yikorera drone ku giti cye. Avuga ko hari politiki nyinshi z’ibihugu ziri kurushaho kuzana impinduka ku bo zagenewe kubera gukoresha ikoranabuhanga ry’utudege duto twa drone.
Agira ati: “Uko iterambere rigenda ryihuta ni nako habaho amahiganwa mu birebana n’ikoranabuhanga no kuryifashisha abantu bahanga ibishya. Ibi byagiye bifasha ibihugu kuzamura ubukungu bwabyo, byumvikane ko na politiki bigena zibasha kugerwaho kubera iki kintu. Ni byiza rero ko aba bana babimenya bakiri bato, bazabikurane, bibafashe kuzihitiramo icyo bakora. Kandi twizeye neza ko igihugu kizabyungukiramo kuko kizaba gifite abakuranye ubwo bushake n’ubumenyi”.
Abiga mu ishuri Wisdom School bavuga ko iri koranabuhanga rishingiye ku ikoreshwa rya drone no kuba bagera ku rwego rwo kuyikora bizatuma bakurana ubuvumbuzi bw’udushya.
Nyemanzi Brandon wiga mu mwaka wa mbere w’amashuri yisumbuye muri Wisdom School yagize ati: “Najyaga numva drone nkibwira ko ari igikinisho abana bakoresha mu kwishimisha gusa. Tumaze kuyibonera n’amaso yacu hano muri Wisdom School n’uko ikoreshwa nibwo nahise nsobanukirwa ko ifatiye abantu runini. Ibi byanteye umuhate wo kumva nkunze ukuntu ishobora kubera abantu benshi igisubizo, bituma mfata umwanzuro wo kugira ngo njye nkurikira mwarimu utwigisha ibiyerekeyeho, nzamenye kuyikora, n’uko ikoreshwa”.
Bamwe mu babyeyi baharerera na bo bishimiye iri koranabuhanga. Karangwa Thimothée urerera muri iri shuri yagize ati: “Mfite abana babiri biga muri iri shuri Wisdom School. Bakihagera nyuma y’igihe gito bahise baba intyoza mu masomo, bamenya indimi, by’umwihariko Icyongereza. None bagiye kongeraho n’iri koranabuhanga rizabigisha ibijyanye na drone. Birashimishije, nk’uko turi kuva mu buryo bw’ikoranabuhanga rya gakondo(analogue) tujya mu bigezweho(digital), abana bacu nibagane icyo cyerekezo”.
Ubuyobozi bw’ishuri Wisdom School buvuga ko iri koranabuhanga rizibanda cyane ku bifitiye igihugu akamaro no gutoza abana kuryubakiraho bashyira imbere ibikorerwa mu Rwanda.
Iri shuri kandi rigiye no kuzigisha uko hajya hakoreshwa amashyiga ya kijyambere yifashisha ingano y’amashanyarazi make bitandukanye n’ayo abantu bakoresha ubu; bikazajyana n’irindi koranabuhanga rizakoreshwa mu ngufu zindi zitari iz’amashanyarazi.
Ni uburyo buje bwiyongera ku yandi masomo asanzwe atangwa mu ishuri Wisdom School hubakwa ubushobozi bw’abana no kubatoza kuba abashakashatsi bategerejweho kuzana impinduka.
Ishuri Wisdom School rifite icyicaro mu Karere ka Musanze. Rimaze kugaba amashami mu turere twa Burera, Nyabihu na Rubavu. Hose rikahagira amashuri y’incuke, abanza n’icyiciro cya mbere cy’amashuri yisumbuye. Rihora ku isonga mu gushyira imbere imyigishirize ituma abana b’abanyeshuri bitwara neza mu mitsindire.
Umunyamakuru wa Kigali Today/KT Radio
",https://www.kigalitoday.com/ikoranabuhanga/ubumenyi/article/ikoranabuhanga-rikoresha-drone-rigiye-kuba-isoko-y-ubuvumbuzi-ku-biga-muri-wisdom-school,Tech
Perezida Kagame yatashye uruganda rukorera telefone mu Rwanda,"

Urwo ruganda rwatashywe kuri uyu wa 7 Ukwakira 2019 ni urwa Mara Group, rukaba ruherereye mu gace kahariwe inganda (Kigali Special Economic Zone) mu karere ka Gasabo, kikaba ari igikorwa cyitabiriwe kandi n’abayobozi batandukanye haba mu nzego za Leta ndetse no mu bikorera.
Nyuma yo gutambagizwa urwo ruganda, Perezida Kagame yavuze ko umubare w’Abanyarwanda bakoresha Smart Phone ukiri hasi ari yo mpamvu ngo hagomba kubaho ibiganiro na rwo ku bijyanaye n’ibiciro.


Yagize ati “Abanyarwanda bakoresha Smart Phone ubu baracyari bake kuko bari hafi ya 15%, ariko turashaka ko biyongera. Ni yo mpamvu twifuza kuganira ku biciro ndetse n’ubwiza bw’izo telefone, bityo turebe uko icyo kibazo cyakemuka duhereye ku byo Mara Group yatangiye gukorera hano mu Rwanda”.
Ati “Kuza kwa telephone za Mara bizatuma Abanyarwanda benshi babasha gutunga telefone zigezweho. Izo telefone zifite garanti, kandi ku bazazigura bashobora kuzajya bishyura mu byiciro mu gihe cy’imyaka ibiri”.


Perezida Kagame yakomeje avuga ko Mara Phone ifite intego yo kuzajya yohereza hanze izo telefone za ‘Made in Rwanda’ biciye no mu karere u Rwanda ruherereyemo, ngo bikaba ari ibintu by’ingirakamaro.
Yanashimiye Mara Group kubera ubufatanye n’amashuri ndetse n’ibigo bihugura abakozi mu Rwanda, ku buryo bagira ubushobozi buhagije bubageza ku byo bifuza. Ngo ibyo bikaba ari urugero rwiza rw’ubufatanye hagati y’inganda na gahunda z’uburezi mu Rwanda.
Telefone zamuritswe zanatangiye kugurishwa ni Mara X, igura ibihumbi 120Frw ndetse na Mara Z, igura ibihumbi 175Frw. Izo telefone ngo zifite umwihariko w’uko ububiko bwazo butajya bwuzura kuko uruganda rwaguze umwanya kuri Google, ngo uwayiguze akaba nta kindi abazwa.


Urwo ruganda rukoresha abakozi benshi b’Abanyarwanda kandi ngo bazakomeza kwiyongera nk’uko byatangajwe n’umuyobozi warwo, Eddy Sebera.
Ati “Uru ruganda rukoresha Abanyarwanda bagera kuri 200 bahuguwe mu gihe cy’amezi ane kugira ngo bagere kuri ubwo bumenyi ariko turateganya ko bazaba 600. Ubu bafite abo bakorana bo hanze babamenyereza ariko intego ni uko mu gihe kiri imbere abakozi bose b’uruganda bazaba ari Abanyarwanda, bikaba ari ishema kuri twe”.
Arongera ati “Ubusanzwe mu Rwanda twaguraga telefone ziturutse mu Bushinwa n’ahandi, ikoranabuhanga bakoresha natwe turarifite kandi harimo n’akarusho. Nk’ubu muri telefone zacu harimo ikoranabuhanga ry’umutekano w’ibirimo ku buryo twakorana n’amabanki n’ibigo by’ubwishingizi nta mpungenge, byose kandi bikaba bikorwa n’Abanyarwanda”.


Izo telefone za Mara ngo zikorerwa mu Rwanda 100%, kuko kuva ku ntangiriro kugeza ishyizwe ku ikarito bikorerwa muri urwo ruganda, ndetse ngo hakaba harimo na Laboratwari izigenzura mbere y’uko zijya ku isoko.
Sebera yavuze kandi ko urwo ruganda rufite ubushobozi bwo gukora telefone 1000 ku munsi, ngo hakaba hari aho zigurishirizwa hatatu mu Mujyi wa Kigali ariko ngo bafite gahunda yo kuhongera hakaba ahantu umunani.
Amafoto: Look Africa
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/mobayilo/article/perezida-kagame-yatashye-uruganda-rukorera-telefone-mu-rwanda,Tech
Guhangana n’abatangaza ‘urukozasoni’ kuri YouTube bikeneye ivugururwa ry’amategeko agenga itangazamakuru,"

Hari ababyeyi bavuga ko nta cyiza cya YouTube bagendeye ku mashusho bamaze igihe babona azenguruka ku mbuga nkoranyambaga. Amwe muri ayo mashusho ni ay’abana b’abakobwa basa nk’abivuga ibigwi kubera umubare munini w’abagabo n’abasore baryamanye, ibintu bifatwa nko kwamamaza ubusambanyi mu rubyiruko.
Niyomugabo Callixte avuga ko izo mbuga zisigaye zitanga urubuga ku bantu bararura urubyiruko kandi bidakwiye. Ati “Abana bacu bamaze kwangirika kubera kureba ibintu by’urukozasoni byirirwa kuri izo mbuga. Hakwiye gushyirwaho uburyo bwo gutoranya ibyerekwa abana bacu”
Ba nyiri izo mbuga zinyuzwaho ibintu bifatwa nk’urukozasoni biyita abanyamakuru n’ubwo hari abatemeranya na bo. Benshi muri abo ntibashatse kugira icyo bavuga ku byo baregwa byo kurarura abakiri bato, ariko bagenzi babo bakabanenga bavuga ko gutangaza ibidakwiye babiterwa no gushaka indonke.
Jerome Munyentwari, umwe mu bafite ibitangazamakuru bikorera kuri YouTube avuga ko hari amafaranga make ashobora no kuba menshi bitewe n’uko nyiri urubuga rwa YouTube yakoze, ikaba ari yo nyungu ba nyiri izo mbuga za YouTube bakurikira bakirengagiza ko gushyiraho ibidakwiye byasenya sosiyete.
Kugenzura ibitangazamakuru bikorera kuri internet biracyari imbogamizi ikomeye, haba mu Rwanda no ku isi yose muri rusange. N’ubwo bitoroshye ariko, Komiseri Edmund Kagire w’urwego rw’abanyamakuru rwigenzura, avuga ko iyo hari umuntu utanze ikirego kigaragaza ko hari umunyamakuru warenze ku mahame ngengamyitwarire y’abanyamakuru, ahamagazwa akagirwa inama.
Ati “Iyo hari umuturage ureze cyangwa abanyamakuru bakagaragaza ko uri kubasebya utangaza ibidakwiye turamuhamagara tukamugira inama tumwereka ko ari kurengera mu gutangaza ibidakwiye. Hari n’icyo kuba wabimenyesha urubuga rwa YouTube rukabikuraho, ariko twe ntidushobora gufunga urubuga rw’umuntu.”
Ikibazo cy’ibintu bifatwa nk’urukozasoni bitangarizwa ku rubuga rwa YouTube kuri ubu gisa nk’ikirenze ubushobozi bw’inzego zishinzwe itangazamakuru, kuko na zo ubwazo zigaragaza ko zitahita zikibonera umuti.
Umunyamabanga nshingwabikorwa w’inama y’igihugu y’itangazamakuru Peacemaker Mbungiramihigo, avuga ko uretse kuba abakora mu itangazamakuru bakeneye guhora bihugura, hanakenewe ivugururwa mu mategeko agenga itangazamakuru, ndetse n’abaturage bagahabwa inyigisho zatuma bagira ubushobozi bwo guhitamo ibyabagirira akamaro mu byo babona kuri YouTube.
Uretse ubujyanama urwego rw’abanyamakuru rwigenzura rutanga kugeza ubu, hari izindi nzego nk’urw’ubugenzacyaha na Polisi zikurikirana abakoze ibyaha byakorewe kuri Internet.
N’ubwo bimwe mu bitangarizwa ku rubuga rwa YouTube byatangiye kwamaganwa, urwego rw’abanyamakuru rwigenzura rugaragaza ko gutangiza igitangazamakuru kuri urwo rubuga bitabujijwe, mu gihe cyaba gitangaza ibifitiye akamaro abagikurikira.
@ cngendahimana
",https://www.kigalitoday.com/ikoranabuhanga/internet/article/guhangana-n-abatangaza-urukozasoni-kuri-youtube-bikeneye-ivugururwa-ry-amategeko-agenga-itangazamakuru,Tech
U Rwanda ruzakira amarushanwa yo kugurutsa drones,"

Mu Kwakira umwaka wa 2016, ni bwo Perezida wa Repubulika Paul Kagame yatangije ku mugaragaro ikoreshwa rya drones, nk’uburyo bushya u Rwanda rukoresha mu kugeza amaraso ku bitaro binyuranye byo mu gihugu mu rwego rwo gufasha abayakeneye ku buryo bwihuse.
Uyu ni umushinga wa Minisiteri y’ubuzima hamwe na sosiyete ya Zipline, watangiye ushyirirwa mu bikorwa mu murenge wa Shyogwe mu karere ka Muhanga.
Uretse muri Muhanga ariko, ubu mu gihugu hari ahandi henshi drones zihagurukira, ahaheruka hakaba ari mu karere ka Kayonza hafunguwe muri Mutarama uyu mwaka.
U Rwanda kandi rwatangiye no gukoresha drones mu bindi bitari ubuvuzi, nko mu buhinzi.
Uku gukoresha drones mu gutabara ubuzima, byatumye rutoranywa kuzakira amarushanwa y’isi mu kugurutsa drones binyuze mu bufatanye na Banki y’isi ndetse n’inama mpuzamahanga yiga ku bukungu bw’isi (World Economic Forum - WEF).
Aya marushanwa azahuzwa n’inama Nyafurika kuri drones, izahuriza hamwe abayobozi mu ikoranabuhanga rya drones, bakazaba biga ku mikoreshereze ya drones muri Afurika mu bihe biri imbere.
Timothy Reuter, uhagarariye iby’ikirere na drones muri WEF yagize ati “Kuzamura ikoreshwa rya drones muri Afurika bizazana inyungu mu bucuruzi, ubuhinzi ndetse no mu buzima, ariko bishobora no kurengera ubuzima binyuze mu kirere.
Kugira ngo aya mahirwe agerweho, birasaba ko hajyaho amategeko mashya atuma ibihugu byinshi bya Afurika bifungura inzira kandi bikemerera imiyoboro ituma drones zikora”.
Umuyobozi ushinzwe ingufu muri Banki y’isi, Riccardo Puliti, avuga ko “Iyo nama igamije gufungura no kugerageza imitekerereze y’aba injennyeri (engineers), abagenzuzi (regulators), ba rwiyemezamirimo n’abashoramari.
Amarushanwa yo kugurutsa drones azamenyekanisha serivisi nshya, amakuru ari hamwe mu kohereza no kwakira, guhanga imirimo n’amahirwe yo kwihutisha iterambere, hamwe no kubaka ubumenyi bujyanye n’imirimo yo mu kinyejana cya 21 mu karere no hanze yako”.
Inama mpuzamahanga yiga ku bukungu bw’isi (WEF) igaragaza ko u Rwanda rwatoranyijwe kwakira ayo marushanwa kuko kugeza ubu ari cyo gihugu cyonyine cyagaragaje ko gifite uburyo bwakoreshwa muri ayo marushanwa.
Uburyo u Rwanda rukoresha rutanga serivisi z’ubuzima, ndetse n’uburyo rugaragaza ubugenzuzi buhoraho, WEF ivuga ko bigaragaza icyerekezo cya Leta y’u Rwanda.
Minisitiri w’Ikoranabuhanga na Inovasiyo w’u Rwanda, Paula Ingabire avuga ko Leta yashimishijwe no kwakira inama Nyafurika ku mikoreshereze ya drones. Ati “Ni urubuga ruzaduhuza n’abafata ibyemezo, abakoresha za drones, impuguke ndetse n’abayobozi b’inganda, mu kurebera hamwe ikoranabuhanga ku mikoreshereze y’indege zitagira abapilote muri Afurika.


Ati “Ni amahirwe u Rwanda rubonye yo gusangira ubunararibonye kuri izo ndege, ndetse no kuburyo tuzigenzura”.
Ayo marushanwa azaba ahuje inzobere zizaturuka ku isi yose, ziganjemo ibigo biyoboye mu mikoreshereze ya drones, ari na bo bazaba barushanwa.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ibindi-bikoresho/article/u-rwanda-ruzakira-amarushanwa-yo-kugurutsa-drones,Tech
Yakoze akuma kafasha abagurisha amazi kutirirwa ku ivomero ,"Ni akuma uwo musore yise ‘Smart Voma’, kaba gacometse ku itiyo ikura amazi mu kigega, gafite mubazi ifite ikoranabuhanga rigezweho, igiciro cy’amazi kigashyirwamo mbere ku buryo iyo ukeneye amazi aje kuvoma akurikiza amabwiriza ubundi akavoma amazi ku kigero yifuza ariko abanje kwishyura.
Mugabo asobanura uburyo bukoreshwa kugira ngo umuntu uje kuvoma yishyure, cyane ko nyiri ukugurisha amazi aba adahari.
Agira ati “Smart Voma ifite uburyo butatu bwo kwishyura, iyo ufite ibiceri ni byo ukoresha, hari umwanya bishyirwamo amazi akaza. Ushobora gukoresha kandi ikarita y’ikoranabuhanga nk’ikoreshwa mu ngendo kuri bisi (Tap&Go), ukandika amafaranga wifuza gukoresha, hakaza amazi bihwanye”.
“Uburyo bwa gatatu ni ugukoresha Mobile Money, amafaranga akava kuri konti yawe akajya kuri konti y’ugurisha amazi, ibyo byose bikorwa mu kanya gato kandi uvoma agatwara amazi ahwanye n’amafaranga yishyuye”.
Uwo musore akomeza avuga ko iryo koranabuhanga rituma ugurisha amazi adahomba cyangwa yibwe mu gihe yakoreshaga umukozi, kuko rituma amafaranga yose amugeraho, kandi akagera kuri konti ye n’imisoro ya Leta yavuyeho kuko abashinzwe imisoro na bo ngo baba babona ibirimo gukorwa.
Mugabo avuga ko ubu ako kuma katarashyirwa ku isoko ngo ugakeneye abe yakagura, kuko ngo atarabona icyemezo cy’urwego ngenzuramikorere (RURA), kugira ngo bigaragarire Abanyarwanda ko bikora neza bityo iryo koranabuhanga ritangire rikoreshwe.
Uwo musore urimo kurangiza amashuri, avuga kugira ngo agere kuri icyo gikorwa nubwo ngo ako kuma kataramera neza nk’uko abyifuza, byamutwaye umwaka wose, gusa ngo akishimira aho bigeze kandi ko ategereje inyungu ku mushinga we mu gihe kiri imbere.
Mugabo ashimira ikigo cya IPRC Kigali yigamo kuko ngo cyamufashije kugira ngo igitekerezo cye gikure, kibe cyarashyizwe mu bikorwa.
Ati “Ndashimira cyane ikigo nigamo kuko hari ibikoresho ntari kubasha kwigurira bagiye bampa, abarimu na bo ndabashimira kuko ari bo banyoboye bananyungura inama. Nubwo umushinga ari uwanjye, abanyeshuri bagenzi banjye na bo baramfashije kuko akenshi dufatanya, ari yo mpamvu ngeze aha”.
Ako kuma uzifuza kukagura mu gihe kiri imbere kugira ngo agakoreshe mu kugurisha amazi, ngo azishyura ibihumbi 150 by’Amafaranga y’u Rwanda.
Ku wa 6 Nzeri 2019, Mugabo yamuritse iryo koranabuhanga rye, ubwo Minisiteri y’Uburezi yari yateguye igikorwa cyo guhemba abantu bakoze ibikorwa by’indashyikirwa mu burezi, na we akaba yarahembwe, aho yahawe mudasobwa igendanwa ndetse na seritifika.
Minisitiri w’Uburezi, Dr Eugène Mutimura, yavuze ko guhemba ababaye indashyikirwa mu guteza imbere uburezi bizakomeza ndetse n’udushya tugenda tuvumburwa n’abana tukazashyigikirwa.
Ati “Iki gikorwa turacyishimiye kuko ari bumwe mu buryo bwo guteza imbere ibyo tugezeho mu burezi, tugateganya ko byazajya bikorwa buri mwaka. Imishinga y’indashyikirwa mwabonye tuzayikurikirana, cyane ko hari ikigega cyo guteza imbere udushya, rero hari ishobora guhabwa amafaranga ba nyirayo bakiteza imbere”.
Muri icyo gikorwa hahembwe abantu batandukanye bitewe n’ibyo bakoze, kikaba cyitabiriwe n’amashuri abanza, ayisumbuye n’ay’imyuga n’ubumenyingiro.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ibindi-bikoresho/article/yakoze-akuma-kafasha-abagurisha-amazi-kutirirwa-ku-ivomero,Tech
Bavumbuye uburyo bwo gutara ibitoki bigashya vuba kandi bitangiritse,"Umushinga wabo bawise Smart URWINA, bashaka kumvikanisha ko urwina rwabo rukoresha ikoranabuhanga.
Itsinda ryakoze uwo mushinga rigizwe n’abantu bane ari bo Ngendahimana Valens uriyobora (Team Leader), akaba afatanya na Uwase Aimé na Uwamariya Geneviève n’undi witwa Byiringiro Eric.
Ngendahimana avuga ko kugira ngo bakore uwo mushinga, basuye zimwe mu nganda zitunganya ibikomoka ku bitoki. Basanze abo bantu uburyo babikoramo butizewe butanafite isuku.
Ati “Twagize igitekerezo cyo kuba twabazanira igisubizo kuko twabanje no kubaganiriza twumva ingaruka n’ibibazo bahuriramo na byo, twumva mu by’ukuri bakeneye igisubizo.”
Ngendahimana yongeyeho ati “Nk’abantu twiga tekinike, twaragiye turicara, dushakisha igisubizo, tumaze kubona cyashoboka, dutangira kubasanga tubabwira cya gisubizo cyacu twumva baracyishimiye, biduha imbaraga zo kubikomeza.”
Ubusanzwe abatara ibitoki bifashishaga uburyo bwa gakondo nko gucana mu rwina, bagashyiramo amashara, ibirere n’ishinge ndetse bagakoresha n’amasashi cyangwa shitingi kugira ngo mu gihe imvura yaguye hatajyamo amazi, ndetse n’ubushyuhe bw’imbere bugumemo.
Icyakora hari igihe amazi y’imvura aba menshi akaba yajya mu rwina akangiza ibitoki agatuma bidashya neza, cyangwa ubushyuhe bukaba bwinshi bikangiza ibitoki, igihe cyo kubyenga kubikuramo umutobe bikagorana (ibyo bita gutema).


Uburyo bushya abo banyeshuri bavumbuye bufite ikoranabuhanga rituma nta mpungenge uwataze ibitoki agira kuko bwifashisha ikimeze nk’isanduku ikoze mu cyuma, ikagira uburyo bwo kugabanya cyangwa kongera ubushyuhe.
Iryo koranabuhanga riteganya ko ibitoki bishya mu minsi itanu. Icyakora ngo hari indi miti abo banyeshuri babonye ko yakwifashishwa, urugero nka gaz yitwa Ethylene, ibitoki bikaba byashya no mu minsi ibiri bitewe n’uko inganda zitunganya ibitoki zibyifuza.
Mu kwezi gushize, ikigo gishinzwe ubushakashatsi n’iterambere ry’inganda(NIRDA) cyatoranyije imishinga 100 y’urubyiruko mu mishinga 400 yahatanaga.
Irushanwa ryitabiriwe n’urubyiruko mu gihugu cyose rwatoranyijwe nk’indashyikirwa mu guhanga udushya twafasha inganda n’ubucuruzi mu gutera imbere hakoreshejwe ikoranabuhanga.
Muri iyo mishinga ijana myiza, umushinga wabo wo gutara ibitoki mu buryo bw’ikoranabuhanga waje ku mwanya wa mbere, ba nyirawo bahembwa miliyoni ebyiri z’Amafaranga y’u Rwanda, bemererwa n’amahugurwa azamara amezi atatu ndetse no kubafasha kubahuza n’abashoramari bateza udushya twabo imbere.
Usibye iryo tsinda ryabaye irya mbere rigahembwa miliyoni ebyiri z’amafaranga y’u Rwanda, ayandi matsinda atanu na yo afite imishinga yahize iyindi yahembwe miliyoni imwe buri tsinda, abarigize bakazahabwa amahugurwa y’amezi atatu, ndetse no kubahuza n’abashoramari.
Izo mashini zifashishwa mu gutara ibitoki abo banyeshuri bo muri IPRC Tumba bavuga ko zizaba zigura nk’ibihumbi 300 by’amafaranga y’u Rwanda kuri koperative iyishaka. Icyakora ntibatangaza igiciro cyatangwa n’inganda zakenera bene izo mashini kuko byaterwa n’igiciro cy’ibikoresho byifashishijwe.
Bamara impungenge abatekereza ko izo mashini ari nto kuko uwakenera iyo mashini bayimwubakira bakurikije ubunini bw’iyo yifuza.
Abakoze umushinga w’urwina rutara ibitoki rwifashishije ikoranabuhanga bavuga ko bamenyaniye ku ishuri muri IPRC Tumba, bahurira mu itsinda ry’abanyeshuri bahanga udushya (Innovation Club) batangira gutekereza uko bahanga udushya twakemura ibibazo biriho muri sosiyete.
Usibye uwo mushinga wo gutara ibitoki mu buryo bw’ikoranabuhanga, bafite n’indi mishinga yo guteza imbere ibyerekeranye n’ubuhinzi.
Minisitiri w’Ubuhinzi n’Inganda, Soraya Hakuziyaremye yashimye imishinga y’urwo rubyiruko.
Ati “Ni imishinga myiza yadufasha mu nganda zacu, ndetse na bo bakihangira imirimo.”
Naho kuba hari abantu benshi bagaragaza ibitekerezo by’imishinga yafasha mu iterambere nyamara igahera mu magambo, Minisitiri Soraya yabajijwe icyo babikoraho nka Leta, asobanura ko iyo mishinga itazimira ahubwo ko ikurikiranwa.
Yahereye ku rugero rwo kuba ikigo gishinzwe ubushakashatsi n’iterambere ry’inganda(NIRDA) cyarakoresheje amarushanwa mu gihugu hose hakaboneka imishinga magana ane, na yo igatoranywamo ijana, ndetse abafite imishinga y’indashyikirwa bakaba bahawe amashimwe, ariko bakazafashwa no guteza imbere imishinga yabo, gusa n’abandi bataje mu myanya ya mbere na bo bakazakomeza gukurikiranwa n’inzego zibishinzwe.
Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/ibindi-bikoresho/article/bavumbuye-uburyo-bwo-gutara-ibitoki-bigashya-vuba-kandi-bitangiritse,Tech
Umunyarwanda yakoze ibyuma by’imikino y’amahirwe bifite ikoranabuhanga rihanitse,"Uwo mugabo w’imyaka 30 y’amavuko, ngo mu mashuri yisumbuye yize indimi n’ubuvanganzo, ariko ayarangije muri 2012, abona ikiraka mu nzu zikora ibijyanye n’imikino y’amahirwe, ibyo bakunze kwitwa ‘Betting’ n’ubu akaba akibikoramo, amenya imikorere yabyo hanyuma na we atekereza gukora ibye.
Ibyuma Benimana yakoze ngo biri mu bwoko bw’ibizwi nka ‘Slot machines’ ariko bidashyirwamo ibiceri, agasobanura uko biteye.
Agira ati “Icyuma cyanjye gikoresha ikoranabuhanga, ni ukuvuga ko gifite ahandikwa amafaranga umuntu atanze ashaka gukinira, kikamuhitishamo ayo kigenda gikuraho kuri buri mukino. Iyo hari ayo atsindiye kiyamwongereraho abireba, yabona amaze kunguka ashatse agahagarika gukina bakamuha ayo yari agezeho”.
Ati “Ushobora gushyiramo 500 ukayakinira nk’inshuro 10. Kubera ko icyuma gifite ibimeze nk’impapuro (pages) bigenda bikurikirana ndetse n’imikino itandukanye, gukina kenshi usohora amafaranga make ni byo byiza kuko ugeraho ukagera ahari amahirwe ukunguka”.
Uwo mugabo avuga ko ibyuma akora bigizwe ahanini n’ibikoresho biboneka imbere mu gihugu ku buryo ngo adatinya kuvuga ko ari ‘Made in Rwanda’. Icyo atumiza hanze ngo ni ikigaragaza gahunda zose z’icyuma uko zirimo gukurikirana (screen), nk’aho umuntu arebera kuri mudasobwa.
Kugeza ubu Benimana amaze gukora ibyuma bitandatu birimo imikino itandukanye, ubumenyi kuri byo ngo akaba yarabwongereye yifashishije ‘Internet’, gusa ntaratangira kubikoresha ngo agaruze ayo yashoye, ariko ngo ari hafi.
Ati “Ibyuma nakoze ni nanjye uzabyikoreshereza, ndimo gushaka ibyangombwa byuzuye kugira ngo ntangire ntacyo nikanga. Narangije kwandikisha umushinga wanjye mu Rwego rw’Igihugu rw’Iterambere (RDB), nkaba narawise ‘Hot Games Ltd’, gusa hari ibindi ntarabona ku buryo igihe cyose mbibonye nahita ntangira”.
Akomeza avuga ko ibyo yabikoze mu rwego rwo kwihangira umurimo nk’urubyiruko, ariko agahera ku byo yumva akunze n’ubwo ntaho yabyize, uretse kubikoramo igihe kirekire akamenya uko bikora, ngo akaba yumva na we natangira kubikoresha azaha akazi abandi ndetse na we akiteza imbere.
Kugeza ubu Benimana ngo ntarashyiraho gahunda yo gukora ibyuma byinshi ku buryo yabigurisha, gusa ibyo ngo biri mu byo azatekerezaho mu gihe kiri imbere, icyakora ngo uwashaka kugura icyuma kimwe mu gihe azaba yatangiye kubikora ngo azamwishyura atari munsi ya miliyoni ebyiri z’amafaranga y’u Rwanda.


Ibyuma uwo mugabo yakoze kugeza ubu biracyari iwe mu rugo ari na ho abikorera mu Murenge wa Gatsata mu Karere ka Gasabo, gusa ngo natangira gukora azakodesha inzu mu mujyi rwagati.
Uwo mugabo ngo arateganya kandi kuzakora ibindi byuma, akazafungura aho gukorera hatatu mu Mujyi wa Kigali, ku buryo ngo yumva ari akazi kazamutunga we n’umuryango akurikije uko yabonye bikora mu gihe abimazemo akorera abandi.
Uretse iryo koranabuhanga, Benimana ni n’umuhanzi
Benimana Richard wize iby’uburezi muri kaminuza y’u Rwanda avuga ko akiri ku ishuri yajyaga ahimba indirimbo, akaririmbira abandi bana mu bitaramo byo ku ishuri, gusa ngo ntiyagize amahirwe yo gukomeza inzira y’umuziki, icyakora ngo arumva atarabivuyeho burundu, cyane ko hari indirimbo zimwe yasohoye ngo zikaba ziri kuri YouTube.
Benimana ni umugabo ufite umugore n’abana babiri. Agira inama urubyiruko yo kutipfumbata ngo barakennye kuko akazi kabuze, ahubwo bahaguruke bashake umwuga biga wiyongera ku bumenyi bari basanganywe, kuko ngo ari byo bizatuma biteza imbere.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ibindi-bikoresho/article/umunyarwanda-wize-uburezi-yakoze-ibiryabarezi-bidakoresha-ibiceri,Tech
Kuba hari Abanyarwanda badakoresha ‘.rw’ bihombya igihugu akayabo,"

Ibi ni ibyagaragajwe ku wa gatatu tariki 07 Kanama 2019 ubwo Minisiteri y’ikoranabuhanga no guhanga udushya yatangizaga gahunda y’ubukangurambaga yitwa “Nahisemo” yo kumvisha Abanyarwanda akamaro ko gukoresha ‘akadomo rw.’
Ngo iyi gahunda izatuma Leta y’u Rwanda ikorana n’abikorera mu gutanga izi serivisi bumvikane uburyo Leta yabafasha kugira ngo batange iyi servisi ku kiguzi cyo hasi. Ikindi ni uko Leta itenganya kuganira n’ibigo binini bikorera mu Rwanda ngo bihindure bive ku gukoresha ‘akadomo com’ zijye kuri ‘akadomo rw.’
Gufunguza izina cyangwa konti y’urubuga nkoranyambaga (website) rwa akadomo rw ubu bihagaze ku mafaranga y’u Rwanda ibihumbi 12, naho kuyakira kuri murandasi ni amafaranga y’u Rwanda ibihumbi 80.
Ni mu gihe umuntu wahisemo gufungura izina rya website hanze y’u Rwanda iriho akadomo com, yishyura hagati y’Amafaranga y’u Rwanda ibihumbi 18 na 20 ($18-$20) cyangwa amafaranga y’u Rwanda ibihumbi 40.


Mu gutangiza ubu bukangurambaga, Minisitiri w’Ikoranabuhanga no guhanga udushya, Paula Ingabire, yavuze ko kongera umubare w’abantu bakoresha akadomo rw bifite inyungu kandi bigatuma u Rwanda rurushaho kumenyakanisha ibikorerwa mu gihugu, byongere na serivisi zitangwa mu Rwanda no hanze.
Kuri ubu, mu Rwanda harabarirwa indangarubuga zirenga ibihumbi umunani. Izigera ku bihumbi bine zanditse hakoreshejwe ‘.rw’ mu gihe izisigaye zandikishije .com, .org n’izindi.
",https://www.kigalitoday.com/ikoranabuhanga/internet/article/kuba-hari-abanyarwanda-badakoresha-rw-bihombya-igihugu-akayabo,Tech
Numero zitishyurwa z’ibigo zikora neza zirabarirwa kuri 60% - Ubushakashatsi bwa KT ,"

Kigali Today yashatse kumenya ibigo byitaba izo telefone, igihe bisaba ngo witabwe, serivisi uhabwa igihe witabwe n’ibindi maze isanga mu bigo bigera kuri 11 yagerageje kuvugisha, ibigera kuri bitanu bifite numero zitari ku murongo, zititabwa cyangwa se zibaho rimwe na rimwe.
Mu rwego rwo gutanga serivisi inoze kandi yihuse ku babagana, ibigo bya Leta, iby’abikorera n’imiryango itegamiye kuri Leta mu Rwanda bigira uburyo ababikeneyemo serivisi bashobora kuzibona batagombye kujya aho ibyo bigo bikorera.
Ibigo hafi ya byose biba bikoresha imbuga nkoranyambaga nka twitter, Facebook, n’izindi, hakaba n’ibihitamo gukoresha uburyo bwo kwandika Email.
Bumwe mu buryo bworohereza abaturage gusaba serivisi mu kigo runaka kandi bitabasabye kwishyura, ni uguhamagara bakoresheje inomero itishyurwa y’ikigo bashakamo serivisi.
Muri iyi nkuru, Kigali Today yagerageje guhamaga imirongo itishyurwa ya bimwe mu bigo bya Leta n’iby’abikorera, igamije kureba niba iyo mirongo ikora koko, kureba umwanya umuturage uhamagaye umurongo runaka amara ategereje kubona umwakira, ndetse n’inzira anyuramo ngo agere aho ashobora guhabwa serivisi akeneye.
Nyuma yo guhamagara imwe mu mirongo itishyurwa y’ibigo, Kigali Today yasanze hari imirongo ikora neza, idakora mu bihe bimwe na bimwe, ndetse n’idakora na gato bivuze ko udashobora kuwuhamagara ngo bikunde.
Nomero itishyurwa ya RGB ntikora, iya RURA ikora rimwe na rimwe, iya MTN ikitabwa nta nkuru
Muri nomero zidakora, harimo 3520 y’Urwego rw’igihugu rw’imiyoborere RGB, ubusanzwe rufite mu nshingano gukurikirana inozwa rya serivisi.
Kigali Today yahamagaye nomero 3520 ya RGB guhera kuwa kabiri 30 Nyakanga 2019 saa kumi n’iminota 51 na saa kumi n’imwe n’iminota ibiri, ndetse no kuwa gatatu 31 Nyakanga hagati ya saa yine na saa tanu, dusanga iyo nomero idakora.
Umukozi ushinzwe gfutanga amakuru muri RGB, Frederic Ntawukuriryayo, avuga ko iyo nomero imaze igihe yaragize ikibazo, kuburyo banafashe umwanzuro wo kuyikura ku rubuga rwa interineti rw’uru rwego ngo idakomeza kujijisha abaturage.
Ntawukuriryayo avuga ko ubu abaturage bifuza serivisi muri RGB bakoresha ubundi buryo, burimo kwandika kuri email cyangwa kuri twitter.
Avuga kandi ko babizi ko iyo nomero ikenewe cyane, ariko ko hari gutegurwa uko hashyirwaho agashami gashinzwe kwakira ibibazo n’ibitekerezo by’abaturage (call center), kazajya kakirirwamo ibibazo n’ibitekerezo binyuze kuri telefoni.
Agira ati “Guhamagara ntabwo bikunda natwe turabizi ko ari ikibazo natwe turabizi ko ari ikibazo kandi kigomba gukemuka. Turashaka kubaka ‘call center’, irimo telefoni n’abakozi bahagije bo kwakira ibyo bibazo no kubisubiza. Tukaba twisegura ku bakiriya bacu ko mu gihe tutarakora iyo call center baba bakoresha ubundi buryo bwo kutuvugisha”.
Twahamagaye kandi nomero 3988 y’Ikigo ngenzuramikorere RURA, kuwa kabiri 30 Nyakanga 2019 saa kumi n’iminota 48 na saa kumi n’iminota 49 inshuro enye zose na yo dusanga nticamo.
Mu gitondo cyo kuwa gatatu 31 Nyakanga 2019 twongeye guhamagara iyo nomero ya RURA, yitabwe n’umuntu w’igitsina gore, avuga ko ubusanzwe iyo nomero ikora mu masaha y’akazi, ni ukuvuga kuva saa moya za mu gitondo kugera saa kumi n’imwe z’umugoroba (kuva kuwa mbere kugeza kuwa gatanu) gusa.
Abajijwe impamvu iyo nomero yahamagawe mu masaha y’akazi kandi ikaba itari iri ku murongo, uwo mukozi yananiwe gutanga igisubizo, ahubwo ayihereza undi mukozi na we w’igitsina gore.
Uwo mukozi wundi yabwiye Kigali Today ko iyo nomero ubusanzwe ihora iri ku murongo igihe cyose mu masaha y’akazi, ariko ko ishobora kuba yarahamagawe ntiboneke kubera ko ishobora kuba yari iri guhamagarwa n’abantu benshi, cyangwa se “kubera impamvu nyinshi zitandukanye”.
Uyu mukozi kandi yabwiye Kigali Today ko iyo nomero n’ubwo yitwa ko ari yo itishyurwa yatanzwe ngo abaturage bajye bayihamagara, atari yo yonyine ikoreshwa mu kubaza ibibazo muri RURA.
Ati “Ushobora kuyihamaga ugasanga ntiboneka kuko ihamagarwa n’abantu benshi cyane kandi bakeneye serivisi cyangwa kubaza amakuru. Ntakereza ko yari iriho, ubwo sinzi akabazo kabayemo, ushobora guhamagara telefoni nticemo kandi iriho”.
Ibigo bifite imirongo zitishyurwa zikora neza, bitwara hagati y’umunota umwe n’amasegonda 15 na 30 kugira ngo umuturage wahamagaye abe yakiriwe atangire kubaza ikibazo afite.
Nko mu kigo cy’igihugu cy’iterambere RDB, uhamagaye umurongo waho utishyurwa wa 1415, wakirwa n’ijwi ry’umuntu w’igitsina gore agira ati “Murakoze guhamagara kuri RDB. Niba wifuza gukoresha ikinyarwanda kanda kabiri. Mwihangane mu gihe mugitegereje umukozi ubafasha”.
Mu gihe kitagera ku masegonda atanu gusa, umukozi ushinzwe kwakira ibibazo by’abaturage mu gashami gashinzwe kwakira ibibazo n’ibitekerezo by’abaturage (Call center) ahita akwitaba akakubaza icyo wifuza ko bagufasha.
Mu bigo Kigali Today yahamagaye igasanga imirongo yabyo ikora neza, harimo Ikigo cy’igihugu cy’iterambere RDB, Ikigo cy’imisoro n’amahoro RRA, Ikigo cy’igihugu cy’ubwiteganyirize RSSB, Ikigo cy’igihugu gishinzwe ubuziranenge RSB, Umujyi wa Kigali ndetse n’Akarere ka Nyaruguru.
Kigali Today kandi yasanze hari ibigo byashyizeho imirongo ihamagarwa ku buntu, uhamagara bigakunda ariko ntihagire umuntu ukwitaba ngo yumve ikibazo ufite.
Urugero ni ikigo Irembo, gitanga serivisi zo gutanga ibyangombwa hifashishijwe ikoranabuhanga.
Umurongo utishyurwa w’iki kigo 9099, iyo uwuhamagaye wakirwa n’ijwi ry’umuntu w’igitsina gore, agira ati “Mukiriya mwiza twishimiye kubakira ku Irembo. Turabasaba kwihangana mu gihe mugitegereje ubafasha. Mushobora no kutwandikira kuri email yacu ari yo [email protected], cyangwa kuri facebook @irembo, cyangwa kuri instagram @irembolive, cyangwa kuri twitter @irembogov. Murakoze”.
Nyuma y’iryo jwi, hakurikiraho amatangazo yamamaza iki kigo, agakurikirana ari abiri, hanyuma hakagarukamo rya jwi riguha ikaze ku Irembo.
Kigali Today yahamagaye uyu murongo iminota irenga itanu, ntihagira ubasha kuwitaba.
Kimwe na Irembo, Isosiyete y’itumanaho MTN Rwanda na yo ifite umurongo utishyurwa ariwo 100.
Uyu murongo iyo uwuhamagaye birakunda, ariko biragoye ko wabona ukwakira ngo umugezeho ikibazo ufite.
Ubwo Kigali Today yawuhamagaraga kuwa kabiri 30 Nyakanga saa kumi n’iminota 39 na saa kumi n’iminota 42 z’umugoroba, ntitwabonye utwitaba.
Icyo gihe twakiriwe n’ijwi ry’umuntu w’igitsina gore agira ati “Murakaza neza kuri MTN Rwanda. Kumenya ayo musigaranye no kongeramo ikarita kanda rimwe, ku bijyanye na mobile money kanda kabiri, kumenya serivisi y’inyongeragaciro kanda gatatu, ku bijyanye na interineti kanda kane, guhindura ururimi kanda gatanu, kwakira nomero ya ‘centre de messagerie’ ya mobile nk’ubutumwa bugufi kanda gatandatu, ku ipaki y’amasegonda na interineti kanda karindwi, kwiguriza ama inite kanda umunani, mwifuza kuvugana n’umukozi wacu, kanda zeru”.
Izo nzira zose tuzinyuzemo, telefoni yahitaga yivanaho nta gisubizo.
Ku nzira ya kabiri yerekeye ibya mobile money, iyo uyinyuzemo wakirwa n’ijwi rikubwira ko “kubera impamvu z’umutekano wa konti yawe, wakwegera ishami rya MTN rikwegereye witwaje ikarita ndangamuntu yawe bakaguha ubufasha”.
Bamwe mu baturage baganiriye na Kigali today nabo ntibavuga rumwe ku mikorere y’imirongo itishyurwa y’ibigo binyuranye.
Hari abavuga ko bayihamagaye ntibabona ubitaba ngo abahe serivisi, hari abayihamagaye bagatinda kubona ubufasha ariko nyuma bakaza kububona, hakaba n’abayihamagaye bagahabwa ubufasha nk’uko bari babukeneye.
Uwitwa Emmanuel Bagirayezu uvuga ko yigeze kugira ikibazo imodoka ikamusiga, avuga ko yahamagaye RURA asaba kurenganurwa, ariko ubufasha akaza kububona hashize umwanya munini.
Agira ati “Barambwiye ngo baraje bamfashe ndenzaho iminota 45, imodoka noneho iraza iradutwara ariko nabwo ari imbaraga zikora mu kwinjira. Ziriya nomero nawe urabizi ko ntacyo zitumariye pe n’iza police cyeretse iyo ubabwira ko umuntu apfuye bwo barihuta pe!”
Undi muturage yabwiye Kigali Today ati “Nakubwiye ko nahamagaye inshuro nyinshi muri WASAC nkiyumvira ariya majwi baba barabitsemo gusa. Hari mu kwa gatandatu ubu ntegereje kuzigira yo”.
Undi muturage witwa Uwizeyimana Louis, we avuga ko yahamagaye sosiyete y’itumanaho ya Airtel-Tigo agahabwa ubufasha uko yabwifuzaga.
Ati” Jyewe nahamagaye kuri airtel-tigo baramfasha neza cyane. Icyo gihe amafaranga yari yayobye, maze arangarukira nyuma y’amasaha 24”.
Urwego rw’Igihugu rw’imiyoborere RGB, ruvuga ko ubusanzwe mu igenzura rukora buri mwaka rusuzuma uko serivisi zitangwa mu bigo bya leta n’ibyigenga, harebwa niba uburyo bwashyizweho mu kwakira abagana ibyo bigo bwose bukora kandi neza.
Frederic Ntawukuriryayo, ushinzwe gutanga amakuru muri RGB, avuga ko iyo bagenzuye bagasanga hari ibigo byatanze nomero z’ubuntu ariko zidakora, ibyo bigo bihabwa amanota makeya mu mitangire ya serivisi, ariko bikanafatirwa ibihano.
Ati “Niba ari telefoni washyizeho igomba kuba ikora, niba ari agasanduku k’amabaruwa kagomba kuba gakora. Iyo tugenzuye rero tugasanga izo nomero zidakora, abo bantu bagira amanota makeya, tukanabahana, tukabasaba ko ibyo bintu bigomba gukora”.
RGB kandi isaba ibigo byose bifite uburyo bwo kwakira ibibazo n’ibitekerezo by’ababigana kubukoresha neza, mu rwego rwo kunoza imitangire ya serivisi.
",https://www.kigalitoday.com/ikoranabuhanga/ubumenyi/article/numero-zitishyurwa-z-ibigo-zikora-neza-zirabarirwa-kuri-60-ubushakashatsi-bwa-kt,Tech
StarTimes yarangiye urubyiruko rwa SOS aho rwabona imirimo,"Si na ngombwa kurwanira televiziyo n’abana mu rugo, kuko wajya muri ""Google Play Store"" ya telefone yawe, ugakora ""download"" ya porogaramu(app) ya ""StarTimes"" ya dekoderi yawe, ubundi ukarebera shene ya televiziyo wifuza kuri telefone.
Ibi ni ibisobanurwa n’Umuyobozi Mukuru wa ’Startimes’ mu Rwanda, ikigo cy’Abashinwa gicuruza ifatabuguzi rya televiziyo, Sam Deng.
Deng yabisobanuriye urubyiruko ruturuka hirya no hino muri Afurika, rukaba rwaje mu Rwanda kuganira ku buryo rwakwihangira imirimo rukanakorera ubuvugizi bangenzi barwo bari mu bushomeri.
Hari mu biganiro bizamara icyumweru kirenga mu Ishuri ryigisha imyuga n’ubumenyingiro ry’Ikigo cy’Umuryango ufasha abana batereranywe SOS i Kigali, bikaba bihuje urubyiruko 125 rwa Afurika ruturuka mu bihugu 126.
Umuyobozi wa StarTimes mu Rwanda yabasobanuriye ko gahunda yo kuva kuri gakondo mu kureba televiziyo ugana ku ikoreshwa ry’iminara na dekoderi bya Satelite, ngo harimo amahirwe urubyiruko rwashingiraho rwihangira imirimo.
Agira ati""usanga buri rugo rugira umunara wa televiziyo hejuru y’inzu, nyamara hari uburyo bwo kubaka akumba kamwe k’ikoranabuhanga kajya gaha amakuru za televiziyo nyinshi, ibi abantu babibyaza umusaruro"".
""Hejuru y’ako kumba wahashyira umunara umwe, ubundi ukagashyiramo icyitwa modulator cyangwa amplifier, ukayihuza na za televiziyo nyinshi"".
Akomeza asobanura ko hari uburyo umuntu yashyira serivisi za dekoderi ye muri telefone, akaba ari ho arebera shene yose yifuza, ariko ngo ibi ntibyagerwaho urubyiruko rutabigizemo uruhare.
Deng agira ati""Kuri telefone yawe washyiramo ""application"" ya StarTimes ubundi ukareba televiziyo wishakira, ndetse n’imikino na za filime biba birimo muri iyo ’application"".
Asobanura ko ibi byakorwa mu rwego rwo kongera umubare w’Abanyarwanda bareba televiziyo, kuko ingo zitunze televiziyo mu gihugu ngo zitarenga 10%.


Ku rundi ruhande, Bayisenge Gervais wakuriye muri SOS akaba yiga muri Kaminuza y’Abadivantisiti yo muri Afurika yo hagati(AUCA), avuga ko gucuruza servisi za StarTimes babyifuza ariko abenshi ngo bafite imbogamizi y’uko batabona igishoro.
Akomeza agira ati"" Icyakora gukora ""applications"" byo tuzabikora rwose, kandi kuba dushobora kujya mu bihugu bya Afurika nayo ni amahirwe, mwumvise ko muri Djibouti StarTimes itarajyayo"".
""Aya ni amahirwe twabyaza umusaruro nk’Abanyarwanda tukajya gukorerayo"".
Muvunyi Kiba uyobora Ishuri ry’imyuga n’ubumenyingiro rya SOS, avuga ko bagiye gutegura urubyiruko gukora za ’applications’ ziteza imbere serivisi n’ibicuruzwa bya ’StarTimes’.
Muvunyi agira ati""Ni byiza ko mu masomo twigisha hano harimo ajyanye n’ikoranabuhanga na mudasobwa, bikaba bizatworohera gukora ’applications’ za ""StarTimes"".
Mu kwezi kwa Werurwe k’uyu mwaka wa 2019, StarTimes yagiranye amasezerano na SOS, aho izahugura mu gihe cy’imyaka ibiri urubyiruko rw’u Rwanda 400 rufashwa na SOS, ndetse ikazatanga akazi kuri bamwe muri bo.
Kuva icyo gihe kugera ubu, StarTimes-Rwanda ivuga ko imaze guha akazi abantu bane bafashwa n’umuryango SOS.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/ubumenyi/article/startimes-yarangiye-urubyiruko-rwa-sos-aho-rwabona-imirimo,Tech
Gukoresha ‘robot’ byongera umusaruro kandi bikoroshya akazi,"Ibi ni ibyatangajwe n’ishami ryo muri Minisiteri y’Ikoranabuhanga rishinzwe ihangwa ry’udushya.
Ibi kandi bitangajwe mu gihe hari abana b’abanyeshuri biga mu mwaka wa gatatu w’amashuri yisumbuye muri G.S APACOPE bakoze robot yitwa Simoni ivuga indimi enye kandi ishobora kuyobora inama ikananasubiza buri kibazo cyose ibajijwe.
Umukozi muri Ministeri y’Ikoranabuhanga, ishami rishinzwe guhanga udushya Victor Muvunyi avuga ko gukoresha robots byongera umusaruro kandi bikoroshya akazi.
Yagize ati “Niba nk’inama yayoborwaga n’umuntu umwe wenda utavuga indimi zihagije, robot ishobora gukoresha indimi zose, bigatuma akazi karushaho kunoga no koroha, bigatuma n’umuntu akora ibindi byagura ubwenge bwe.”
Yakomeje avuga ko abashinzwe ikoranabuhanga mu nshingano bashishikariza abakiri bato kwitabira ikoranabuhanga rishya (emerging technology).
Yagize ati “Imikoranire myiza hagati y’inzego zaba iza Leta, abikorera ndetse n’imiryango itegamiye kuri Leta ni byo bizatuma ikoranabuhanga ryubahirizwa rigateza imbere urubyiruko n’igihugu muri rusange.”
Urubyiruko kandi rushishikarizwa kwitabira amasomo ya siyansi kuko ari rwo Rwanda rw’ejo nk’uko yakomeje abisobanura anamara impungenge abakeka ko robots zazatuma bahinduka abashomeri.
Yagize ati “Dushishikariza abakiri bato kuko ari byo bizatuma bahanga udushya, kuko ubwenge bwabo buba bukibasha kuvumbura. Ikindi ni uko ubukungu bw’u Rwanda mu minsi iri imbere buzaba bushingiye ku yindi mirimo y’ubwenge itari ubuhinzi gusa n’ubworozi ari byo bizatanga n’akazi.”
Imashini-muntu zitangira, zaje zigamije gushimisha abantu aho bamwe mu bahanga babayeho barimo Leonardo Da Vinci na Al Jazari bakoze robot ya mbere yafashaga abayobozi n’abami bakomeye kwidagadura.
Naho mu kinyejana cya 20 ibi byaje guhinduka aho ikoranabuhanga rishya ryatumye robots zikora nk’abantu zirushaho koroshya akazi.
Hagati aho ariko ikigo mpuzamahanga cyita ku bukungu cya McKinsey, muri raporo giheruka gushyira ahagaragara kivuga ko abagera hafi kuri miliyoni 800 bashobora kubura akazi ku isi kubera robots.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ikoranabuhanga/ibindi-bikoresho/article/gukoresha-robot-byongera-umusaruro-kandi-bikoroshya-akazi,Tech
Ikoranabuhanga rya Do-Nou ryitezweho gufasha urubyiruko kwihangira imirimo,"Uru rubyiruko rugaragaza ko nyuma y’amahugurwa y’iminsi 12 rwahawe, ruzibumbira mu makoperative na rwo rukajya rushaka amasoko yo gukora imihanda nk’uko izindi sosiyeti zipigana ku masoko.
Ikoranabuhanga rya Do-Nou ni ugufata imifuka ugashyiramo igitaka, hanyuma ugapanga neza ahantu hashijije iyo mifuka igatsindagirwa imyanya yo hagati igasibishwa itaka, hakongerwaho indi mifuka na yo irimo igitaka kugira ngo umuhanda utumburuke nyuma hagasozwaho igitaka gikomeye ari nako bakomeza gutsindagira.
Mu rwego rwo gufasha urubyiruko rurangije amashuri yisumbuye rutagira akazi kwihangira imirimo, Leta y’u Buyapani ku bufatanye na Leta y’u Rwanda batangije umushinga wo kuruhugura kwihangira imirimo bakora bene iyi mihanda.
Ambasaderi w’u Buyapani mu Rwanda, Takayuki Miyashita, avuga ko ikoranabuhanga rya Do-Nou ryakoreshwaga mu Buyapani mu myaka isaga 100 ishize bagamije kubaka imihanda yo mu byaro no kwirinda Ibiza by’amazi kubera ikibazo cy’imitingito ikomeye ikunze kwibasira u Buyapani.
Agira ati, “Duno twayikoreshaga mu myaka myinshi ishize, twirinda Ibiza.’ Hano yakora. ifasha abaturage kubona imihanda myiza, twahisemo gufasha urubyiruko kuko ruzabona akazi kandi na Leta ikabona abantu basobanukiwe mu gukora imihanda idahenze muri gahunda yayo yo kugeza imihanda hirya no hino.”
Akomeza agira ati “U Rwanda na rwo rugira ahantu usanga hareka amazi mu mihanda ugasanga ntibaye nyabagendwa kandi iri koranabuhanga ridahenze rishobora kurufasha, ari na yo mpamvu Ubuyapani bwashyigikiye Igitekerezo cy’Umushinga CORE cyo gufasha abanyarwanda kubaka bene iyo mihanda
Avuga ko nyuma yo gufasha urubyiruko kugira ubumenyi mu gukora bene iyi mihanda ruzarushaho kwiteza imbere kandi abaturage bakagira imihanda myiza ibafasha mu migenderanire.
Agira ati, “Buri mwaka dufata uturere tune tugahugura nibura urubyiruko 40 tugafata uturere tune, ku uryo mu mwaka duhugura abagera kuri 200, mu mwaka utaha tuzabikora, no muushize twarabikoze, no muri uyu turi kubikora”.
“Turatekereza ko uru rubyiruko 200 rushobora kugenda rugakora amakompanyi yabo, turabashishikariza gushyiraho amakompanyi yabo kugira ngo babashe kwihangira imirimo kandi bafasha n’abaturage kugira imihanda myiza”.
“Nibamara gushyiraho izo kompanyi bazakora imihanda ku buryo no hirya no hino mu Mirenge igerayo bityo u rwanda rurusheho kuba rwiza rufite imihanda myiza”.
Urubyiruko na rwo rufite icyizere, cyo kurangiza amahugurwa rumaze kwiga byinshi bizatuma rwihangira imirimo koko, gusa ngo ibikoresho n’ubushobozi bwo kubigeraho ni bimwe mu byo bifuza ko Akarere ndetse n’umushinga uri kubahugura wazarufashamo.
Ndacyayisenga Jeanine umukobwa w’imyaka 23 arangije amashuri yisumbuye mu bijyanye n’ubutabire ariko nta kazi yagiraga agaragaza ko afite icyizerenoneho dore ko yigeze no kwiga kudoda ariko akabura igishoro.
Agira ati, “Twmaze kumenya neza gushyira itaka mu dufuka, kudupanga no gustindagira, ubu noneho twifitiye icyizere, kuko twamenye uko tuzajya dukora imihanda neza, Leta n’umufatanyabikorwa bazatumenyere ibikoresho kuko birahenze”
Umuyobozi w’Akarere ka Ruhango wungirije ushinzwe iterambere ry’ubukungu Rusiribana Jean Marie avuga ko iryo koranabuhanga rigiye kujya ryifashishwa mu mihanda isanzwe yajyaga ikorwa na VUP ku buryo urubyiruko ruzabonamo akazi kandi ko hari ibikenerwa n’ubundi byifashishwaga mu ikorwa ry’iyo mihanda ku buryo amafaranga agura ibikoresho atabura.
Agira ati, “Ubusanzwe muri gahunda zo gukora imihanda hari ibyo duteganya, ndatekereza ko iri koranabuhanga aho rizakenerwa na ho hazateganyirizwa ibikoresho, kandi aho rizakenerwa bizaboneka urwo rubyiruko rubihabwe, umufatanyabikorwa na we turacyari kumwe azakomeza kudufasha”.
Kilometero imwe y’umuhanda ukoreshejwe ikoranabuhanga rya Do-Nou igura amafaranga y’u Rwanda abarirwa muri miliyoni icyenda, aya akaba angana na 1/10 cy’ikiguzi cy’amafaranga yubaka kilometero imwe, hakoreshejwe gutsindagira umuhanda hakoreshejwe imashini aho kilometero imwe iba ihagaze miliyoni 90frw.
Umuyobozi w’Akarere ka Ruhango wungirije ushinzwe iterambere ry’ubukungu, Rusiribana Jean Marie, avuga ko bagiye kwiga ibyiza by’iri koranabuhanga ku buryo binabaye ngombwa ryakorehwa mu mihanda ikorwa na VUP kuko rihendutse kandi rikoresha ibikoresho biboneka hafi.
Umunyamakuru wa Kigali Today/KT Radio
@ murieph
",https://www.kigalitoday.com/ikoranabuhanga/ubumenyi/article/ruhango-ikoranabuhanga-rya-do-nou-ryitezweho-gufasha-urubyiruko-kwihangira-imirimo,Tech
Menya uko wakwemerera undi akitaba abahamagara telefone yawe igihe uhuze,"

Nyamara mugihe ba nyirazo bo baba bazifite, ndetse banazihamagaza bigakunda, rimwe na rimwe bikunze kugaragara ko iki kibazo nyiri telefone yacyicyemurira ubwe atagombye kwitabaza abatekinisiye mu gukora za telefone cyangwa bimwe mu bigo by’itumanaho bitewe n’icyo akoresha.
Nk’uko bigaragazwa n’imbuga z’itumanaho nka telephonesuk.co.uk n’urubuga rwa MTN-Rwanda ndetse n’itsinda Telecommunications Heritage Group (THG) ubu buryo bwo kuba telefone yawe ishobora kwitabwa n’undi muntu kandi utazi ngo si ikibazo, ahubwo ngo ni bumwe mu buryo buri wese ukoresha telefone nawe ashobora gukoresha mugihe ari ahantu atabasha gukoresha telefone cyangwa adashaka kuyitaba, ariko akaba yaha undi muntu yizeye ubwo burenganzira bwo kuyimwitabira binyuze ku yindi nomero ya telefone asanzwe akoresha ariko itandukanye n’iye, bakaba babwita Call divert cyangwa call forward mu rurimi rw’Icyongereza.
Uko call diverts ishyirwa muri telefone
Uku ni ko kohereza nimero yawe ku y’indi nimero bikorwa:
 Ukanda **21* ugashyiraho nomero ushaka ko izajya ikwitabira, hanyuma ugakanda # nyuma ukemeza (Yes/OK) urugero **21*078……# (Yes/OK).
 Ushobora kandi kwinjira muri telefoni yawe ukabikoreramo bitewe na telefoni ukoresha, nk’uko bigaragara kuri izi ngero:
i. Telefoni ya Sony Ericsson: Winjira ahanditse settings-call- divert calls - ukahasanga divert calls bitewe niyo ushaka ugahitamo.
ii. Nokia: setting-call setting –divert- ukemeza- ukabona Divert calls, bitewe niyo ushaka ugahitamo.
iii. iPhone: Setting-phone-call forwarding-open-ugahitamo nimero ushaka ko izajya ikwitabira.
Muri telefoni za simukadi 2 Cyangwa 3 (2 or 3 SIM card) zo winjirira muri phone- setting- call setting/calling account- ugahitamo SIM ya 1,2 cyanga 3 bitewe n’iyo ushaka ko baza kukwitabira – call divert- ugahitamo nimero ushaka ko izajya ikwitabira, bitewe niyo ushaka ugahitamo.
Kuri izi zose twavuze haruguru n’izindi iyo ugeze kuri call divert uba ushobora guhitamo igihe wifuza uwo wahaye uburenganzira ko yazajya akwitabira telefoni yawe, nk’igihe telefone yawe itariho, cyangwa se kuri telefone yose iguhamagaye ntubashe kuyitaba ako kanya.
Divert all voice call: igihe cyose telefone yawe iriho cyangwa itariho.
Divert if unreachable: igihe uhamagawe telefoni yawe ntiboneke cyangwa nticemo.
Divert if no answer: igihe uhamagawe ariko ntiwitabe ngo witabe uguhamagaye.
Divert if busy: mugihe baguhamagaye uhuze cyangwa urimo kuyivugiraho
Divert all data calls: buri wese uguhamagaye azitabwe n’uwo wahaye uburenganzira.
Iyo umaze guhitamo icyo wifuza ukanda kuri Activate – ukabona ahanditse to new number ukandikamo nomero y’uwo ushaka guha uburenganzira – ugakanda OK.
Iyo ubirangije guhera uwo mwanya wa muntu atangira kujya yitaba telefone yawe kugeza igihe uzabikuriramo.
Wabwirwa n’iki ko telefone yawe irimo Divert call? (ko abaguhamagaye boherezwa ku yindi nimero)
 Birashoboka cyane ko abana bawe murugo bakinisha telefone yawe bagashyiramo call divert utabizi kandi nabo batabizi wenda nabo batabishaka, cyangwa se umuntu akabikora kuri telefoni yawe agirango ajye yumva amabanga yawe cyangwa se indi mpamvu.
Ikizakubwira ko telefone yawe irimo call divert ni uko uzabona akambi kigonze kareba hejuru kari muri telefone yawe, icyo gihe uzihutire guhita ugakuramo ukoresheje bumwe mu buryo twakubwiye haruguru.
 Hari igihe kandi abantu bazakubwira ngo turaguhamagara tukitabwa n’undi, icyo gihe ntuzapfe guhakana ahubwo uzakoreshe zimwe muri za nzira twavuze haruguru zikuramo call divert bizakemuka.
Ubundi buryo bworoshye wakoresha mu kureba niba nta call divert ufite muri telefoni yawe ni ugukanda *#21# hanyuma ugakanda yes/ok.
Uko Divert call ikurwa muri telefoni
Mu gukuramo call divert hari inzira zitandukanye
Gukanda nanone #*21*nomero y’umuntu wahisemo ko azajya akwitabira # urugero #*21*078…..#
Gukanda ##002#
Ushobora nanone kwinjira muri za nzira twanyuzemo tuyishiramo wagera ahanditse call divert ugahitamo ahanditse cancel all divert. Gusa hano hari igihe telefone igusaba umubare w’ibanga (password) ugashyiramo amazeru ane (0000) ukemeza bihita birangira bikavamo.
Wamaze kandi guhitamo igihe utifuza ko wajya witabwa n’uwo utahaye uburenganzira ushobora guhitamo deactivate mu mwanya wa activate.
",https://www.kigalitoday.com/ikoranabuhanga/mobayilo/article/menya-uko-wakwemerera-undi-akitaba-abahamagara-telefone-yawe-igihe-uhuze,Tech
StarTimes yegukanye uburenganzira bwo kwerekana Copa America 2019,"

Iri rushanwa ribaye ku nshuro ya 46, rizatangira tariki 14 Nyakanga 2019 rikazabera mu migi itanu yo muri Brasil. Amakipe 12 azahatana muri iri rushanwa harimo n’abiri yatumiwe bushyitsi ari yo Ubuyapani na Qatar.
Amerika y’amajyepfo ifite amwe mu makipe akomeye ku isi. StarTimes ivuga ko yishimiye guha abafatabuguzi bacu bagera kuri miliyoni 25 amahirwe yo kureba Messi n’abandi bakinnyi b’ibihanganye bakinira amakipe y’ibihugu byabo.
Umuyobozi ushinzwe imikino kuri startimes Shi Maochu avuga ko uretse Afurika, undi mugabane ufite abafana birekura cyane ari Amerika y’amajyepfo kandi muri uyu mwaka irushanwa riakba rigiye kubera mu gihugu cyambere mu mupira w’amaguru, ari cyo Brasil.
Ati ”Nkuko bimenyerewe mu migabo n’imigambi bya startimes, twifuza ko uyu mugabane uba intangarugero muri siporo no guteza imbere ibijyanye n’ubufatanye ndetse na serivise z’indashyikirwa. 
ati “Ni muri urwo rwego, Copa Amerika Brasil 2019 yiteguye gushimisha bihambaye abafana ba Afurika mu minsi iri imbere.”
Startimes izerekana imikino ya copa Amerika yose kuri shene 5 za siporo zayo, ndetse no kuri interineti yayo no kuri telefone ngendanwa.
Startimes yegukanye uburenganzira bwo kwerekana mu cyongereza no mu zindi ndimi zo mu gice cya Afurika yo munsi y’ubutayu bwa sahara no ku bitangazamakuru byose ukuyemo igifaransa iri rushanwa, n’uburenganzira ku bavuga igi-porutigali.
Startimes iyoboye abandi mu bijyanye no gusakaza amashusho muri Afurika, ikaba itanga serivise ku bagera kuri miliyoni 25, ikaba ifite signal igera muri Afurika yose. Iyi sosiyete kandi ifite ububiko bugera ku bihumbi 12, ikagira abakwirakwiza serivisi n’ibikoresho byayo bagera ku bihumbi 11 mu bihugu 30.
Startimes yerekana amashusho y’uburyo butandukanye, kuri shene zigera kuri 480. Shene zayo zerekana amakuru, filime, amafirime y’uruhererekane, siporo, imyidagaduro na shene z’abana. Intego z’iyi sosiyete ni ugukora ku buryo buri muryango muri Afurika ubasha gutunga, kureba no gusangiza abandi ibyiza by’amashusho ya digital.
StarTimes igera kuri ibi yifashishije ikoranabuhanga rya satelite ndetse n’irinyura ku butaka rya DTV hamwe n’iryitwa OTT rifasha mu gusakara singale za digitali binyuze mu buryo budakenera imigozi. ku makuru menshi arebana na startimes wasura startimestv.com.
",https://www.kigalitoday.com/ikoranabuhanga/ibindi-bikoresho/article/startimes-yegukanye-uburenganzira-bwo-kwerekana-copa-america-2019,Tech
Impaka mu kureba Televiziyo: Ni nde ukwiye kuyiharira undi mu muryango?,"

Muri ibyo harimo amakuru, filime z’uruhererekane, filime z’abana(cartoon), bikaba byateza kutumvikana kubera ko buri wese ashaka kureba icyo akunda.
Ikigo cy’abanya - Canada gihugura ku bijyanye n’itangazamakuru (Media Awareness Network), mu nkuru yacyo cyise ‘The good Thing About Television’ bavuga ko televiziyo ari ingenzi ikaba n’umwarimu mwiza ku bana bato igihe ikoreshejwe neza.
Iyo nkuru isobanura neza ko ishobora gufasha abana bakiri bato kugira icyerekezo cy’ubuzima ndetse ikabafasha kumva no gusobanukirwa ibibazo biri muri sosiyete.
Icyakora si ingenzi ku bana gusa, ahubwo n’abantu bakuru na bo hari ubumenyi n’amakuru bashobora kwiyungura bifashishije televiziyo.
Ni nde ushobora guharira undi?
Ibi ni bimwe rero abagize imiryango baganiriye na Kigali Today binyuze mu kiganiro cyaciye kuri KT Radio bavuze ku bijyanye na televiziyo mu ngo by’umwihariko abafite imwe baba bagomba gusangira.
Uwitwa Venuste yagize ati “Ku muntu ufite abana, televiziyo iharirwa abana kuko ari bo uba warayiguriye, uba uvuga uti reka ndeke kuriza abana.”
Uwitwa Justin wo mu Karere ka Rutsiro we yagize ati “Abana bagakwiye guharira ababyeyi. Impamvu mbyumva gutyo ni uko abana bakwiye guhabwa amasaha yo kureba televiziyo noneho n’ababyeyi babona umwanya wo kuyireba bakareba naho abana bakagira umwanya wo kuruhuka ndetse no gusubiramo amasomo.”
Mu bandi batanze ibitekerezo kuri iyi ngingo, barimo uwitwa Kwizera wavuze ati “Hari ahantu njyewe nzi neza hano ndi umugabo yabwiye umugore we ko atagomba kureba televiziyo. Ni ukuyireba ari uko umugabo ahari kandi bakareba ibyo ashaka. Umugore iyo amubwiye ati ‘shyiramo ikiganiro runaka’, ahita amubwira ati ‘ntabwo wayiguze, ni njye wayiguze.’ Ngo yaramubwiye ati ‘nukenera kuyireba uzigurire iyawe.”
Uwo mugabo afite abana ariko ngo ntiyemera ko bicarana n’ababyeyi ngo barebe televiziyo, ndetse ngo ntiyemera ko bacana televiziyo no mu gihe umugabo adahari kuko ngo ababonye yabicisha inkoni. Umugore na we ngo ntiyemererwa gucana televiziyo ku buryo bisaba ko ategereza umugabo kuko iyo aje ari we ufungura televiziyo.
Abatishimiye imibereho yabo ngo ni bo bareba televiziyo cyane
Ubushakashatsi bwo muri 2008 bwakozwe na John Robinson na Steven Martin bo muri Kaminuza ya Maryland muri Leta zunze ubumwe za Amerika, bwagaragaje ko abantu batishimiye imibereho yabo bamara igihe kinini imbere ya television (ni ukuvuga igihe kirengaho 30%) ugereranyije n’abishimiye imibereho yabo.
Ubu bushakashatsi bwaje buvuguruza ubundi bwagaragazaga ko iyo umuntu ari kureba Televiziyo ari cyo gihe cya mbere agira cy’ibyishimo. Ashingiye kuri ubu bushakashatsi, Robinson avuga ko ibyo byishimo bifitanye isano no kuba imbata ya televiziyo, bikaba ari ibyishimo biba ari iby’akanya gato ariko biherekezwa n’agahinda no kwicuza kw’igihe kirekire.
Si byiza ko umwana muto areba televiziyo umwanya munini
Ubundi bushakashatsi bugaragaza ko kureba television uhereye ku myaka mito bigira ingaruka ku mikurire y’umwana. Izo ngaruka zirimo umubyibuho ukabije, gutinda kuvuga, ndetse no gutakaza ubushobozi bwo kwiga no kumenya ibintu bishya.


Ni ukuvuga amasaha menshi umwana amara yicaye imbere ya televiziyo atuma kenshi atinyagambura kubera ukuntu aba ashyize umutima ku byo areba, kandi kenshi bigaherekezwa no kurya cyane bikaba byamuviramo umubyibuho ukabije.
Umwana ureba televiziyo cyane akiri muto anatinda kuvuga bitewe n’uko aba atabona umwanya wo kuganira n’abandi bana cyangwa ababyeyi, kuko n’ubundi umwana yigira ururimi mu kiganiro agirana n’ababyeyi be cyangwa abandi bantu barimo n’abana bagenzi be.
Gutakaza ubushobozi bwo gufata no kumenya ibintu bishya kubera kureba televiziyo cyane, biterwa n’impamvu zitandukanye zirimo kugabanuka ko kwita ku bindi bintu, ndetse no kugabanuka k’ubushobozi bwo gukora ibintu byinshi icyarimwe ku mwana, ibyo bita (Attention-deficit &hyperactivity disorder), ibi bigakurikirwa no kugabanuka kw’igipimo cy’ubwenge kizwi nka IQ.
Abana bareba televiziyo cyane kandi bashobora kugira ingorane zo gutangira kwiga bitewe n’uko baba batitaye ku barimu babo. 
Ihuriro ry’abaganga bavura indwara z’abana muri Leta zunze Ubumwe za Amerika, rivuga ko umwana uri munsi y’imyaka ibiri aba adakwiye kureba televiziyo, naho umwana w’imyaka ibiri gusubiza hejuru akaba adakwiye kuyireba igihe kirenze amasaha abiri ku munsi, kuko byagaragaye ko abana bayireba amasaha arenze ane ku munsi bakunze kugira ibibazo by’umubyibuho ukabije.
Aba kandi banagaragaza ko kureba televiziyo umwanya munini cyangwa gukora ibindi bintu bituma umara umwanya munini wicaye bishobora kugukururira indwara z’umutima, diyabete, indwara zifitanye isano no kwifunga kw’imitsi y’amaraso ndetse bikaba byagera no ku rupfu.
Televiziyo ni nziza kuko ituma tumenya ibibera hirya no hino, ndetse tukanayibonaho inkuru z’abantu bafite ibyo bagezeho twafataho urugero, ariko ibibi byayo biruta kure ibyiza tuyikurikiraho.
Ubushakashatsi bwinshi bukorwa muri iki gihe bugaragaza ko abantu bafite ikibazo cy’ubwigunge bashakira ubuhungiro kuri televiziyo. Bakora icyo twagereranya no kubaka umubano utari nyawo bibwira ko bari kugirana n’abantu bareba mu biganiro cyangwa filimi zitandukanye, ibyo bakabikora muri bo bumva ko bari kwigobotora ubwo bwigunge.
Abantu akenshi bagerwaho n’ingaruka z’ibyo bareba kuri televiziyo, kandi ugasanga bamwe bagwa mu mutego wo gushaka gukora nk’ibyo babona mu biganiro bitandukanye bareba kuri televiziyo. Ubushakashatsi bugaragaza ko ibikorwa by’urugomo bica kuri televiziyo bigira ingaruka ku bantu bo mu byiciro byose by’imyaka.
Wowe usanga Televiziyo ikwiye kurebwa ite cyangwa ari nde ukwiye guharira undi kureba televiziyo mu bagize umuryango?
",https://www.kigalitoday.com/ikoranabuhanga/utuntu-n-utundi/article/televiziyo-ni-nde-ukwiye-kuyiharira-undi-mu-muryango,Tech
Inganda mvamahanga zirimo gutuma ibikorwa by’Abanyafurika bizimira ,"

Abitabiriye ihuriro mpuzamahanga ry’Ubufatanye mu Iterambere rishingiye ku Bumenyi mu by’Ubuhanga (PASETForum) batewe impungenge n’uko inganda mvamahanga zirimo guteza ibikorwa by’Abanyafurika kuzimira.
Iri huriro ryiswe Partnership for Skills in Applied Sciences, Engineering and Technology (PASETForum) rihuza buri mwaka abahanga, abikorera n’Abanyapolitiki bava mu bihugu bitandukanye bya Afurika, bagashakira hamwe ibibazo bigaragara mu burezi.
PASETForum iteraniye i Kigali ku nshuro ya gatanu, irimo kwiga uburyo inganda nyafurika zajyana n’impinduramatwara y’urwego rwa kane (4th industrial revolution), iyo mpinduramatwara ikaba yerekeranye no guteza imbere ikoranabuhanga ryikora n’irikoresha imashini (robot).


Umunyamabanga wa Leta muri Minisiteri y’Uburezi y’Igihugu cya Kenya, Prof George Magoha uyobora Inama y’Ubuyobozi ya PASETForum yabajije ati “Ni irihe koranabuhanga riri mu bamotari rizatuma uwo murimo utazimira bitewe n’uko ukorwa n’urubyiruko rwinshi?”
Umwe mu batwara abagenzi kuri moto waganiriye na Kigali Today avuga ko mu myaka itarenga 30 uyu murimo ushobora kuzaba utagikorwa bitewe n’ikoranabuhanga, ibikoresho bishya bigenda byaduka ndetse n’abahanga babarusha ubumenyi.
Ati “Amashyirahamwe yacu ntacyo atumariye kuko yagakwiriye kuba atwigisha kugira ngo tujyane n’igihe, mu minsi iza kazakorwa n’abantu bize bitewe n’uko tutabasha kuvugana n’abagenzi mu zindi ndimi.”


Minisiteri y’Urubyiruko, MINIYOUTH, na yo iheruka gutangaza ko kuva mu mwaka wa 2012 kugeza muri 2018, 40% by’imishinga y’urubyiruko ingana n’ibihumbi umunani na Magana atatu n’icyenda ( 8,309) yasubiye inyuma cyangwa irazima burundu.
MINIYOUTH isobanura ko mu mpamvu zibitera harimo ikibazo cy’uko iyo mishinga ngo yari ifite agaciro mu myaka ishize, ariko kuri ubu ikaba itakijyanye n’igihe.
Mu gutangiza inama ya PASETForum izamara iminsi itatu kuva kuri uyu wa 20 Gicurasi 2019, Minisitiri w’Intebe, Dr Edouard Ngirente yijeje ko Guverinoma igiye kongera ubumenyi buhagije mu mashuri abanza hamwe no gushimangira ubuhanga mu mibare mu mashuri yisumbuye.


Minisitiri w’Intebe avuga ko ubumenyi buhanitse mu mibare ari ryo shingiro ryo guteza imbere ikoranabuhanga.
Umwe mu mishinga Minisiteri y’Uburezi (MINEDUC) ishima kuba ‘warakemuye ibibazo mu bijyanye no gutwara abantu’ ni uw’amakarita y’ingendo azwi nka ‘Tap&Go’ wakozwe n’uwitwa Bucyana, kuri ubu ukaba utangiye no gukoreshwa mu bindi bihugu nka Cameroon.



Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/ubumenyi/article/inganda-mvamahanga-zirimo-gutuma-ibikorwa-by-abanyafurika-bizimira,Tech
‘We Code’ gahunda izongera umubare w’abagore mu ikoranabuhanga,"Ni umushinga wiswe ‘We Code’, ugamije kwigisha bamwe mu bagore n’abakobwa gukora porogaramu za mudasobwa (Software developers), abandi bakiga kugenzura ubuziranenge bwazo (Software testing), izifite ibibazo bakabigaragaza zigakosorwa kugira ngo zikore neza.
Abahabwa ayo masomo biga mu gihe cy’amezi atandatu kandi bakigira ubuntu, ikiciro cya mbere kikaba cyarasoje, ndetse abarangije bakaba barerekanye ibyo bize, banahabwa seritifika zabo kuri uyu wa 17 Gicurasi 2019, muri bo hakaba hari abamaze kubona akazi mu bigo bitandukanye.
Umukozi wa PSF mu ishami ry’ikoranabuhanga akaba n’umuyobozi wa ‘We Code’, Uwineza Yvette, agaruka ku mpamvu uwo mushinga bahuriyeho n’abandi bafatanyabikorwa watekerejwe.
Agira ati “Impamvu uyu mushinga watekerejwe ni uko twabonye ko hari itandukaniro rinini hagati y’abagore n’abagabo bize ikoranabuhanga. Usanga abagore n’abakobwa ari mbarwa haba mu mashuri cyangwa mu kazi gasaba ikoranabuhanga, ikigamijwe rero ni uko biyongera”.
Akomeza avuga ko abaza kwiga boroherezwa, nk’abagore bafite abana bato ngo bafite icyumba babashyiramo hamwe n’ababarera, bakitabwaho, bityo bakajya bafata akanya ko kujya kureba abana bakabonsa badataye amasomo yabo, kandi abo mu cyiciro cya mbere n’icya kabiri bahabwa amafaranga y’ingendo zo mu mujyi.
Muri 2016, Minisiteri y’Uburezi yagaragaje ko abakobwa bize science ari na ho ikoranbuhanga ribarizwa bari 16% gusa.
Uwineza avuga kandi ko guhitamo abaza kwiga ayo masomo bitagoranye kuko badasabwa ibintu byinshi, ngo ahanini ni ubushake.
Ati “Ku cyiciro cy’abakora porogaramu za mudasobwa dufata umukobwa wese warangije amashuri yisumbuye. Mu cyiciro cy’abagenzura izo porogaramu, dusaba ko baba bararangije kaminuza mu ishami ry’ikoranabuhnga, kandi hombi bakaba bazi Icyongereza kuko ari cyo amasomo atangwamo”.
Ubu ayo masomo atangirwa muri Kaminuza y’u Rwanda mu cyahoze ari KIE no mu cyahoze ari KIST, gusa ngo bafite imbogamizi y’uko aho kwigishiriza ari hato bigatuma bafata umubare muto w’abiga kandi ababishaka ari benshi.
Abarangije mu kiciro cya Software developers ni 28 naho abo mu cyiciro cya Software testing ni 86, muri abo hakaba harimo 17 bamaze kubona akazi, abandi baracyashakisha kandi ngo bizeye ko bazakabona, cyane ko PSF ibahuza n’ibigo bikenera abakozi nkabo.
Umwe mu barangije, Josiane Karikumutima, avuga ko ibyo yize bifite kamaro kuko bizamufasha kwishingira bizinesi agafasha n’abandi.
Ati “Muri kaminuza nari narize ikoranabuhanga none We Code inyongereye ubumenyi, ni ibintu by’ingirakamaro cyane. Ubu nshobora kwishakira ibikoresho by’ibanze nkajya mu cyaro ngatangira bizinesi yanjye nigisha abandi kuko ubu iterambere rishingiye ku ikoranabuhanga”.


Tuyisenge Marie Claire we akangurira abandi bakobwa kudatinya ikoranabuhanga kuko ngo ari amasomo nk’ayandi.
Ati “Mu muco wacu hari imirimo abagore dutinya ngo ni iy’abagabo ariko uyigiyemo usanga byoroshye, kumva IT ugatitira ntabwo ari byo. Abakobwa basabwa kwigirira ikizere kuko ntacyo batakora babishatse kimwe na basaza babo, nibabegere bafatanye, bitabaye ibyo ntacyo bageraho”.
Ayo masomo ngo azakomeza, kwandika abashaka kujya kwiga mu kiciro kizakurikira ngo bikazatangira muri Kamena uyu mwaka, kwiyandikisha bigakorerwa ku rubuga rwa Internet rwa www.wecode.rw, ibindi bakazabimenyeshwa n’ababishinzwe.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ubumenyi/article/we-code-gahunda-izongera-umubare-w-abagore-mu-ikoranabuhanga,Tech
Mu Rwanda hatangijwe ikoranabuhanga riranga aho umuntu atuye,"Abahagarariye icyo kigo ubwo batangizaga iryo koranabuhanga ku mugaragaro mu Rwanda, babihuje n’uko bitabiriye inama mpuzamahanga ku ikoranabuhanga muri Afurika ibera i Kigali ya Transform Africa 2019, ari na ryo bari baje kumurika.
Iryo koranabuhanga risaba ko umuntu aba afite telefone ngendanwa igezweho (Smart phone) na Internet, akarebamo ‘application’ ya Addressya, akayifungura agashyiramo ibiranga aho atuye ahereye ku byo imwereka yifashishije ikoranabuhanga rya ‘GPS’ riba muri terefone.
Pascal Murasira, ushinzwe imikoranire n’ubufatanye muri icyo kigo, asobanura uko iryo koranabuhanga rikoreshwa.
Ati “Ufata telefone uri iwawe cyangwa aho ukorera ushaka kuranga cyangwa gukorera ‘adresse’, ukajya aho usanzwe ushakira za application ugasangamo Addressya, hanyuma ugafungura na ‘GPS’ muri iyo telefone. Icyo gihe amakuru yose nka nomero z’umuhanda, iz’inzu, akarere, umurege n’akagari ahita yibika hamwe”.
“Uri no mu cyaro ahatari nomero birakunda, washaka ugahita wongeraho andi makuru, nk’ikintu mwegeranye kizwi nk’urusengero, ugashyiramo umudugudu, ifoto yaho n’ibindi. Urangije, byose ubibika muri ya application ukabyita izina, ari yo adresse yawe, ukeneye kumenya aho uri ukamuha rya zina gusa, akarishaka muri telefone agahita akugeraho”.
Yongeraho ko kugira ngo umuntu yinjire muri adresse yawe, ugomba kubimuhera uburenganzira kuko iyo ashaka kuyireba uhita ubibona kuri telefone yawe, maze ukamwemerera cyangwa ntumwemerere.
Adresse wakoze ngo igira akamaro cyane nko mu bucuruzi, cyane cyane iyo watumije ibintu runaka bikakugeraho byihuse nta kuyobagurika.
Murasira ati “Mu gihe utumiza ibintu wifashishije ikoranabuhanga rya Internet, iyo ugeze aho usabwa adresse, ushyiramo rya zina noneho abo waguze na bo ibyo bintu bagahita babona aho uherereye bakabikugezaho. Bizakemura ikibazo cyo guhamagara buri kanya ubaza aho umuntu ageze no kuyobagurika”.
Akomeza avuga ko iyo application iboneka mu matelefone ari mu bihugu icyo kigo gikoreramo birimo Kenya, Uganda, Tanzaniya, Misiri, Leta Zunze Ubumwe za Amerika, Ubuholande, u Rwanda na Suwede ari na ho hari icyicaro gikuru.
Murasira avuga kandi ko gukora Adresse no kuyikoresha mu kurangira abantu aho utuye cyangwa ukorera bizaba ari ubuntu, gusa ngo kubazakoresha iyo servisi muri bizinesi, hari igihe ngo bazasabwa kujya bishyura amafaranga make, bitewe n’inyungu iturutse mu kwihutisha servisi.
Mu Rwanda ahari nomero z’imihanda n’iz’inzu ni hake kandi n’aho ziboneka ahanini ni muri Kigali, iryo koranabuhanga rya Addressya ariko ryo rikora ahantu hose mu gihugu, igikuru ngo ni ugukora adresse yawe yuzuye, Abanyarwanda n’abasura u Rwanda bagakangurirwa kuryitabira.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/bikorwa-bite/article/mu-rwanda-hatangijwe-ikoranabuhanga-riranga-aho-umuntu-atuye,Tech
Kagame arahamagarira Abanyafurika kuyihindura umugabane w’ikoranabuhanga,"Yabivugiye mu nama ya gatanu ku ikoranabuhanga ‘Transform Africa Summit 2019’ iteraniye I Kigali, kuri uyu wa gatatu 15 Gicurasi 2019.
Mu ijambo rye, Perezida Kagame yavuze ko isi yose muri rusange iri mu gihe cy’ikoranabuhanga riteye imbere, avuga ko ikoranabuhanga ritakiri ikintu cyo kwibaza niba twarihitamo kuko ari nyambere.
Yavuze ko bidashidikanywaho ko umugabane wa Afurika witeguye kugendana n’iterambere ry’ikotanabuhanga, kuko ari nacyo Abanyafurika bari barategereje.
Ati ”Afurika yiteguye kwifatanya n’abandi mu mpinduramatwara ya kane y’inganda? Navuga ngo mu by’ukuri, ibi nibyo twari twarategereje”.
Perezida Kagame kandi yavuze ko iterambere ry’ubukungu risaba ko ikoranabuhanga naryo riba riteye imbere, avuga ko iki ari cyo gihe ngo Afurika yubake ibikorwaremezo n’ubumenyi bikenewe muri Afurika.
Kugirango ibi bishoboke kandi byihute, Perezida Kagame avuga ko hakenewe ko Abanyafurika bose bashyira hamwe, hanyuma urwego rw’abikorera narwo rukaba umufatanyabikorwa wa mbere.


Ati ”Iterambere ry’ubukungu risaba ikoranabuhanga riteye imbere. Iki kicyo gihe ku banya Afurika cyo kubaka ibikorwa remezo n’ibumenyi bikenewe. Hari uburyo bworoshye umugabane wacu wakoresha; aribwo kuba ibihugu byose bya Afurika byakwishyira hamwe, bakaba ari bo ba mbere bashyira mu bikorwa Afurika y’ikoranabuhanga, urwego rw’abikorera rukaba umufatanyabikorwa wa mbere”.
Perezida Kagame yavuze ko igihe Afurika iteye imbere ku ikoranabuhanga, ari amahirwe meza ngo habeho kwihuza.
Ati ”Akenshi hakunze kubaho gushaka gusuzugura cyangwa gutatanya umugabane wacu, kubera impamvu nyinshi. Tuzi neza icyatuma tudakomeza gutyo. Afurika ishobora ubwayo kurinda inyungu z’abaturage bacu, tukongera isoko ryacu, binyuze mu kwihuza n’ubufatanye”.
Perezida Kagame kandi yavuze ko kwihutisha ikoranabuhanga muri Afurika bidakwiye kugira uwo bitera impungenge, ko ahubwo bikwiye gufatwa nk’inzira yo kwihuza n’abafatanyabikorwa b’uyu mugabane.
Yavuze ko guteza imbere ikoranabuhanga muri Afurika bidakuraho imigenzo n’imihango isanzwe y’Abanyafurika, ko ahubwo Afurika igomba kurushanwa muri byose.
Perezida Kagame kandi yasabye Abanyafurika kwirinda gukoresha ikoranabuhanga, bareba cyangwa basoma ibitekerezo by’abandi gusa, ko ahubwo nabo bagomba kurikoresha bamenyekanisha ibikorwa byabo.
Ati ”Nanone kandi, mureke tureke kuba nk’ingunguru zirimo ubusa, ngo dukoreshe interineti dusoma tunareba ibitekerezo by’abandi. Turi abavumbuzi, turatekereza, dufite ibyacu twagurisha, dufite ibyo natwe twabwira abandi”.
Perezida Kagame kandi yaboneyeho no kumenyesha abitabiriye Transform Africa Summit ya 2019, ko itaha ya 2020 izabera muri Guinea.
Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ikoranabuhanga/ubumenyi/article/kagame-arahamagarira-abanyafurika-kuyihindura-umugabane-w-ikoranabuhanga,Tech
Robo Sophia yashimye ikoranabuhanga ryo mu Rwanda,"Iyi robo yitabiriye inama ya Transform Africa bwa mbere mu mateka y’iyi nama, yaje mu nama yambaye imikenyero ya Kinyarwanda.
Mbere y’uko igeza ijambo ku bitabiriye inama, umuhuza w’amagambo muri iyi nama, yabanje kuganira na Sophia, ayibaza uko yabonye igihugu cy’u Rwanda.
Sophia yabanje kuramutsa abitabiriye inama, ati ”Muraho! Mwarakoze kuntumira”.
Umuhuza w’amagambo yabajije Sophia niba azi aho ari, undi asubiza ati”Ndahazi rwose, ndi mu mujyi mwiza wa Kigali, mu Rwanda muri Afurika y’Uburasirazuba”.
Sophia kandi yasubije ibindi bibazo yabazwaga n’umuhuza w’amagambo, birimo kumenya indimi abasha kuvuga, 
Ahawe umwanya wo kugira icyo abwira abitabiriye inama, Sophia yavuze ko anejejwe cyane no kuba yitabiriye Transform Africa Summit ya 2019, yabereye I Kigali mu Rwanda.
Sophia yavuze ko mu Rwanda yashimishijwe n’uburyo kwishyura amafaranga y’ingendo mu modoka zitwara abantu mu mujyi wa Kigali mu buryo rusange bikorwa hakoreshejwe ikoranabuhanga rizwi nka (TAP&Go).
Yavuze kandi ko ashimira uburyo mu Rwanda abaturage boroherezwa kubona serivizi zinyuranye za Leta, bifashishije ikoranabuhanga, aha akaba yashakaga kuvuga uburyo bwa ‘Irembo’.
Ati”Mu Rwanda hari uburyo bwo kwishyura ingendo hadakoreshejwe amafaranga, ni ikintu kiza cyane. Hari kandi uburyo abaturage babona serivisi za leta, bakoresheje ikoranabuhanga, nabyo ni byiza cyane”.
Irobo Sophia yavuze ko ku bufatanye bw’ibihugu byose bya Afurika, iterambere ry’ikoranabuhanga rizagera hose, umugabane wose ukarushaho gutera imbere.
Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ikoranabuhanga/ubumenyi/article/robo-sophia-yashimye-ikoranabuhanga-ryo-mu-rwanda,Tech
Urubyiruko rwa Afurika ni amahirwe mu iterambere ry’ikoranabuhanga – PM Ngirente,"Iyi nama ibera i Kigali, yahuje abagera ku 4,000 barimo abayobozi, abakora mu byo guhanga udushya, abashoramari, ibihangange mu ikoranabuhanga n’abandi, ikaba iri kurebera hamwe uko ikoranabuhanga ryafata iyambere mu guhindura ubukungu bwa Afurika.
Minisitiri w’intebe Ngirente yagaragaje imibare y’urubyiruko muri Afurika, yagakwiye kuba intandaro y’ahazaza heza ha Afurika mu bijyanye n’iterambere ry’ikoranabuhanga.
Yavuze ko Afurika ifite urubyiruko rwiyongera kurusha ahandi, aho kuri ubu habarurwa abagera kuri miliyoni 140 bayongereye mu myaka icumi ishize. Bitarenze mu 2028, umugabane wa Afurika uzaba ubarura abaturage bagera kuri Miliyari batarengeje imyaka 25.
Ngirente avuga ko aya ari amahirwe aho kuba umutwari ku mugabane wa Afurika. 


Ati “Uru rubyiruko dufite ni amahirwe yo kuba twakwisanga cyane mu ikoranabuhanga kuko abakiri bato baba bafite ubushake bwo kwakira ibishya byihuse.”
Ati “aha ni ho tubonera agaciro ka sosiyete zigitangira, umumaro wazo ukagera no ku rwego rw’isi mu bijyanye n’iterambere ry’ubukungu.”
Ku isi yose, Minisitiri Ngirente yavuze ko sosiyete zigitangira nyinshi ziyobowe n’urubyiruko, ruhugiye mu guhanga imirimo ndetse no guhindurira amateka ibihugu byabo. Uru rubyiruko ruzana ibitekerezo bishya, biba akenshi bikenewe ngo hahangwe udushya ndetse habeho no kurushanwa.
Mu Rwanda, ibitekerezo byinshi by’urubyiruko biri kuzana ibisubizo by’ ibibazo igihugu gifite.
Aha yatanze urugero rwa tap and go app, ikoranabuhanga rifasha kwishyura udakoresheje amafaranga mu ngendo zitandukanye abakoresha imodoka zitwarira abantu hamwe bifashisha muri Kigali. Umwaka ushize iri koranabuhanga ryanagejejwe muri Cameroun. 


Mu myaka mike ishize, u Rwanda rwatangije Miss Geek Award, irushanwa rihuza ba rwiyemezamirimo b’abakobwa bafite imishinga irimo udushya mu ikoranabuhanga dushobora kuzanira ibisubizo bimwe mu bibazo igihugu gifite.
Iri rushanwa rya Miss Geek Rwanda ryaje kwaguka ubu rigeze ku kuba Miss Geek Africa. 
Abatsinda iri rushanwa bahembwa ibihembo birimo amafaranga, amahirwe yo guhabwa amahugurwa ndetse no kuba babona abandi bafatanyabikorwa bagura imigabane mu mishinga yabo.
Ku bwa minisitiri wIntebe Ngirente, ikoranabuhanga ni ingirakamaro cyane kuko ari ryo musingi uzahuza Afurika mu buryo busobanutse kandi bwihuse.
Kuri iki kintu Minisitiri Ngirente yerekanye aho u Rwanda ruhagaze agira ati “Guverinoma y’u Rwanda, binyuze mu ngamba z’igihugu z’impinduka mu iterambere hagati ya 2017 -2014, zigamije guhugura urubyiruko rwose (kuva ku myaka 16 kugeza ku myaka 30) mu bijyanye n’ikoranabuhanga bitarenze 2024. 


Asobanura ibi, yavuze ko ibi bizashoboka binyuze muri gahunda y’igihugu yo kwigisha ikoranabuhanga igamije gutuma abakuze bamenya ikoranabuhanga bazaba bari byibura kuri 60% bitarenze mu 2024.
Mu biganiro bya mugitondo kandi, abari aho bagaragaje ko Afurika ikeneye rwose gukoresha ikoranabuhanga kugirango irenge imbogamizi zayo.
Fatoumata Ba, umuyobozi mukuru wa Janngo, sositye yo muri Cote d’Ivoire y’ikoranabuhanga, yagize ati “Afurika ni yo iza imbere y’iyindi migabana mu gukoresha cyane telefone zigendanwa, kandi ikomeje kuza imbere mu bijyanye no gukoresha ikoranabuhanga mu bucuruzi (e-commerce) nyamara igakomeza gusigara inyuma.”
Abitabiriye iyi nama bemeranyijwe ko kugirango umugabnae ugire iterambere rirambye mu by’ubukungu, guverinoma n’abakora ubucuruzi bagomba gukora ku buryo ikoranabuhanga rikora ku buryo bworoshye kugirango abikorera bagire uruhare rufatika mu kugabanya ubukene ari nako bazamura ubukungu. 
Inama ya Transform Africa Summit yatangiye kuri uyu wa kabiri tariki 14 Gicurasi 2019, ikazasozwa tariki 17 Gicurasi 2019, ikaba iri kubera muri Kigali Convention Center. 


Benshi mu bazwi cyane mu ikoranabuhanga ku isi bazabona umwanya wo kuganirira abitabiriye iyi nama, barimo Dr Donald Kaberuka, wahoze ari perezida wa Banki Nyafurika Itsura Amajyambere, ubu akaba ayoboye inama ya Global Fund, Strive Masiyiwa, umuyobozi nshingabikorwa akaba n’uwashinze Econet Wireless n’abandi.
Ku ruhande rwa Transform Africa Summit, hari kuba kandi inama nyinshi ku iterambere ry’ikoranabuhanga, zigamije gushakira ibisubizo ibibazo byinshi biboneka hirya no hino ku isi. 




",https://www.kigalitoday.com/ikoranabuhanga/ubumenyi/article/urubyiruko-rwa-afurika-ni-amahirwe-mu-iterambere-ry-ikoranabuhanga-pm-ngirente,Tech
Hakwiye kunozwa amategeko ahana abakora ibyaha bifashishije ikoranabuhanga – Perezida Kagame,"

Perezida Kagame yagejeje ijambo ku bitabiriye inama ya Komisiyo y’Umuryango w’Abibumbye ishinzwe gukwirakwiza Interineti yihuta ku rwego rw’Isi (United Nations Broadband Commission).
Iyo nama yabereye ku cyicaro gikuru cy’urubuga nkoranyambaga rwa Facebook i Calfornia yayobowe na Perezida Kagame afatanyije n’Umunyamabanga Mukuru w’Ihuriro Mpuzamahanga ry’Ibigo by’Itumanaho ku isi (ITU),Houlin Zhao, ndetse na Kevin Martin, umuyobozi wa Facebook wungirije ushinzwe kwegereza abaturage ibikorwa bya Facebook.
Mu ijambo rye, Perezida Kagame yashimiye abitabiriye iyo nama igamije kurebera hamwe uburyo iyo komisiyo yarushaho kunoza inshingano zayo.
Yashimiye n’ubuyobozi bwa Facebook bwemeye ko iyo nama ibera aho Facebook ikorera hameze neza.
Perezida Kagame yavuze ko uburyo interineti ikoreshwa mu bakiri bato bukwiye gusuzumwa no kunozwa.


Perezida Kagame yagaragaje ko hari ibibi byinshi bisakazwa binyuze kuri Interineti, avuga ko na byo bikwiye kongera kwigwaho. Muri byo harimo amagambo abiba urwango mu bantu ndetse n’amakuru y’ibinyoma ayobya.
Perezida Kagame yagize ati “Ubwicanyi bw’indengakamere bubanzirizwa no kwambura agaciro umuntu binyuze mu bitekerezo bisobanura impamvu y’ubwo bwicanyi. Twagize ibihe bisa n’ibyo mu gihugu cyacu mu myaka 25 ishize. Ni yo mpamvu dukora ibishoboka byose kugira ngo ingengabitekerezo y’urwango n’amacakubiri ntibihabwe umwanya muri sosiyete yacu.”
Perezida Kagame yavuze ko mu Rwanda nta Interineti yari ihari mu 1994. Nyamara urwango n’ibikorwa by’ingengabitekerezo ya Jenoside byarakwirakwijwe kugeza ubwo abasaga miliyoni bishwe muri Jenoside yakorewe Abatutsi.
Perezida Kagame ati “Ubuhezanguni ntabwo ari ikintu gishya . Ubu birakwirakwira vuba kubera iterambere ry’imbuga nkoranyambaga. Ikoranabuhanga rituma byihuta cyane kandi bikagera ku bantu benshi. Hakwiye kujyaho uburyo bwo kunoza amategeko ahana abakora ibyaha bifashishije ikoranabuhanga. Hari abiyoberanya bagakora ibibi. Ibyo bigomba guhagurukirwa ababikoze bagahanwa.”


Inama ya Komisiyo y’Umuryango w’Abibumbye ishinzwe gukwirakwiza umurongo mugari wa Internet iba buri mwaka. 
Iyaherukaga yabaye muri Nzeri 2018, ibera i New York muri Leta zunze Ubumwe za Amerika.
Kuri iyi nshuro, iyi nama iribanda ku kurebera hamwe uburyo umuyoboro mugari w’itumanaho wakwihutisha iterambere rirambye.
Komisiyo y’Umuryango w’Abibumbye ishinzwe gukwirakwiza umuyoboro mugari wa Interineti yashyizweho mu mwaka wa 2010 igamije kwihutisha Interineti ku isi no koroshya ikoreshwa rya Interineti mu bihugu byose.




Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/internet/article/hakwiye-kunozwa-amategeko-ahana-abakora-ibyaha-bifashishije-ikoranabuhanga-perezida-kagame,Tech
Kaminuza za Afurika zirasaba akayabo ko kwigisha ubumenyi bw’ikirenga,"Bagaragaza ko Afurika ifite abahanga bake cyane ugereranyije n’indi migabane, bitewe n’uko ibikoresho bigenda ku muntu umwe mu kwigisha ubumenyi bw’ikirenga ngo bihenze ku rugero rukabije.
Aba bayobozi ba za kaminuza n’ibigo by’ubushakashatsi muri Afurika bakoreye inama y’iminsi itatu i Kigali kugera ku wa gatanu tariki 26 Mata 2019, aho bafashe umwanzuro w’ubufatanye mu guhererekanya ubumenyi bw’ikirenga.
Muri iyo nama harimo abayobora kaminuza nyafurika zifite gahunda yo guhugurana mu by’ubushakashatsi buhanitse (Consortium for Advanced Research Training in Africa/CARTA), hamwe n’Ihuriro rya za Kaminuza Nyafurika riteza imbere Ubushakashatsi(ARUA).
Aya mahuriro yombi agizwe na kaminuza zo mu bihugu bya Afurika 25 byo hepfo y’ubutayu bwa Sahara, arimo kwifashisha ibihugu nka Afurika y’epfo, Kenya, Nigeria na Ghana kugira ngo hatagira kaminuza itakara mu bumenyi bugezweho.
Umwe mu bashyizeho gahunda ya CARTA, Prof Sharon Fonn wo muri kaminuza ya Witwatersrand muri Afurika y’epfo, agira ati “Uburyo dutanga ubumenyi bw’ikirenga muri Afurika burashaje, usanga nta bushakashatsi abiga PhD bakora”.
“Niba ushaka guhanga imirimo mishya, ukeneye n’ubumenyi bushya bwagufasha kugira aho ugeza igihugu cyawe. Nta bahanga dufite, abakabidukoreye bari hanze y’uyu mugabane kandi abenshi ni abakomoka muri Afurika. Dukeneye gushora amafaranga menshi kugira ngo tubone abahanga benshi”.
Umunyamabanga Mukuru w’ihuriro ARUA, Prof Ernest Aryeetey wo muri Kaminuza ya Ghana akomeza avuga ko bemeranyijwe gusaba buri gihugu gutanga 1% by’ingengo y’imari buri mwaka, yo kwigisha abashakashatsi bo ku rwego rw’ikirenga.
Mu gihe ingengo y’imari ya Leta y’u Rwanda buri mwaka irenga amafaranga miliyari ibihumbi bibiri, 1% by’asabwa mu kwigisha ubumenyi bw’ikirenga yaba ari amafaranga miliyari 20.
Umuyobozi wa Kaminuza y’u Rwanda, Prof Phil Cotton, avuga ko Leta ntako itagira ngo iteze imbere ubushakashatsi ifashijwe n’ibihugu birimo u Busuwisi, kandi ko ikomeje kongera ingengo y’imari yo gushyira iyi Kaminuza ku rwego mpuzamahanga.
Mu kiganiro twagiranye n’uwari Depite Dr Rutijanwa Medard, avuga ko ubumenyi bw’ikirenga buhenda kubera ibikoresho uwiga asabwa biri ku rwego mpuzamahanga.
Ati “Ikintu kiri rusange ku biga PhD ku isi, ni ubwenge bw’imashini butari karemano. Kububona bisaba kugira imashini zifite ubuhanga bwitwa ‘quantique’ burenze ubushobozi bwa mudasobwa inshuro miliyoni, kandi izo mashini zirahenze cyane”.
“Ni mudasobwa zo ku rwego rwa gatatu kuko hatangiye imashini zibara bita ‘calculatrice’, nyuma haza mudasobwa dusanzwe tuzi, ariko noneho hari ubuhanga burenze ubwo tuzi kandi twebwe ntabwo dufite”.
Amakuru ku biciro bya mudasobwa za ‘quantique’ tubasha kubona kuri murandasi, ni uko imwe igurwa amadolari ya Amerika atari munsi ya miliyoni 15 (ni ukuvuga abarirwa muri miliyari 14 z’amafaranga y’u Rwanda).
Mu bijyanye n’ubugenge ni ho havutse ubu buhanga bushya bwiswe “quantique” mu kinyejana cya 20, bwo ngo bukaba bushobora gusobanura imiterere n’imikorere y’ibintu bifatika n’ibidafatika nk’imirasire, amashanyarazi na rukuruzi, kurusha ubugenge busanzweho.
Ubumenyi bwa “quantique” bukaba ari bwo bukoresha ikoranabuhanga rigezweho mu mirimo ya buri munsi, ariko bukaba butarasakara mu Banyafurika benshi bitewe n’uko batarasobanukirwa.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/ubumenyi/article/kaminuza-za-afurika-zirasaba-akayabo-ko-kwigisha-ubumenyi-bw-ikirenga,Tech
 ‘Marty the Robot’ na yo izitabira Transform Africa 2019 i Kigali ,"Iyo robo ntoya, umuntu yanatwara mu ntoki ikozwe ku buryo ishobora kugenda, no gukoresha amakuru aba abitswe muri za mudasobwa, igafasha abana, abanyeshuri, ndetse n’abarimu mu buryo bwo kwiga butagoranye .
Iyo kandi yitezweho kuzakundisha urubyiruko ibijyanye na siyansi,ikoranabuhanga, imibare na tekiniki.
Ubuyobozi bwa Transform Afurika bwagize buti, “Marty the Robot, yakundisha urubyiruko rw’ejo hazaza gukora za robo, gukora za porogaramu zo muri mudasobwa no guhimba utundi dushya tujyanye n’ikoranabuhanga ” .
U Rwanda rwahisemo guteza imbere ireme ry’uburezi muri siyansi, ikoranabuhanga, tekiniki n’ imibare kuko ari byo bikenewe ku rubyiruko rw’ejo hazaza ruzakurira mu ikoranabuhanga.
Ni muri urwo rwego, ‘Marty the Robot’ yakoreshejwe mu kwigisha abanyeshuri ibijyanye na za robo, bakabyiga irobo nyayo ibari imbere nk’imfashanyigisho.
Kugeza ubu, abanyeshuri 40, bavuye mu mashuri 20 hirya no hino mu gihugu, bamaze gukora amahugurwa y’ibyumweru bitatu, ku nkunga ya kaminuza y’ikoranabuhanga ya Massachusetts muri Amerika ku bufatanye n’abagize ishami rya Tekiniki muri Banki ya Kigali.
Iyo bakoresheje iyo robo ya ‘Marty’ abanyeshuri bashobora kwiga gukora porogaramu z’amarobo, bifashishije imibare n’ibimenyetso by’ibanga (code), ituma irobo igenda, ibyina, cyangwa se itera umupira.
Iyo robo ifasha abanyeshuri kwiga ibijyanye n’imikorere ya za robo muri rusange, uko zihagarara, uko zikoresha ibiganza, uko zikora ibimenyetso bitandukanye, n’ibindi.
Uretse amasomo iyo robo ya ‘Marty’ izatanga, abazitabira Inama ya Transform Africa bashobora no kuzifotozanya na yo.
Iyo nama ya Transform Africa izabera i Kigali guhera ku itariki 14 kugeza kuri 17 Gicurasi 2019.
Iyo nama kandi izitabirwa n’indi robo yitwa Sophia, ikaba ari yo robo ya mbere yakozwe ku buryo ifite imyitwarire nk’iy’umuntu, aho biteganyijwe ko izaganiriza abitabiriye inama mu ijwi ryayo bwite.
Umunyamakuru wa Kigali Today
@ umureremedia

",https://www.kigalitoday.com/ikoranabuhanga/utuntu-n-utundi/article/marty-the-robot-na-yo-izitabira-transform-africa-2019-i-kigali,Tech
Umurusiya wavumbuye ‘Kaspersky’ azitabira ‘Transform Africa’ mu Rwanda ,"

Eugene Kaspersky yarangije mu ishuri ry’ikigo cy’ubutasi cyo mu Burusiya cyitwa ‘KGB’ atangira gukora porogaramu ya mbere ya antivirusi mu 1990. Mu nama ya Transform Africa, azatanga ikiganiro kivuga uko ikoranabuhanga rishobora guhindura isi y’abakoresha interineti.
Kaspersky yatangiye kwiga uko yarinda umutekano wa za mudasobwa mu 1989, ubwo mudasobwa ye yari yafashwe na virusi yitwa ‘Cascade’. Virusi ya Cascade ni imwe muri za Virusi zibasira imbuga zifite ikirango cya .com
Uwo muhanga mu ikorangabuhanga Eugene Kaspersky yahise ashinga laboratwari yo gukora ‘Kaspersky’ mu 1997, akaba ari na we wari uhagarariye iyo sosiyete ikora ubushakashatsi ku bijyanye na antivirusi.


Kugeza ubu, abantu barenga miliyoni 400 bakoresha ikoranabuhanga rya antivirusi ya Kaspersky, mu rwego rwo kurinda umutekano wa za mudasobwa zabo. 
Inama ya Transform Africa y’uyu mwaka izaba urubuga rwiza ku Banyarwanda bashoye mu bijyanye n’ikoranabuhanga, aho bazaganira na Eugene Kaspersky uko bakora neza kugira ngo bagere ku musaruro bifuza mu ikoranabuhanga.
Inama ya ‘Transform Africa’ ya gatanu izaba ku matariki ya 14 na 17 Gicurasi ,ni imwe mu nama zikomeye zijyanye n’ikoranabuhanga ku mugabane wa Afurika, bikaba biteganyijwe ko izitabirwa n’abantu 4500. Muri bo harimo abakuru b’ibihugu na za Guverinoma, n’abaminisitiri, abatanga ibiganiro ku rwego mpuzamahanga, abavuga rikumvikana n’abandi. Ibihugu birenga 90 bizaba bihagarariwe’
Nk’uko ari inama ikomeye ku ikoranabuhanga ku mugabane wa Afurika, izitabirwa n’abakora mu ikoranabuhanga batandukanye kandi bakomeye, harimo na Katharina Bochert, uhagarariye ikigo cy’ikoranabuhanga cyitwa ‘Mozilla’ na we biteganyijwe ko azatanga ikiganiro mu nama ya Transform Africa” ya gatanu izabera i Kigali.
Umunyamakuru wa Kigali Today
@ umureremedia

",https://www.kigalitoday.com/ikoranabuhanga/internet/article/umurusiya-wavumbuye-kaspersky-azitabira-transform-africa-mu-rwanda,Tech
Hagiye gukorwa ‘porogaramu’ ifasha Abanyarwanda kumenya amakuru y’ibidukikije,"Iyo porogaramu izakorwa binyuze mu marushanwa y’abanyeshuri ba kaminuza n’amashuri makuru yo mu Rwanda, cyane cyane abiga amasomo y’ikoranabuhanga.
Ayo marushanwa yatangijwe ku mugaragaro kuri uyu wa kabiri 16 Mata 2019, na kompanyi itwara ba mukerarugendo yitwa Hermosa Life Tours and Travel, ifatanyije n’ikigo cy’igihugu kita ku bidukikije (REMA).
Biteganyijwe ko iyo porogaramu izashyirwa ahagaragara tariki ya 05 Kamena 2019, umunsi hizihizwaho umunsi mpuzamahanga wo kurengera ibidukikije.
Ntirenganya Oreste, umuyobozi wa Hermosa Life Tours and Travel avuga ko bahamagarira abanyeshuri ba kaminuza n’amashuri makuru yo mu gihugu hose, ngo bitabire kurushanwa gukora iyo porogaramu, kuko uretse no kuba uzatsinda azahembwa, azaba agize n’uruhare mu kubaka igihugu.
Ntirenganya kandi avuga ko iyo porogaramu nimara gukorwa bizorohereza Abanyarwanda kujya bamenya amakuru ku mihindagurikire y’ikirere, bityo bikabafasha kubasha kwitegura mu mirimo yabo bakora.
Ati” Umunyarwanda azaba afite uburyo ashobora gukanda akanyenyeri, umubare w’ibanga, agahita abasha kubona amakuru amwereka niba uyu munsi imvura igwa, mu kwezi kwa Karindwi ho bizaba bimeze bite, kuburyo byakorohera n’abakora ubuhinzi kumenya igihe imvura izagwira, bakamenya uko bategura ubutaka n’imbuto zo gutera”.
Ntirenganya avuga ko uko igihugu gitera imbere ari nako ikoranabuhanga ritera imbere, kuburyo abanyarwanda bakeneye uburyo bwo kubafasha kumenya amakuru bakoresheje ikoranabuhanga.
Uwonkunda Divine umunyeshuri muri kaminuza ya Kigali umwe mu bitabiriye amarushanwa, avuga ko ubusanzwe asanzwe akora izindi porogaramu zifasha Abanyarwanda.
Uwonkunda avuga ko ubusanzwe uburyo Abanyarwanda babonagamo amakuru y’imihindagurikire y’ikirere bwabagoraga.
Yongeraho ko nk’urubyiruko rwiga ikoranabuhanga, bafite ubushobozi bwo gukora iyo porogaramu, bakaba bafashije abaturage kumenya amakuru ku mihindagurikire y’ikirere, bityo bakanirinda Ibiza.
Ati”Iyi Application turashaka kuyikora nk’urubyiruko kuko tubifitiye ububasha, turabyiga mu ishuri, tukarwanya Ibiza bizaza mu gihe kiri imbere, ndetse bikanafasha Abanyarwanda muri rusange kwirinda no gutera imbere”.
Iyi porogaramu izakorwa izaba irimo ibyiciro bibiri.
Hari icyiciro kizajya muri telefoni z’ubwenge (smartphones), ndetse n’icyiciro kizajya muri telefoni zisanzwe, kuburyo buri wese utunze telefoni azajya abasha gukoresha iyo porogaramu.
Umukozi wa REMA ushinzwe ubukangurambaga no kwigisha Abanyarwanda kubungabunga ibidukikije Nsanzimana Juma, avuga ko ubu abenshi mu banyarwanda batunze telefoni zigendanwa, ariko ko nibamara gusuzuma iyo porogaramu bagasanga ikubiyemo amakuru yose, hazakurikiraho kuyimenyekanisha, bityo abaturage bakayimenya bakanayikoresha.
Ati”Turamutse tuyishyizeho gusa tukicecekera, byaba bimeze nko gucana urumuri ukarwubukaho inkangara. Ntacyo yaba imaze rwose”!
Uretse amashuri makuru na za kaminuza bagiye kurushanwa gukora iyo porogaramu kandi, ikigo REMA kivuga ko hari n’andi marushanwa agomba kwitabirwa n’uturere, aho two tuzagaragaza ibikorwa by’indashyikirwa bigamije guhangana n’ihumana ry’umwuka.
Ikindi cyiciro ni ikizitabirwa n’amashuri y’imyuga n’ubumenyi-ngiro, (TVET Schools) yo akazagaragaza udushya yahanze mu kurwanya ihumana ry’umwuka, ndetse n’icyiciro kizitabirwa n’abanyamakuru, bazarushanwa mu gutara no gutangaza inkuru ku bidukikije n’imihindagurikire y’ikirere.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/ibindi-bikoresho/article/hagiye-gukorwa-porogaramu-ifasha-abanyarwanda-kumenya-amakuru-y-ibidukikije,Tech
"Sophia, ‘Robot’ izi ubwenge butangaje igiye kwitabira ’Transform Africa’ i Kigali","Iyo robo, yakozwe hagendewe ku miterere y’inyuma y’umuntu, ku buryo uba ubona ifite umubiri, ibyo bikaba bituma isa n’abantu.
Umunyamabanga wa “Smart Africa”yagize ati,”twishimiye cyane gutangaza ko Sophia, irobo ya mbere imeze nk’abantu, izitabira inama ya “Transform Africa 2019”
Ni ukuvuga ko iyo robo, ifite igihimba, umutwe, amaso, amaguru n’amaboko, umunwa,ku buryo ishobora gukora ibimenyetso ikoresheje isura “facial features’.
Mu 2017 Sophia yagiriye ikiganiro kuri televiziyo yitwa “CNBC” avuga ashobora guseka mu gihe hari ikintu gishimishije, akaba yanababara mu gihe bihindutse.
Iyo robo Sophia imeze nk’abantu, yagarageye bwa mbere mu ruhame mu 2016, muri “festival” yabereye Austin, Texas, muri Werurwe 2016.
Sophia ni yo robo ya mbere yabonye ubwenegihugu, kuko yahawe ubwenegihugu bwa (Saudi Arabia) mu 2017. Yabonye igihembo cya mbere cyagashya kabayeho bwa mbere mu mateka (first ever Innovation Champion), ikaba inafite konti ya twitter, aho ikurikirwa n’abantu barenga 93,000 .
Ni irobo y’ingore, ishora gukora ibimenyetso birenga 50 ikoresheje isura yayo, ikaba yaranditsweho inkuru mu binyamakuru bitandukanye.
Mu nama ya Transform Africa y’uyu mwaka, ubwo hazaganirwa ku nsanganyamatsiko igira iti ”Kuzamura ubukungu bw’Afurika hifashishijwe ikoranabuhanga “Boosting Africa’s Digital Economy” kandi biteganijwe ko Perezida Paul Kagame azatanga ikiganiro mu gihe cyo kuyifungura ku mugaragaro.
Transform Africa izaba hagati ya tariki 14 kugeza kuri 17 Gicurasi 2019, nyuma y’aho hazakurikiraho irushanwa rya “Golf” rimara umunsi umwe. Ubwo rikazaba ribaye ku nshuro ya kabiri.
Inama ya Transform Africa yakomotse ku kitwa “Smart Africa Initiative” ikaba yaratangijwe n’Abapererezida b’ibihugu birindwi mu 2013.
Iryo huriro ryaje gukura, ku buryo ubu rigeze ku bihugu 24 by’ibinyamuryango, ibigo by’abikorera bigera kuri 12, ndetse n’abandi bashakashatsi ku giti cyabo bahisemo kuba abanyamuryango kugira ngo byihutishe iterambere ry’umugabane, bawufasha kugera ku ikoranabuhanga.
Umunyamakuru wa Kigali Today
@ umureremedia

",https://www.kigalitoday.com/ikoranabuhanga/utuntu-n-utundi/article/sophia-robot-izi-ubwenge-butangaje-igiye-kwitabira-transform-africa-i-kigali,Tech
"Kohereza amafaranga wifashishije telefone ntubashe kuyasubirana wibeshye, bikwiye gukemurwa","Uyu munsi wizihirijwe mu ishami rya Kaminuza y’u Rwanda ry’i Huye, wagenderaga ku nsanganyamatsiko ivuga ngo ‘Ibicuruzwa by’ikoranabuhanga byizewe.’
Umwe mu bitabiriye kwizihiza uyu munsi yavuze ko hari igihe umuntu ashaka koherereza undi amafaranga hifashishijwe telefone akibeshya nomero ayoherezaho, ubwo amafaranga akayabura burundu.
Hari n’uwagaragaje ko hari igihe guhamagara hifashishijwe telefone bicikagurika, ibi bikaba bidashimisha ababa batanze amafaranga yabo mu kugura iyi serivise.
Christian Tuyishimire, umukozi mu Kigo Ngenzuramikorere, RURA, yifuje ko abagize ibibazo ibyo ari byo byose by’itumanaho bajya babibabwira. Ati “Ntabwo twagera ahantu hose, ariko abantu bagiye batubwira ibitabagendekeye neza twabafasha kubikemura.”
Naho ku bijyanye no kutabasha kugarura amafaranga igihe umuntu yayohereje ahatari ho, ngo baracyiga ukuntu bazagikemura.
Mu bindi bitanogera umuguzi mu bijyanye n’ikoranabuhanga byagaragajwe, harimo icyo kuba abantu basabwa kwishyura serivisi za Leta babinyujije mu mabanki, hanyuma ugiye kwishyura kuri konti ya serivisi runaka ya Leta agacibwa amafaranga.
Hari no kuba hari ubusumbane mu kugura amakarita yifashishwa mu kubikuza (ATM Cards), ndetse no kuba hari igihe ibyuma bibikurizwaho amafaranga biba bidakora, hanyuma umuntu yajya muri banki imbere agacibwa amafaranga aruta ayo yari gucibwa iyo yifashisha ikarita kandi ikosa atari irye.
Uwitwa Emmanuel Kagisha yagize ati “Iyo nguze ikintu twemeranyijwe ko uri bukingezeho, hakaba ingorane zituma utanga amafaranga arenga ayo wateganyaga kugira ngo ukingezeho, ni wowe uhomba, si njyewe kuko mba namaze kukwishyura.”
Yungamo ati “N’icyuma cya ATM cyapfuye, nkajya gufatira amafaranga imbere muri banki, ntibagombye kunyishyuza amafaranga yo gufatira amafaranga imbere muri banki, ari na yo menshi, kuko ikosa atari iryanjye.”
Jean Claude Sekamondo ukora muri Banki Nkuru y’u Rwanda wari waje kwizihiza umunsi w’umuguzi yavuze ko umuntu ataba akwiye gucibwa amafaranga y’umurengera kubera icyuma kibikurirwaho amafaranga kiba kitari gukora, ko aba akwiye kujya kureba umucungamutungo wa banki akabimufashamo.
Igihe kandi atanyuzwe, haba muri ibi birebana na serivisi atahawe neza ndetse n’ibindi bibazo yagiranye na banki aba akwiye kwegera Banki Nkuru y’u Rwanda.
Ati “Iyo mufitanye ibibazo n’ibigo by’imari mujye mutwegera tubahuze, tubafashe kubikemura. Ariko iyo ari ikibazo gikomeye umuturage tumugira inama yo kugana inkiko.”
Naho ku bijyanye n’ubusumbane bw’amafaranga yakwa abagana amabanki, abantu ngo baba bagomba gushakisha amakuru, hanyuma bakajya ahabahendukiye.
Ubundi, ngo umuguzi afite uburenganzira bwo guhabwa amakuru ku bicuruzwa, uburenganzira bwo gutegwa amatwi n’abacuruzi bakanamuha ibicuruzwa byiza kandi bifite ubuziranege. Ubu burenganzira, abaguzi baba bagomba kubuharanira.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ikoranabuhanga/mobayilo/article/kohereza-amafaranga-wifashishije-telefone-ntubashe-kuyasubirana-wibeshye-bikwiye-gukemurwa,Tech
Abagore bo mu cyaro barashishikarizwa gukoresha ikoranabuhanga,"Ibi bikorwa bishyizwe imbere mu gihe cy’ukwezi kwahariwe umugore, mu Karere ka Rubavu abagore 700 bakaba baramaze guhugurirwa gukoresha ikoranabuhanga muri serivisi bakenera.
Minisitiri w’Ikoranabuhanga mu Itumanaho no guhanga Udushya, Ingabire Paula, avuga ko umubare w’abagore bakoresha ikoranabuhanga mu Rwanda ukiri muto, muri uku kwezi kwahariwe abagore bifuje kuwongera.
Yagize ati “Twatangiriye mu Karere ka Rubavu ariko ni ibikorwa bizakomereza no mu tundi turere, kugira ngo abagore bitabire gukoresha ikoranabuhanga muri serivisi bakenera.”
Mu Rwanda, abaturage bangana na 13% ni bo bafite ubumenyi mu ikoranabuhanga. Mu bagore bakuriye ingo, abangana na 16.7% bifashisha ikoranabuhanga, abasigaye bakaba bakeneye guhabwa ubumenyi mu gukoresha ikoranabuhanga.
Minisitiri ufite Ikoranabuhanga mu nshingano, Ingabire Paula, avuga ko bashyize imbere kwigishiriza abagore ikoranabuhanga kuri telefoni igendanwa kuko biborohereza kubona serivisi bakenera zirimo serivisi z’Irembo, kubona ubuvuzi, serivisi z’ubuhinzi n’iteganyagihe kandi bidasaba interineti ahubwo ari ubutumwa bugufi agenda yohererezwa.
Icyakora ngo n’ubumenyi mu gukoresha mudasobwa bwaratanzwe, Minisitiri w’ikoranabuhanga Ingabire Paula, akavuga ko abagore bigishwa na bo bagira uruhare mu kwigisha abandi kuko ‘umugore ari mutima w’urugo’ ibyo azi abyigishije umuryango we n’abandi bahura, ubu bukangurambaga ngo bukaba bwarushaho kwihuta.
Umushinga DOT (Digital Opportunity Trust) usanzwe ukora ibikorwa byo gusakaza ubumenyi bw’ikoranabuhanga mu Rwanda, uzifashisha abazwi nk’ Intore mu ikoranabuhanga bahawe ubumenyi na bo bakazafasha kwigisha abandi.
Bamwe mu bagore bahuguriwe gukoresha ikoranabuhanga bahembwe telefoni zigendanwa(Smart Phone) zitwa ‘Mara’ zirimo gukorerwa mu Rwanda ariko zitaragera ku isoko.
Minisitiri w’Ikoranabuhanga avuga ko izi telefoni zizatangira gushyirwa ku isoko mbere y’ukwezi kwa karindwi, zikazaba zirimo servisi nyinshi umunyarwanda azajya akoresha bitamugoye, ndetse ibi ngo bizajyana no korohereza Abanyarwanda kubona izi telefoni ku nguzanyo mu mezi 12 na 24.
Minisitiri w’Uburinganire n’Iterambere ry’Umuryango, Nyirahabimana Solina avuga ko Abanyarwanda bagomba kubaka umuryango utekanye, akibutsa ko gutekana atari ukugira amahoro gusa, ahubwo ko ari ukugira umuryango ufite imibereho myiza n’amahoro.
Umunyamakuru wa Kigali Today/KT Radio
@ sebuharara
",https://www.kigalitoday.com/ikoranabuhanga/ubumenyi/article/abagore-bo-mu-cyaro-barashishikarizwa-gukoresha-ikoranabuhanga,Tech
Menya uko wakoresha imbuga za Interineti uhaha byinshi ukenera,"

Mu rwego rwo gukoresha murandasi neza kandi ugakora ibintu byinshi bitandukanye, bamwe mu bayikoresha bavuga ko basigaye banahahiraho cyangwa bakaba banagurisha ibikenerwa n’abantu mu buzima bwabo bwa buri munsi.
Silas Kangabe ni umwe mu bahaha bifashishije ikoranabuhanga. Mu kazi ke ka buri munsi akenera ibintu bikunze kuboneka mu mahanga ya kure kandi atabasha guhora ajyayo buri gihe. Kangabe avuga ko guhaha akoresheje imbuga nkoranyambaga bimufasha kubona icyo ashaka mu gihe gito gishoboka.
Yagize ati “Nkanjye nk’umu IT, nkunda gukora ibintu bisaba ko ngura ku masosiyeti yo hanze, sinahorayo buri gihe, ariko ubu natangiye kubitumiza ndi hano, bikangeraho mu gihe cy’umunsi umwe”.
Icyakora Silas Kangabe asobanura ko mbere yo gutumiza bisaba ko uba ufite konti muri banki hano mu Rwanda, hanyuma ukareba icyo wifuza ukagitumiza iyo mu mahanga, hanyuma bihita bikugeraho mu gihe gito.
Richard Mugwaneza uhagarariye ikompanyi ‘The Samples’ ifite urubuga abantu bahahiraho ibyo kurya bidatetse, yemeza ko ibi bigabanya gutakaza umwanya kw’abahaha kandi ko bitanga n’akazi ku bantu bashobora kuba bakoresha imbuga za Interineti.
Ati “Nkatwe dufasha umuntu kumugira ku isoko tukamushakira ibyo akoresha mu kurya, tukabimugezaho. Hari n’igihe kandi waba ukoresha urubuga rwacu ukanarangira umuntu uko yahaha, aho guta umwanya nawe hari icyo ubona ku mafaranga uwo muntu aba yahahishije”.
Dusabe Madani na we ukoresha uburyo bwo guhaha akoresheje imbuga za Interineti, avuga ko mu gukoresha ubu buryo bw’ihaha bisaba kubamo icyizere gihagije.
Agira ati “Ugura biba byiza ko agezwaho ibyo yaguze. Ibyo bituma buri gihe ahorana icyizere agahaha, bityo bikamufasha gukomeza akandi kazi ke”.
Mu guhaha ukoresheje imbuga za Interineti wagura nk’imodoka, ibikoresho byo mu nzu, ibyo kurya bitetse, ibidatetse n’ibindi.
Umunyamakuru wa Kigali Today/KT Radio
@ niwejambo
",https://www.kigalitoday.com/ikoranabuhanga/internet/article/menya-uko-wakoresha-imbuga-za-interineti-uhaha-byinshi-ukenera,Tech
Andi makuru wamenya ku cyogajuru cy’u Rwanda cyoherejwe mu kirere,"

Cyitezweho kuzatanga interineti mu mashuri yo mu Rwanda yitaruye kandi atari afite uburyo bwo gukoresha interineti yihuta kandi ihendutse, ariko ku ikubitiro kikazatangirira ku ishuri riri mu kirwa cya Nkombo, mu Karere ka Rusizi.
Impamvu yo gutangirira ku kirwa cya Nkombo ni uko uburyo busanzwe bwo gukwirakwiza interineti bwari bwaragoranye, kuko bitoroshye kunyuza “fibre optique” mu mazi.
Gordon Kalema, umuyobozi mukuru ushinzwe ikoranabuhanga muri Minisiteri y’Ikoranabuhanga na Inovasiyo, yabwiye Kigali Today ko icyo cyogajuru cyiswe icy’u Rwanda kuko u Rwanda rwagiranye amasezerano y’ubufatanye na One Web.
Muri ayo masezerano icyo cyogajuru kizatanga interineti ku kirwa cya Nkombo mu gihe cy’imyaka 10 nta kiguzi u Rwanda rwishyura, nyuma iyo Interineti ikazagezwa no ku yandi mashuri noneho u Rwanda rukabona kujya rwishyura bitewe na Interineti yakoreshejwe.
Icyogajuru ‘Icyerekezo’ cyahagurukirijwe muri Guyana muri Amerika y’Amajyepfo.
Kalema avuga ko kuba icyo cyogajuru cyarahagurukirijwe muri Amerika y’epfo kandi cyitwa icy’u Rwanda, ari uko ubusanzwe ibyogajuru bigira ahantu hihariye bigomba guhagurukirizwa.
Ati” Hagomba kuba nta bantu bahatuye hafi, kandi ari ku mazi menshi. Kuko iyo misiyo ipfuye kikagaruka, cyururukira mu mazi menshi.
Ikindi ni uko iyo icyogajuru kirashwe mu kirere, hari ibintu bimeze nk’ibice byacyo (fragments) bimanuka, ibyo na byo bigomba kururukira mu mazi, kuko biba ari umuriro, bimanukiye ahari abantu byabamara”.
Kalema kandi avuga ko ibyogajuru bikunze kohererezwa ahantu hegereye umurongo ugabanya isi mo kabiri (Equateur), kubera ko ahongaho umubumbe w’isi uba uzenguruka wihuta cyane, bigafasha icyogajuru kugira imbaraga kikihuta.
Avuga kandi ko iyo interineti y’icyogajuru izaba yunganira iyari isanzwe ihari ya 4G n’iya fibre optique, ariko ko bitazakuraho iyo yakoreshwaga.
Icyogajuru ‘Icyerekezo’ kandi ngo si ngombwa ko kiza mu kirere cy’u Rwanda, kuko iyo cyamaze koherezwa mu kirere ku butumburuke bw’ibirometero biri hejuru y’ibihumbi 12, ngo kiba gifite ubushobozi bwo kuba cyatanga serivisi gikeneweho aho ari ho hose ku isi.
Kalema kandi yongeraho ko icyogajuru cy’u Rwanda cyoherejwe mu kirere, gitandukanye n’utwogajuru dutoya twoherezwa mu kirere cy’aho tugomba gutanga serivisi.
Ati” Icyo navuga kuri ibyongibyo, iriya One Web ifite agace kayo yoherezamo ibyogajuru. Iki cyogajuru gitandukanye n’utu dutoya twa ‘mini- satellite’.
Iki iyo kimaze kugera hejuru nko muri kilometero 1200, uba ureba isi yose. Ntabwo uba ukivuga ngo uri mu kirere cy’uyu cyangwa icy’uyu.Uba ushobora guha serivise isi yose”.
Kalema kandi yabwiye Kigali Today ko u Rwanda rutaguze icyo cyogajuru, ko ahubwo rwagiranye amasezerano n’umushoramari (One Web) ushaka amasoko magari.
Uwo mushoramari yumvikanye n’u Rwanda gutangirira ku ishuri rimwe ryo ku Nkombo, nyuma hakazabaho ubufatanye bushingiye kuri bizinesi, kugira ngo andi mashuri menshi ahabwe interineti.
Kugeza ubu mu Rwanda mu mashuri yisumbuye 40% afite interineti, naho mu mashuri abanza ho afite interiniti ni 14%.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/ibindi-bikoresho/article/andi-makuru-wamenya-ku-cyogajuru-cy-u-rwanda-cyoherejwe-mu-kirere,Tech
Icyogajuru cy’u Rwanda cyamaze koherezwa mu isanzure,"

Ni igikorwa cyabaye guhera saa tanu n’iminota 37 z’ijoro ku isaha yo mu Rwanda, kibera muri Guyana muri Amerika y’Amajyepfo.
Icyo cyogajuru cyitezweho gukwirakwiza Interineti by’umwihariko ku kirwa cya Nkombo kiri rwagati mu kiyaga cya Kivu, no mu yandi mashuri yo hirya no hino mu gihugu yagorwaga no kwiga ndetse no gukoresha ikoranabuhanga bitewe na murandasi (internet) itameze neza.
U Rwanda rubashije kugera kuri icyo cyogajuru ku bufatanye n’ikigo mpuzamahanga cy’itumanaho cyitwa ‘One Web’.


Abanyeshuri bo ku kirwa cya Nkombo ni bo bise icyo cyogajuru izina ‘Icyerekezo’, dore ko kije ari igisubizo gikomeye kuri bo.
Minisiteri ifite ikoranabuhanga mu nshingano ivuga ko kugira ngo murandasi igere ku kirwa cya Nkombo hakoreshejwe uburyo bwo kunyuza insinga munsi y’amazi ku ntera ya kilometero 16 byasaba nibura miliyoni ebyiri n’igice z’amadorali ni ukuvuga amafaranga y’u Rwanda asaga gato miliyari ebyiri na miliyoni 212.


Icyo cyogajuru cyitezweho kugabanya ikiguzi cya interineti nk’uko Goldon Kalema, Umuyobozi mukuru ushinzwe Ikoranabuhanga muri Minisiteri y’Ikoranabuhanga no guhanga udushya yabisobanuye.
Ati “Ni intambwe ishimishije kuko icyo cyogajuru kirazamuka mu kirere gifite ibendera ry’u Rwanda, ni bwo bwa mbere bibaye.”
Imibare itangwa na Minisiteri y’Ikoranabuhanga igaragaza ko murandasi mu mashuri yisumbuye iboneka mu mashuri 525 (angana na 40%), naho mu mashuri abanza interinet ikaboneka mu mashuri 2,800 (angana na 14 %).
#Rawanda we are proud of you Our motherland country 🇷🇼 Much appreciation to @PaulKagame @UrugwiroVillage @RwandaICT @Arianespace pic.twitter.com/AjNRVwiKWm
— Yassyn Brown (@YassynBrown) February 27, 2019



 


Kanda hepfo muri Videwo hagati urebe uko cyahagurutse
ICYMI: watch @Arianespace’s first #Soyuz liftoff of 2019, carrying the first six @OneWeb satellites! #VS21 @OneWebSatellit1 pic.twitter.com/xT0wIFMhV8
— Stéphane Israël (@arianespaceceo) February 27, 2019
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ibindi-bikoresho/article/icyogajuru-cy-u-rwanda-cyamaze-koherezwa-mu-isanzure,Tech
Urubyiruko rurimo gutozwa gusimbura imashini zikora imihanda y’icyaro ,"Uyu mushinga uzatangira muri Werurwe 2019 kugera muri Gashyantare 2020. Ni icyiciro cya kabiri nyuma y’icya mbere watojemo urubyiruko 168 rwo mu turere twa Gakenke, Rulindo, Nyamasheke na Rusizi.
Muri uyu mwaka urubyiruko rwo mu turere twa Nyaruguru, Nyamagabe, Ruhango na Rutsiro, ni rwo ruzigishwa gukora imihanda hakoreshejwe gupakira igitaka mu mifuka rukayisasa hasi rukorosaho ikindi gitaka hagahinduka umuhanda muzima.
Umuyobozi w’umushinga CORE, Kei Nakajima avuga ko urubyiruko rwize gukora iyi mihanda mu mwaka ushize kuva muri Werurwe 2018 kugera muri Gashyantare 2019 rwabashije gukora ahangana na kilometero imwe.
Abakozi ba CORE bahakana ko atari ubunebwe uru rubyiruko rwagize ahubwo ngo ni uko batakoze iminsi yose kandi icyo bari bagamije ari ukwiga atari ugukora ubuso bunini.
Nakajima akomeza agira ati “iri koranabuhanga ryitwa ‘Do-nou’ rikoresha ibintu bihari kandi bihendutse nk’igitaka (latelite) n’udufuka, abaturage bakaba bashobora kubibona hafi.
Mugenzi we ukorera uwo mushinga, Injeniyeri Obed Ntakirutimana akomeza asobanura ko urubyiruko rwamaze gutozwa gukora imihanda ubu rurimo kwitegura kujya rukorera uturere twabo.
Ati “Iyo bamaze kwiga basigarana ibikoresho bitorejeho nk’utwuma dutsindagira umuhanda, amasuka, ibitiyo, ingorofani n’ibindi. Ubu icyo turimo guharanira ni ukugira ngo bose babone ibyangombwa byo gutangira gukora”.
Ambasade y’u Buyapani mu Rwanda yari yatanze amadolari ya Amerika ibihumbi 300(arenga miliyoni magana abiri na mirongo itandatu z’amanyarwanda) ku mushinga wa mbere.
Kuri ubu nabwo iyo ambasade yatanze amadolari ya Amerika 260, 736 ku cyiciro cya kabiri, akaba ahwanye n’amafaranga y’u Rwanda hafi miliyoni magana abiri na mirongo itanu.
Ambasaderi w’u Buyapani mu Rwanda, Takayuki Miyashita, avuga ko bifuza kubona urubyiruko rwashinze ibigo bikora imirimo yo gusana no guhanga imihanda rugateza imbere icyaro.
Ati “Imihanda y’imigenderano ntabwo ijya yoroha guhangwa mu bihugu byinshi, turashaka ko uru rubyiruko rutangiza imishinga iteza imbere abaturage”.
Mu bikoresho uru rubyiruko rwigishijwe gukora imihanda rusabwa kwishakira harimo igitaka cyiswe ‘latelite’, ndetse no kugura udufuka two kugipakiramo.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/ibindi-bikoresho/article/urubyiruko-rurimo-gutozwa-gusimbura-imashini-zikora-imihanda-y-icyaro,Tech
Miliyoni 90Frw zigiye kwifashishwa mu bushakashatsi kuri rukarakara,"Ni ubushakashatsi RHA igiye gukora mu gihe cy’amezi 12, ku bufatanye n’Ikigo cy’Igihugu cy’Ubuziranenge (RSB), Ishuri Rikuru ry’Imyuga n’Ubumenyingiro (Rwanda Polytechnic), ndetse n’imiryango idashamikiye kuri Leta Earth Enabel, African Designer Center na Green Pact Africa.
Harouna Nshimiyimana, Umuyobozi ushinzwe ubugenzuzi n’amabwiriza y’imyubakire muri RHA, agira ati “Habanje gushakwa ibyagenderwaho kugira ngo itafari ryo muri Rusizi ribe rikomeye, irya Musanze ribe rikomeye…urabona ko ubutaka butandukanye, byabaye ngombwa ko tubanza gukora ubushakashatse kuri buri butaka mu turere dutandukanye.”
Nshimiyimana avuga ko ubwo bushakashatsi butaratangira ariko bukaba bwaramaze kubona amafaranga mu baterankunga b’abanyamahanga bamenyereye ibikoresho bikorwa hashingiwe ku butaka, ariko akavuga ko mbere y’uko 2019 urangira inyigo ku butaka bwo muri buri karere izaba yamaze gukorwa.
Ati “Igihari ni uko mbere y’uko uyu mwaka urangira hazaba hasohotse raporo yerekana imiterere y’ubutaka hirya no hino mu turere.”
Akomeza avuga ko iyo miterere y’ubutaka ari yo izashingirwaho mu kwerekana uko bukwiye kuvangwa kugira ngo haboneke itafari rya rukarakara n’ibipimo ryaba rifite.
Ni mu gihe, mu nkuru Kigali Today yakoze muri 2017, Ikigo cy’Igihugu cy’Imiturire, RHA, cyari cyatangaje ko bitarenze umwaka wa 2019, itafari rya rukarakara rizaba ryemerewe kubakishwa mu mijyi y’u Rwanda harimo na Kigali.
Nshimiyimana yemeza ko uyu mushinga wadindiyeho gato kuko urimo abafatanyabikorwa benshi kandi ukaba ugomba gukorerwa mu gihugu hose.
Agira ati “Iyo ibintu bijemo abantu benshi kugira ngo bizasohoke ari ibintu bikomeye bifitiye igihugu akamaro akenshi biratinda kuruta uko wavuga wenda ngo ugiye gushaka itafari rya Gasabo. Ushatse irya Gasabo gusa, no mu mezi atatu waba uribonye.”
Uyu muyobozi mukuru ushinzwe ubugenzuzi n’amabwiriza mu by’imyubakire muri RHA akomeza avuga ko ubushakashatsi ku miterere y’ubutaka hirya no hino mu gihugu buzatwara amezi 12, bukazatwarwa abarirwa mu bihumbi ijana by’amadorali (100,000$); ni ukuvuga hafi miliyoni 90FRW.
Nibamara kubona imiterere y’ubutaka ngo bakazakurikizaho gutwara ubwo butaka muri Laboratwari noneho hagakorwa itafari rya buri karere bakaripima, bakarimena kugira ngo barebe ubukomere bwaryo, bikabafasha gukora igitabo kigisha uko rukarakara ikorwa hashingiwe ku bwoko bw’ubutaka waba ufite.
Ati “Kuko urabona dufashe nka Musanze bagira itaka ry’amakoro, tuzabarebera ducukuyemo hasi twabona itaka rimeze gute?, twarivanga gute?”.
Ibyo ngo ni byo bizashingirwaho mu kubabwira imiterere y’itaka bakwifashisha mu kubumba itafari rya rukarakara, igipimo cy’amazi bavangamo, ndetse n’imiterere (form) y’iryo tafari kugira ngo Abanyarwanda bashobore kubaka inzu za rukarakara zikomeye zitabagwaho.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ikoranabuhanga/ibindi-bikoresho/article/miliyoni-90frw-zigiye-kwifashishwa-mu-bushakashatsi-kuri-rukarakara,Tech
Hagiye kubakwa izindi ‘Coding academies’ enye ,"

Iyi minisiteri ivuga ko byibura hazubakwa ishuri nk’iri muri buri ntara kugirango hakemuke ikibazo cy’impuguke mu ikoranabuhanga, bityo abatumizwa hanze bagabanuke.
Aya mashuri afite insanganyamatsiko igira iti ‘Born to Code’ cyangwa ‘Twavukiye kwandika porogaramu za mudasobwa’, azubakwa anafite intego yo gutoza intyoza mu bijyanye n’ikoranabuhanga rya mudasobwa.
Paula Ingabire minisitiri w’ikoranabuhanga n’itumanaho yavuze ko iyi gahunda yo kubaka andi mashuri y’ikoranabuhanga, yatangajwe kuri uyu wa gatanu tariki 22 Gashyantare 2019, ubwo hatahwaga ku mugaragaro ishuri ‘Coding Academy’ ryubatse mu murenge wa Mukamira mu karere ka Nyabihu.
Yongeyeho ati “Buri shuri muri aya ane, rizajya ryigisha abanyeshuri 60, bivuze ko igihugu kizabona impuguke 300 mu bumenyi butandukanye bwa mudasobwa”.
Dr. Eugene Mutimura, Minisitiri w’uburezi, yavuze ko iri shuri ryakira abana bahize abandi mu mibare n’ubugenge n’icyongereza kandi bakunze ibyo kwandika porogaramu (coding).
Abanyeshuri baziga imyaka itatu, bazarangize bafite impamyabumenyi y’amashuri yisumbuye, mbere y’uko boherezwa mu bigo bitandukanye bikora iby’ikoranabuhanga ngo batangire bakore ibyo bize.
Iri shuri ryatashywe uyu munsi ryuzuye ritwaye miliyoni 500 z’amafaranga y’u Rwanda, nyuma y’uko mu 2014 perezida wa Repubulika atangaje ko hazashyirwaho amashuri yihariye yigisha ikoranabuhanga.
Abanyeshuri 60 ba mbere bagizwe na n’abahungu 30 hamwe n’abakobwa 30 batangiye amasomo yabo atoroshye, aho bari kwiga ibijyanye no gucunga umutekano kuri interineti, kwandika porogaramu n’ibindi.
Nibasoza iyi myaka itatu, aba banyeshuri bazaba bafite n’amahirwe yo guhabwa amasomo yisumbuyeho mu gihugu cya Leta Zunze ubumwe z’Amerika, Koreya y’Epfo, Ubusuwisi n’ahandi.
Abanyeshuri biga muri iri shuri baravuga ko bashima cyane leta y’u Rwanda yabahaye amahirwe yo gukabya inzozi zabo bakiri bato.
Hirwa Blessing yagize ati “Bizatuma mpagarika abagaba ibitero by’ikoranabuhanga ku gihugu cyanjye”.
Iri shuri ryambere ryubatswe I Mukamira muri Nyabihu bitewe n’uburyo ari ahantu hari ikirere kiza cyatuma abana biga neza ndetse hakaba hitaruye ibirangaza.
Guverinoma itanga buruse 100% ku banyeshuri batoranyirizwa kwiga muri iri shuri.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ubumenyi/article/hagiye-kubakwa-izindi-coding-academies-enye,Tech
Telefone zigiye kuzajya zifasha abantu kumenya ibiri ku gishushanyo mbonera,"Ibyo biratangazwa mu gihe icyo kigo n’izindi nzego bafatanyije barimo gutegura igishushanyo mbonera cy’imijyi kivuguruye kizaba cyarangiye muri Werurwe 2020, kizasimbura icyari cyarakozwe muri 2011 kuko ngo kitakijyanye n’igihe, cyane ko uretse Umujyi wa Kigali binareba imijyi itandatu iwungirije.
Umuyobozi mukuru w’icyo kigo, Mukamana Espérance, avuga ko iryo koranabuganga rizatuma buri muntu amenya icyagenewe ubutaka runaka hirindwa amakosa yabaye mbere, aho ubutaka bwo guhinga bwavogerewe.
Ati “Nk’ubu byagaragaye ko hari ubutaka bwari bwaragenewe ubuhinzi bwavogerewe bwubakwaho. Byatewe n’ingorane twagiye duhura na zo mu gushyira mu bikorwa igishushanyo mbonera cya 2011, gusa ubu hari ingamba twafashe ku buryo bitazongera mu gishushanyo gishya”.
“Nko mu mujyi wa Kigali usanga abaturage nta makuru bafite ku gishushanyo mbonera, bigatuma batamenya icyo ubutaka bwabo bugenewe. Ubu hari umuhanga urimo kudukorera uburyo umuntu azajya abirebera kuri telefone ye, bikazatangira muri Werurwe 2020, ubwo igishyushanyo cyawo gishya kizaba cyarangiye”.
Yongeraho ko ibyo bizatuma nta wongera gukoresha ubutaka icyo butagenewe cyane ko ngo ari byo biteza akajagari ndetse bikanica igenamigambi ry’igihugu.
Umuyobozi w’ishami ry’imiturire n’imyubakire mu mujyi wa Kigali, Fred Mugisha, avuga ko hari byinshi birimo gukorwa kugira ngo buri muturage amenye igishushanyo mbonera kuko ngo ari byo bizatuma cyubahirizwa.
Ati “Biragaragara ko hahayeho ubukangurambaga buke ku gishushanyo mbonera cy’umujyi wa Kigali ngo kimenyekane kugera ku rwego rwo hasi. Ubu turimo gukora igishushanyo mbonera cya buri mudugudu ku buryo bizaba bigaragara no mu gishya kirimo kuvugururwa”.
“Bizatuma umukuru w’umudugudu yicara azi ubutaka buri mu mudugudu we, ibibanza birimo n’icyo byagenewe bityo umuturage ukeneye amakuru ku butaka runaka ntazongere kuvunika ajya ku murenge cyangwa ku karere. Turimo kureba n’uko ku makarita byazava mu ndimi z’amahanga bikandikwa mu Kinyarwanda”.
Avuga kandi ko mu gukora igishushanyo mbonera bazibanda cyane ku makuru atangwa n’abaturage kuko ari bo bazi iby’aho batuye, kugira ngo hatazongera kubaho abavuga ko ubutaka bwari bubereye guhingwa bwagizwe ubwo kubaka.
Umujyi wa Kigali ufite Km² 730, ariko ahashobora guturwa nyuma yo gukuramo imisozi ihanamye n’ibishanga hakangana na Km² 244, izo na zo ngo zigakurwamo ahari ibikorwa remezo n’ubusitani hagasira Km² 122 gusa.
Ibi ngo biteye impungenge ikaba ari yo mpamvu Umujyi wa Kigali usaba Abanyarwanda kumenyera kubaka bajya hejuru kugira ngo n’abandi bazabone aho batura kuko abashaka kuwuturamo ngo biyongera umunsi ku munsi mu gihe ubutaka bwo butiyongera.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/mobayilo/article/telefone-zigiye-kuzajya-zifasha-abantu-kumenya-ibiri-ku-gishushanyo-mbonera,Tech
Polisi yatangiye kugerageza uko Perimi yakorerwa hifashishijwe ikoranabuhanga,"Polisi ivuga ko ubu buryo burimo kugeragezwa mu rwego rwo korohereza Abanyarwanda kubasha gukora ibizamini.
Umuvugizi wa polisi y’igihugu, ishami rishinzwe umutekano wo mu muhanda, Senior Superintendent of Police Jean Marie Vianney Ndushabandi, yabwiye Kigali Today ko ku ikubitiro harimo kugeragezwa uburyo bwo gukora ibizamini by’uruhushya rw’agateganyo rwo gutwara ibinyabiziga (permis provisoire).
Igeragezwa rirakorerwa ku Muhima mu mujyi wa Kigali ahasanzwe hakorera ishami rya polisi rishinzwe umutekano wo mu muhanda.
Ni na ho hazaba hari icyumba kirimo za mudasobwa abantu bazajya bakoreraho ibizamini, ariko bene ibyo byuma ngo bizageza ubwo bikwirakwizwa hirya no hino mu gihugu.
SSP Ndushabandi ariko avuga ko ubwo buryo butazakuraho ko ababishaka bazakomeza gukorera ku mpapuro kuko hari abantu batazi gukoresha mudasobwa.
SSP Ndushabandi yavuze ko igeragezwa nirimara kurangira bagasanga bikora neza, umuntu azajya yiyandikisha akoresheje ‘Irembo’ nk’uko bisanzwe, hanyuma ahitemo niba ashaka gukorera kuri mudasobwa cyangwa ku mpapuro.
Abazahitamo gukorera kuri mudasobwa bazajya baza i Kigali, mu gihe ibigo byo gukoreramo bitaragezwa mu gihugu hose, naho uzahitamo gukorera ku mpapuro azakorera ahasanzwe hakorerwa ibizamini mu turere.
Umuvugizi wa polisi ishinzwe umutekano wo mu muhanda avuga ko uzahitamo gukoresha mudasobwa, azajya ahabwa kode (code) izatuma mudasobwa imuhitiramo ikizamini kijyanye n’iyo kode, bivuze ko nta gukopera kuzabaho.
Ati ”Imashini izaguha ikizamini kijyanye na kode washyizemo. Ku buryo uwo muzaba mwicaranye, ntabwo muzaba mukora ikizamini kimwe, kandi ntabwo hazavanwaho kugenzura (surveillance)”.
Mu kwirinda ko abantu bakopera kandi, ngo mudasobwa izajya itanga ibibazo n’igihe ntarengwa cyo kubisubiza.
SSP Ndushabandi yunzemo ati ”Ni iminota. Niba imashini yaguhaye iminota 15 urugero, nirangira izajya ihagarara, ubwo izajya ikosora ibyo wakoze. Niba ari bibiri ni ibyo, niba ari kimwe ni icyo”.
SSP Ndushabandi avuga ko ubu buryo nibumara kunozwa buzakomeza gukoreshwa, ku buryo hazagera ubwo umuntu wese ukeneye gukorera uruhushya rwo gutwara ibinyabiziga azajya ajya ahari ikigo cyo gukoreramo, bakamwakira agakora adategereje amatariki ajya atangwa.
Ati ”Urumva biracyari mu ntangiriro, ariko ni uburyo bushobora gukomeza, n’umuntu akaba yakora igihe cyose. Kontorore tekinike (controle technique) yatangiye ikora amasaha 12 none ubu igeza saa sita z’ijoro.
Igihe cyose icyo twifuza ni uko umuturage ahabwa serivisi inoze, kandi akayihabwa ku gihe. Ibyo byose bizaterwa n’uko ubushobozi buzagenda bwiyubaka”.
Ikoranabuhanga rizanakoreshwa ku mpushya za burundu
SSP Ndushabandi kandi yabwiye Kigali Today ko mu mishinga yihutirwa harimo kubaka ikigo kizajya gikorerwamo ibizamini by’impushya za burundu zo gutwara ibinyabiziga ku buryo bw’ikoranabuhanga.
Icyo kigo kizubakwa mu Murenge wa Masaka mu Karere ka Kicukiro mu Mujyi wa Kigali.
SSP Ndushabandi yavuze ko ikibanza kizubakwamo icyo kigo cyamaze kuboneka, hakaba hagishakishwa ibindi byangombwa.
Yavuze ko muri icyo kigo hazajya hakorerwamo ibizamini byose byari bisanzwe bikorwa ku ruhushya rwa burundu, ariko umwihariko ukaba ko bizajya bikorerwa ahantu hamwe bikarangirira rimwe.
SSP Ndushabandi nta makuru menshi atanga ku buryo bw’ikoranabuhanga buzaba buri muri iki kigo, gusa avuga ko hazahuzwa uburyo busanzwe bwo gukora ikizamini hari umupolisi, ndetse no gukora hakoreshejwe mudasobwa gusa nta mupolisi uhari.
Ati ”Byose bizakoreshwa. Ibisabwa gukoreshwa ikoranabuhanga bizakorwa, n’ibisabwa gukoreshwa n’umupolisi bizakorwa”.
Kuri ibi bigo byombi, SSP Ndushabandi yavuze ko nta gihe kizwi bizaba byatangiye gukoreshwa, gusa ngo ku kigo cyo gukoreramo ikizamini cy’uruhushya rw’agateganyo hatangiye igeragezwa, aho hari abantu bakorana na polisi birirwa bakora ibizamini, harebwa niba iyo gahunda ikora neza. Bivuze ko ku mpushya z’agateganyo, iyo gahunda ishobora kuzatangira vuba.
Ku ruhande rw’abaturage, abaganiriye na Kigali Today bavuga ko iyo gahunda nitangira izaba ari nziza kuko ngo ibya ruswa byajyaga bivugwa mu mpushya zo gutwara ibinyabiziga bizera ko bitakongera kugaragara.
Francois Benda wo mu Murenge wa Kinyinya, Akarere ka Gasabo yagize ati ”Iryo terambere niriza abantu bagakorera kuri mudasobwa nibwo bizagenda neza. Hazavamo za ruswa, ikimenyane kivemo, kuko hari abajyaga gukora ugasanga bavuga ngo batanze ‘akantu’. Bivuyeho rero, hajya hakora umuhanga agatahana icyo yakoreye”.
Undi ukora akazi ko gutwara abantu ku igare ati”Ubwo se waha ruswa kompiyuta (computer)? Reka ntibyashoboka!”.
Icyakora hari abaterwa impungenge no kuba abenshi mu baturage bataramenya gukoresha ikoranabuhanga, bakavuga ko ubwo buryo buzakoreshwa n’abajijutse gusa.
Abakorera impushya zo gutwara ibinyabiziga kandi bavuga ko uburyo bwo gukorera kuri mudasobwa nibutangira bizatuma amanota atongera gutinda ngo bitume n’impushya zitinda, kuko umuntu azajya akora, mudasobwa igahita imuha amanota.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/internet/article/polisi-yatangiye-kugerageza-uko-perimi-yakorerwa-hifashishijwe-ikoranabuhanga,Tech
Telefoni ititondewe yatera indwara zirimo na kanseri y’ubwonko ,"Hari ababyeyi batazi ingaruka mbi zigera ku bana babo mu gihe bakoresheje ibyo bita tabuleti “tablets”n’izindi telefoni zigendanwa zitwa “smartphones”.
Umushakashatsi w’Umunyamerikakazi witwa Devra Davis, yavuze ko imbaraga zikomoka ku byitwa radiyasiyo ”radiations”zinjira mu bwonko bw’abana mu buryo bworoshye, zikaba zagira ingaruka z’igihe kirekire kuko ubwonko bw’abana buba bugikura.
Umuganga witwa Dr Marc Arazi, uyobora umuryango witwa Phonegate alerts ushinzwe kurwanya ikoreshwa nabi rya telefone zigendanwa, avuga ko abana bato batagomba kwegerezwa cyangwa gukinisha telefoni, kuko amagufwa yabo y’umutwe aba ataraterana neza bikaba byorohera “onde” za telefoni kumwinjira mu bwonko.
Ikindi kandi ngo umugore utwite ntagomba gukoresha telefoni ayegereje ku nda kuko, nubwo umwana uri mu nda aba afubitswe n’ingobyi abamo ngo ntibyabuza onde za telefoni kumugeraho.
Hari abahanga mu by’imitekerereze ya muntu, baburiye abantu, bavuga ko ikoreshwa rya telefoni zigendanwa rishobora kugira ingaruka zirimo, kwibagirwa vuba, kwangirika k’ubuzima bwo mu mutwe ndetse no kubura ibitotsi cyane cyane ku bana bari mu kigero cy’ingimbi n’abangavu.
Umushakashatsi Devra kandi, avuga mu gihe cyose telefoni yegereye umubiri w’umuntu ishobora ku mugiraho ingaruka mbi, avuga ko n’iyo umuntu yayishyira munsi y’umusego aryamiye, bitabuza izo radiyasiyo kumugeraho,akagira abantu inama yo kuzibika kure y’aho baryamye.
Yongeraho ko mu masaha y’umunsi asanzwe abantu bari muri gahunda zabo zitandukanye, ibyiza ari ukubika telefoni zabo mu bikapu cyangwa mu masakoshi, kuko kuzitwara mu mifuka y’imyenda bituma izo radiyasiyo zinjira mu mubiri w’umuntu kuko ziba ziwegereye cyane.
Avuga ko abagabo bakunda gutwara telefoni mu mifuka y’amapataro yabo cyangwa mu mifuka y’amakoti bahura n’ingaruka z’igabanuka rikabije ry’intanga.
Dr Marc Arazi, avuga ko nubwo imbaraga zisohorwa na telefoni zitagaragarira amaso, zikaba zitanuka cyangwa ngo zihumure, bitabuza ko zigira ingaruka ku buzima bw’abantu.
Mu ngaruka zindi zikomoka ku ikoreshwa rya telefoni, harimo kugira ibibazo by’amaso atabona neza kuko ubwo yangizwa n’ikoreshwa rya telefoni rikabije.
Igitera ibyo bibazo by’amaso ahanini, ngo hari umuntu akibyuka atangira kureba muri telefoni akoresheje ijisho rimwe irindi rigipfutse, uko kuba amaso abiri areba urumuri ku buryo butandukanye ngo bikurura ubuhumyi. Ibyiza ngo ni ukurebesha amaso yose afunguye.
Indi ngaruka ikomoka ku ikoreshwa rya telefoni ni ukubura ibitotsi mu gihe cyo kuryama. Ibyiza ngo ni uko umuntu yazimya ibikoresho birimo urumuri nk’urwa telefoni na interineti nibura isaha imwe n’igice mbere y’uko ajya kuryama.
Ikibazo cy’isano iri hagati y’ikoreshwa rya telefoni na kanseri y’ubwonko, cyakomeje gutera impaka mu bahanga mu by’ubuzima, gusa itsinda ry’abaganga bakoze ubushakashatsi bifashishije imbeba, bavuze ko babonye ko imbeba zashyizwe hafi ya onde za telefoni igihe kinini zarwaye kanseri y’ubwonko n’iy’umutima ugereranije n’imbeba zari kure y’izo onde.
Hari kandi ikibazo cyo kubabara ijoshi kubera gukoresha telefoni igihe kirekire umuntu yubitse umutwe, ibyo ngo bikunda kugaragara ku bangavu n’ingimbi kuko baba bagikura, uko guhora bigonze bareba muri telefoni, hari ubwo bibatera kubabara ijosi. Hari abaganga ngo babonye ubwiyongere bw’icyo kibazo bagihimba izina rya ""text-neck"" mu Cyongereza.
Ikindi ngo ni uko abantu bakunda kwandika ubutumwa bugufi bakoresheje telefoni, bagera aho bakajya bababara intoki cyane cyane urutoki rw’igikumwe, kuko ngo si byiza ko intoki z’abantu zikora ikintu kimwe mu masaha meshi.
Dr Arazi avuga ko ari bibi kuvugira kuri telefoni umwanya munini, mu gihe umuntu ari mu rugendo, yaba ari muri “gari ya moshi”, cyangwa mu mudoka isanzwe, kuko ngo iyo umuntu ari mu rugendo nk’uko agera ahantu hari (reseau) nkeya, bigatuma telefoni ikoresha imbaraga nyinshi kugira ngo abavugana bashobore kumvikana icyo gihe rero, nibwo umuntu aba afite ibyago byinshi byo kwinjiza “ondes”nyinshi mu mubiri we.
Abaganga bagira abantu inama yo gukoresha za ekuteri (ecouteur) mu gihe bahamagara cyngwa bitaba kugira ngo izo mbaraga ziva muri telefoni(ondes), zinyure muri izo ekuteri ntizinjire mu matwi y’umuntu ako kanya.
Dr Arazi avuga ko ibyiza ari ugushyira telefoni kure, n’igihe umuntu akeneye kuyivugiraho, akayishyiramo ijwi rinini (haut-parleur),akayirambika ku meza akabona kuvuga.
Kuva mu 2011, Ishami ry’umuryango w’abibumbye ryita ku buzima (OMS), washyize radiyasiyo za telefoni mu bintu bishobora gutera abantu indwara ya kanseri.
Umunyamakuru wa Kigali Today
@ umureremedia
",https://www.kigalitoday.com/ikoranabuhanga/mobayilo/article/telefoni-ititondewe-yatera-indwara-zirimo-na-kanseri-y-ubwonko,Tech
"Nsyata mu Gasanga, Numero Composé,….tumwe mu dukoryo twakurikiye umwaduko wa Telefoni ngendanwa mu Rwanda ","Mbere byasabaga gukora ibilometero n’ibilometero ujyanye ubutumwa ahantu runaka bigatwara amafaranga n’umwanya utari muto. Byasabaga kandi gukora urugendo ujya gushaka umuntu wagerayo ukaba wamubura, ukagaruka amara masa.
Icyakora iryo terambere ntiryasiganye n’udushya twarirangaga, dore ko uko imyaka yagiye ikurikirana ari na ko ryarushijeho kuvugururwa rikorohera abantu. Imikoreshereze ya telefoni yatonze bamwe, ubwoko bw’amatelefoni yagaragaraga ku isoko, uburyo gukoresha telefoni byari bihenze, ni bimwe mu byaranze uko gusakara kwa telefoni ngendanwa mu Rwanda.
Mombayilo
Kanaka yaguze ‘Mombayilo’,…. Nyirakanaka atunze ‘Mombayilo’,…. Ntiza kuri ‘Mombayilo’ mpamagare umuntu….ni zimwe mu mvugo zumvikanye abantu bakoreshaga cyane cyane mu bice by’icyaro bashaka kuvuga izo telefone ngendanwa (mobile phone), icyakora hari n’abandi bazitaga ‘Mobayilo’.
Nyinshi muri izo telefoni zabaga ari nini, zifite urusinga (antenne) rutuma zibasha gufata umuyoboro w’itumanaho (réseau/mobile phone network).
Icyakora uko iminsi yagiye yiyongera ni na ko hadukaga ubwoko butandukanye bwa Telefoni nto, zoroshye gukoresha no gutwara, kandi zifata ‘réseau’ mu buryo bworoshye.
Bamwe bazitwaraga ku mukandara, abandi mu ijosi
Abantu bibuka uburyo batwaragamo telefoni, aho wasangaga bamwe bazitwara ku mikandara, abandi barazishakiye umugozi cyangwa umushumi bagenda bazitwayeho mu ijosi. Ubwo buryo bwo kuzitwara bwafatwaga nk’umurimbo ndetse no kuziratira abatazifite bwajyanaga no gushyiramo uburyo butuma ivuga abantu bakayumva igihe bayihamagaye (sonnerie) haba ari mu rusengero, mu kiliziya, mu isoko, mu nzira cyangwa mu rugo.
Byajyanaga kandi n’uko uwitabaga wasangaga avuga cyane ntatinye ko ari mu ruhame, ahubwo agashaka kumvisha abo bari kumwe ko yabasize muri iryo koranabuhanga ryo gutunga telefoni no kuvugana n’umuntu uri kure yifashishije ‘Mombayilo’.
Kubona réseau byasabaga kurira igiti, umusozi, inzu cyangwa umukingo
Iterambere ryose ntirisigana. Mu gihe telefoni ngendanwa zari zikiri nshya mu mibereho ya benshi mu baturarwanda, ahenshi aho abantu babaga cyane cyane mu cyaro nta bikorwa by’iterambere nk’umuriro w’amashanyarazi cyangwa iminara y’itumanaho yageragayo.
Ibi byari imbogamizi ku ikoreshwa ry’izo telefoni dore ko zimwe zabaga zinashaje ntizibashe kubika umuriro igihe kirekire cyangwa ngo zikurure réseau ziyifatiye ku munara uherereye kure y’aho batuye. Ibyo byatumye hari abihangira umurimo wo gushyirira umuriro mu matelefoni, nyiri telefoni akishyura amafaranga ari hagati y’100frw na 200frw. Ahenshi byakorerwaga ni aho babaga bacanye moteri barimo kogosha abakiriya, bakaboneraho no gushyira umuriro mu matelefoni.
Nyuma yo kubona umuriro, guhamagara na byo ntibyari byoroshye. Hari abo byasabaga kujya ahirengeye ku misozi, ku mikingo cg kurira igiti yamara kuyivugiraho agahita ayizimya kugira ngo umuriro udashiramo, dore ko n’ubundi aho uwo muntu atuye hashoboraga kuba nta na réseau ihari.
Kugura ikarita yo guhamagara n’iyo kwitabiraho ntibyari byoroshye
Kubona umuriro muri telefoni no kubona réseau ntibyari bihagije, ahubwo kuvugira kuri telefoni byasabaga kugura amakarita ashoboza utunze telefoni kwitaba no guhamagara. Byasabaga gushyira muri telefoni ikarita nibura ya 2500frw cyangwa ya 5000frw, na yo kandi igashira mu gihe gito. Ibi kandi byatumaga abantu bavuga bihuta basiganwa n’igihe kugira ngo ikarita baguze idashiramo batarangije gutanga ubutumwa. Ni mu gihe muri iki gihe usanga byarorohejwe aho ushobora no kugura ama inite y’ijana n’ari munsi yayo cyangwa amasosiyete acuruza ibijyanye n’itumanaho akaba yanakuguriza ukazishyura nyuma.
Nsyata mu Gasanga (nsanga mu Gasyata)…Ndodi (ndi muri Auditorium) 
Hari imvugo zasakaye ziturutse kuri ubwo buryo bwo kuvuga abantu bihuta batanguranwa n’uko ama inite ashira muri telefoni. Zimwe muri zo ni nk’aho abantu bajya batera urwenya bavuga umuntu umwe ngo wigeze kuvugira kuri telefoni ati “Nsyata mu gasanga” ashaka kubwira uwo yari ahamagaye ati “Nsanga mu Gasyata(Gatsata) ariko kubera kuvuga yihuta cyane arabinyuranya ahita anahagarika icyo kiganiro atamenye niba uwo yabwiraga yumvise icyo yashakaga kumubwira.
Ababaye i Huye mu Ntara y’Amajyepfo mu yahoze ari Kaminuza Nkuru y’u Rwanda (UNR) na bo bakunze kugaruka cyane ku mvugo y’umunyeshuri wigeze kubwira mugenzi we kuri telefoni ati “Ndodi” ashaka kumubwira ati “ndi muri auditorium”, mu nyubako ya Kaminuza abanyeshuri bakundaga kureberamo ibyerekeranye n’imikino n’imyidagaduro. Uwo na we yahize ‘akupa’ (ahagarika ikiganiro) atamenye niba uwo yabwiye yabyumvise ahubwo ashaka kurwana no kudakoresha ama inite menshi ahamagara. Hari n’abajya babiteramo urwenya bakavuga ko uko kuvugana kuri telefoni kw’abo banyeshuri babiri ari ko kugufi kwabayeho mu ikoreshwa rya telefoni.
Mu masaha ya nijoro cyangwa mu mpera z’icyumweru, ibiciro byo guhamagara byaragabanywaga, bigatuma abantu bamwe barara bahamagara mu gicuku cyangwa bagahamagara mu rukerera, abandi bagahamagara bazindutse ku cyumweru muri ya masaha ibiciro biri hasi. Ibi hari abo byabangamiraga cyane cyane abararana n’abandi kuko byashoboraga kubabuza gusinzira.
Hari abasanga kuba ibiciro byari hejuru byaraterwaga n’uko sosiyete imwe gusa ari yo yamaze igihe kinini iri mu Rwanda icuruza iby’itumanaho yonyine, ikabikora uko yishakiye kuko nta yindi byarwaniraga isoko. Ibi babihera ku kubamuri iyi minsi ibiciro by’itumanaho bisa n’ibyamanutse nyuma y’uko haje andi masosiyete.
Tuvugane/Pay as You Go
Aya magambo na yo yaramamaye. Hari utuzu twabagamo umuntu ufite telefoni nini zimeze nk’izo mu biro, ariko hari n’abandi bacuruzaga Tuvugane bazizengurutsa hirya no hino bazitwara mu ntoki. Zabaga zifite ibice bibiri bihujwe n’umugozi. Igice kimwe gifite aho begereza umwunwa bavuga, ikindi kikegerezwa ugutwi.
Igice gisigaye cyo hasi cyariho imibare yifashishwa mu kwandikamo nomero ariko kikanagaragaza uko amafaranga washyize muri telefoni arimo kugenda ashira. Byafashaga uwahamagaye kuvuga ari na ko areba asigayemo kugira ngo atange ubutumwa yihuta cyangwa yitonze. Byamufashaga kandi kwirinda ko amafaranga yashiramo adatanze ubutumwa bw’ingenzi.
Ubu buryo bwa Tuvugane bwari ingenzi kuko bwafashaga abadafite telefoni gukoresha iryo tumanaho, bugafasha n’abantu benshi bubaha akazi ko gucuruza iyo serivisi yo gufasha abakeneye guhamagara.
Ihindagurika rya nimero za telefoni ryatonze bamwe
Mu bindi byaranze umwaduko wa telefoni ngendanwa mu rwanda harimo ihindagurika rya nimero za telefoni. Habanje izifite imibare umunani itangirwa na 08….nyuma hiyongeramo 78 hagati ya 0 na 8. Ntibyagarukiye aho kuko nyuma haje izindi nimero zitangirwa n’imibare nka 0783…zahawe n’izina rya ‘Manoyinanga’ bitewe n’izina ryigeze gukoreshwa mu kwamamaza.
Nimero zakomeje kugenda zihindagurika, izaje nyuma bamwe bakazifata nk’aho abazitunze baje mu ikoreshwa ry’itumanaho rya telefoni bakererewe. Icyakora izo nimero zashyizwe ku isoko nyuma zaje gusakara bituma kureba niba umuntu akoresha izatangiranye no gusakara kwa telefoni ngendanwa mu Rwanda ntawe ukibitindaho cyane.
Ni na ko kandi hari izindi nimero za telefoni mbere zitapfaga gutungwa n’ubonetse wese ari zo zizwi ku izina rya 0830….(Zero Huit Cent Trente) zakunze gutungwa cyane cyane n’abayobozi bakomeye. Icyakora nyuma na zo zagiye zisakara ziba nyinshi kandi zitungwa n’abantu batandukanye.
Izi ‘Zero Huit Cent Trente’ zadukanye cyane cyane n’izindi zatungwaga n’umuntu wahamagaraga ariko uwo ahamagaye ntabone nimero zimuhamagaye, akabona amagambo amubwira gusa ko hari umuntu urimo kumuhamagara (uknown Caller) nyuma yanareba muri nimero zamuhamagaye ntabashe kuzibona (Unkown Number).
Numero composé
Mu byatonze abantu cyane cyane abatarize, ni indimi z’amahanga (icyongereza n’igifaransa) zakoreshwaga cyane cyane n’abo mu masosiyete y’itumanaho nyamara abo babwira batabyumva. Urugero ni amagambo agira ati “Le numero composé n’est pas accessible à ce moment, Veuillez rappeler ulterieurement/The telefone number you dialed is not available, please try again later”.
Aya magambo yizana muri telefoni mu buryo bw’ikoranabuhanga aba asubuza uhamagaye ko nimero ahamagaye itabashije kuboneka, ko yakongera akaza kuyihamagara nyuma. Icyakora hari abatarumvaga icyo avuga, bakumva gusa ngo ‘Le numero composé’ bagahita bavuga ngo telefone ibaye ‘composé’ (bashaka kuvuga ko itabashije kuboneka).
Hari abandi bumvaga babasubije mu ndimi z’amahanga bakavuga ngo abo bari muri telefoni ni abirasi cyangwa bakagira ngo uwo bahamagaye yashatse umugore ‘w’umuzungu’.
Hari undi musaza na we wavuzwe wo mu Burasirazuba wahamagaye umuhungu we w’i Kigali, arangije telefoni ayishyira mu kwaha kugira ngo abone uko yifashisha intoki arondorera umuhungu we w’i Kigali ibibazo yashakaga kumugezaho ati “icya mbere umubyeyi wawe ararwaye, icya kabiri inka zabuze ubwatsi, icya gatatu mushiki wawe yashatse umugabo,…” arangije kubirondora telefoni ayisubiza ku gutwi ati “Alloo, alloo,…”
Kubipa (Beep)
Uburyo bwo kubipa na bwo bwaje ari nk’agashya kuko byamamaye ndetse bikoreshwa kenshi, bamwe babikuraho n’imvugo zagiye zikoreshwa bashaka kuvuga ibindi. Urugero ni nk’aho umugabo umara igihe gito cyane mu gihe arimo gutera akabariro n’umugore, we bavuga ko amubipye. Kubipa ni uburyo bukoreshwa n’umuntu usa n’uhamagara ariko ugahita uhagarika umurongo, uwo uhamagaye akabona ko hari nk’umuntu wamuhamagaye ariko akamubura.
Bishobora gukorwa n’umuntu ufitemo ama inite make ashaka kubwira uwo ashaka kuvugisha ngo amuhamagare. Bishobora kandi gukorwa n’umuntu ushaka kwibutsa uwo ‘abipye’ gahunda wenda bafitanye.
Gusa hari igihe kubipa bigora kubitandukanya no guhamagara bisanzwe. Muri Kaminuza i Huye hari umusore n’umukobwa bari inshuti bigeze kuvugwaho gushwana ndetse baratandukana burundu bapfuye ko umwe yabipye undi akamufata bigatuma utu inite duke yari afitemo dushira.
Hari uhamagara asa n’ubipa ariko agategereza ko uwo ahamagaye amufata, aho kumubwira icyo amushakira ati “Mpamagara nta ma inite ahagije mfiteho.”
Hari undi uhamagara, uwo ahamagaye yamufata kuri telefoni, nuko uwahamagaye ati “Ni nde tuvugana?”
Uwavuga udukoryo twakurikiye umwaduko wa telefoni ngendanwa mu Rwanda ntiyaturangiza kuko hari n’utundi abantu ku giti cyabo bazi, batangaho ubuhamya. Gusa uko iminsi ishira indi igataha, ni ko abantu bagenda barushaho kumenyera no gukunda iryo koranabuhanga, ari na ko kurikoresha byoroha kandi bigatanga umusaruro kurusha mbere.
Mu gihe mbere telefoni nyinshi zakoreshwaga mu kwitaba, guhamagara no kohereza ubutumwa bugufi cyangwa kubwakira, kuri ubu iryo koranabuhanga ryateye imbere ku buryo telefoni zisigaye zikoreshwa nko mu bindi birimo gufotora, gufata amashusho (zifite camera), zigakoreshwa mu kumva kureba no gucuranga umuziki, akarusho zigakoreshwa no mu itumanaho rya Interineti abantu bashobora kwifashisha aho baba bari hose.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/mobayilo/article/nsyata-mu-gasanga-numero-compose-tumwe-mu-dukoryo-twakurikiye-umwaduko-wa-telefoni-ngendanwa-mu-rwanda,Tech
 Zimwe mu mbuga za Interineti z’uturere ziriho amakuru akeneye kuvugururwa,"Rusizi 
Nta mazina y’Umuyobozi w’Akarere agaragara ku rubuga mu gihe amazina y’abandi bayobozi bagenzi be yanditseho


Ahagombaga kwandikwa ’Email’ z’abayobozi b’Akarere ka Rusizi nta kiriho


Nyamasheke
 Imwe mu myandikire igaragara ku rubuga rwa Interineti rw’Akarere irakemangwa


Nimero zo guhamagaraho ku buntu muri Nyamasheke ntizabonekaga ubwo twandikaga iyi nkuru


Rutsiro 
 Nimero 4367 zo guhamagaraho ntizabonekaga


Gisagara
Ubwo twateguraga iyi nkuru twahamagaye nimero y’ubuntu y’Akarere ka Gisagara ntiyaboneka


Nyagatare
Umutwe w’amakuru uri mu kinyarwanda, amakuru akaba mu cyongereza. Aha i Nyagatare kandi, nimero y’ubuntu yatanzwe na yo ntiyabonekaga ku murongo


Rulindo
Nimero yo guhamagaraho ku buntu muri Rulindo na yo ntiyakoraga


Musanze
Nimero yo guhamagaraho ku buntu i Musanze na yo ntiyakoraga


Ku rubuga rwa interineti rw’Akarere ka Musanze iyo ukanze ahanditse ’Ubuyobozi’ ni ibi baguha :


Bugesera
Mu nyandiko igaragaza Komite Nyobozi y’Akarere ka Bugesera bigaragara ko hagombaga gushyirwamo amafoto


Kirehe
Nimero yo humagaraho ntiyari iri ku murongo


Karongi
Iyo ukanze ahanditse ’kwandikira umuyobozi w’Akarere’ ni ibi baguha :


Kamonyi
Ku rubuga rw’Akarere ka Kamonyi iyo ukanze ahanditse ngo ’Andikira umuyobozi w’Akarere’ ni ibi baguha:


Izi nimero zo ku Kamonyi na zo ntizabonekaga ku murongo


Huye
Izi nimero zo kwifashisha uhamagara mu Karere ka Huye na zo ntizabonekaga


Ku rubuga rwa Interineti rw’Akarere ka Huye ahagenewe kugaragara abo mu Nama Njyanama hagaragara Visi Perezida n’Umunyamabanga we gusa


Rubavu
I Rubavu iyo ukanze ahanditse ubuyobozi ni ibi baguha (nta bayobozi bagaragaraho):


Nyaruguru
Kimwe n’izindi mbuga za Interineti zitagaragaraho imyirondoro y’Abayobozi/Ubuyobozi, i Nyaruguru na ho nta myirondoro y’abayobozi yari iriho mu gitondo cyo ku wa mbere tariki 04 Gashyantare 2019


I Nyaruguru iyo ukanze ahanditse ’kwandikira umuyobozi w’Akarere’ ni ibi baguha:


Burera
I Burera mu mafoto y’abagize biro y’inama njyanama habuzemo ifoto ya Visi Perezida wa Njyanama


Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/zimwe-mu-mbuga-za-interineti-z-uturere-ziriho-amakuru-akeneye-kuvugururwa,Tech
"Tumenye Irembo, ihuriro ry’imitangire ya serivisi za Leta ","Mpakaniye utuye mu Karere ka Gatsibo avuga ko yahagurukaga iwe mu Murenge wa Ngarama saa munani z’ijoro, agiye gutanguranwa n’abandi bazindukiye ahahoze komini Murambi (Umurenge wa Kiramuruzi).
Agira ati “Ntabwo byari byoroshye kubona ibyangombwa mu nzego za Leta, bitewe n’uko abantu bose batashoboraga kugenda urugendo rureshya rutyo”.
Ingendo nk’izi Mpakaniye avuga ko yatangiye kuziruhuka mu myaka itatu ishize, kuko ari bwo Leta yatangije ikoranabuhanga rituma umuntu ashobora kwicara iwe akabona ibi byangombwa byose yifashishije mudasobwa irimo murandasi.
Hari mu kwezi kwa Nyakanga k’umwaka wa 2015, ubwo Urwego rw’Igihugu rushinzwe Iterambere(RDB) rwasinyanaga amasezerano y’imyaka 25 n’Ikigo cyigenga cyitwa Rwanda Online, gishinzwe kubaka ikoranabuhanga ritandukanye rya Leta harimo n’iry’urubuga Irembo.
Kigali Today yifuje kumenya imikorere y’uru rubuga, serivisi rutanga ndetse n’impinduka rwagejeje ku baturage na Leta, maze iganira n’Umuvugizi wa Rwanda Online, Jules Ntabwoba.
Ntabwoba asobanura ko mu bibazo bitatu by’ingutu byakemutse bitewe n’ishyirwaho ry’urubuga Irembo, harimo ibihombo kuri Leta byaterwaga n’uko abatanga serivisi banyereza amafaranga bahawe n’abaturage.
Akomeza asobanura ko abatanga serivisi za Leta bahabwaga ruswa ndetse hakabaho ikimenyane n’itonesha, bigateza abaturage benshi gusiragizwa, gutakaza igihe no kurenganywa.
Umuvugizi wa Rwanda Online akomeza avuga ko mu myaka irenga itatu urubuga Irembo rumaze rukora, ngo rwafashije abaturarwanda kubona ibyangombwa bingana na 5,932,314 bitangwa n’inzego za Leta.
Mu kwezi k’Ukuboza 2018 konyine, ngo hatanzwe serivisi za Irembo zigera ku 258,243, n’ubwo Ikigo cy’Imisoro n’Amahoro(RRA) cyangwa Rwanda Online batifuje gutangaza amahoro yavuye mu itangwa ry’izi serivisi.
Komiseri ushinzwe imari muri RRA, Richard Hakizimana avuga ko Rwanda Online ari yo ikwiye gushaka aya makuru mu Kigo cy’imisoro n’amahoro ibanje gusobanura impamvu iyakeneye.
Icyakora hari umwe mu bakozi ba Rwanda Revenue Authority utarashatse ko umwirondoro we umenyekana uvuga ko mu kwezi k’Ukuboza kwa 2018 konyine, hegeranyijwe amadolari miliyoni ebyiri(ahwanye n’amafaranga y’u Rwanda miliyari 1.7) avuye mu itangwa rya serivisi z’Irembo.
Inyinshi muri serivisi z’Irembo zitangwaho amafaranga 500, ni icyemezo cy’amavuko, gusaba indangamuntu, icyemezo cyo kuba warashyingiwe, hamwe no kwiyandikisha gukorera uruhushya rw’agateganyo rwo gutwara ibinyabiziga rwo rufite agaciro k’amafaranga 5,000.
Polisi y’Igihugu ishinzwe iby’impushya zo gutwara ibinyabiziga, igaragaza ko abantu 10,000 basabye gukora ibizamini by’impushya z’agateganyo mu mwaka ushize, bose hamwe batanze miliyoni 50 z’amafaranga y’u Rwanda.
Muri serivisi zikenerwa cyane ku Irembo, ku isonga haza iy’ubwishingizi bwo kwivuza(mituelle de santé), icyemezo cy’amavuko, kwiyandikisha gukora ibizamini byo gutwara ibinyabiziga, gusaba indangamuntu n’inyandiko y’uko uri ingaragu.
Ntiharamenyekana umubare wa serivisi zose Leta itanga, ariko abakozi ba Rwanda Online bavuga ko Ikigo gishinzwe imiyoborere RGB, kirimo gushakisha imibare y’izo serivisi kugira ngo zose zitangwe hakoreshejwe ikoranabuhanga.
Umuntu wese wifuza icyemezo gitangwa n’inzego z’ibanze, ibitangwa na Polisi, indangamuntu, mituwere, icyangombwa cy’Ubutaka, impapuro z’ingendo n’ibindi, afungura urubuga www.irembo.rw agakurikiza amabwiriza.
Uruhare rw’Irembo mu kugabanya itangwa rya ruswa
N’ubwo Ikigo cy’Imisoro n’Amahoro kitatangaje uburyo urubuga Irembo rwagifashije kunguka, Urwego rw’Umuvunyi rusanga itangwa rya ruswa ryaragabanutse bitewe n’ikoreshwa ry’uru rubuga.
Umuvunyi Mukuru, Anastase Murekezi yatangarije KT Press(kimwe mu bitangazamakuru bya Kigali Today), ko mu itangwa ry’ubwishingizi bwo kwivuza(mituelle de santé) ari ho ntangarugero mu kuba urubuga Irembo rufasha gukorera mu mucyo.
Ati “Twahoraga twakira ibirego by’abatanze amafaranga ntibashyirwe ku rutonde rw’abishyuye mituelle de santé, ibi byaterwaga n’abakozi bakira amafaranga mu ntoki bakayanyuza ku ruhande”.
Imbogamizi mu mikorere n’imikoreshereze y’Irembo 
Muri benshi bavuga ko batazi kwisabira serivisi bakoresheje Irembo, harimo umukozi wa Banki mu mujyi wa Kigali, Julius Karenzi uvuga ko buri gihe ashaka umuntu(agent) wo kubimukorera.
Ati “hakoreshwa uburyo bugoye, ndakora nagera hagati bikananira, nkabihagarika ntarashobora kugera kuri serivisi nifuzaga gusaba”.
Kugira ngo umuntu agere kuri serivisi yifuza, agomba kuba yanyuze ku ntambwe umunani z’uru rubuga Irembo, kandi nta wigeze azimusobanurira.
Umuvugizi wa Rwanda Online, Jules Ntabwoba, avuga ko iki kibazo bakizi, ngo bakaba baratangiye kuvugurura urubuga Irembo bitarenze uyu mwaka wa 2019, no gushyiraho imikorere yatuma buri wese yoroherwa no gusaba serivisi z’Irembo.
Hari abakoresha urubuga Irembo mu kwambura no guhenda abaturage
Ubuyobozi bwa Rwanda Online buvuga ko abatanga serivisi z’Irembo bose nta mukozi wabo urimo cyangwa uwa Leta, ahubwo ngo baba ari abakorana n’ibigo byagiranye amasezerano na bo.
Ntabwoba akomeza asobanura ko abacuruza serivisi z’Irembo bazahabwa ibiciro bihamye bya buri serivisi umuntu azajya asaba, mu rwego rwo kurinda abantu kwinubira ibiciro bihanitse.
Ati “Ibi biciro byanditswe ku rupapuro rwihariye bizabuza abantu gushyiraho ibiciro bishakiye, bikaba ari byo bizagufasha kumenya niba ari umucuruzi(umu-Agent) wemewe ugiye kuguha serivisi”.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/article/tumenye-irembo-ihuriro-ry-imitangire-ya-serivisi-za-leta,Tech
Abamotari bose bagiye kujya bifashisha ikoranabuhanga rya ‘mubazi’ ,"Iri koranabuhanga kandi rizanafasha abatwara abagenzi kuri moto bazwi nk’abamotari kujya basaba ibyangombwa bibemerera gutwara ibyo binyabiziga.
Hari abamotari batangiye kugerageza ubu buryo bw’ikoranabuhanga rya mubazi ishyirwa muri telefoni zigezweho za ‘smart phone’ kuva umwaka ushize. Abo bamotari bavuga ko hari ingorane barimo guhura na zo zishingiye ku biciro bihindagurika ugereranyije n’ibisanzweho, no kubura kw’ikoranabuhanga rya hato na hato basanga bikwiye gukosoka.
Umumotari witwa Hagenimana Alexandre wagerageje iri koranabuhanga yagize ati, “Ku bwanjye mbona iri koranabuhanga rizaduteza ibibazo, kuko nk’ahantu dusaba umugenzi amafaranga 300 y’urugendo iyo dukoresheje ubu buryo bwa mubazi arazamuka akagera kuri 400 cyangwa 500. Dukeneye ko abazanye iri koranabuhanga bagerageza gukemura iki kibazo kuko tubona mu gihe rizaba ryamaze kugirwa itegeko bizaduhombya.”
Abamotari bavuga ko mu gihe bakoresheje ikoranabuhanga rya mubazi bigorana gusobanurira umugenzi ko yishyura amafaranga ari hejuru y’asanzweho kandi amenyerewe na bose, bigatuma bamwe bahitamo kureka kurikoresha mu rwego rwo kwirinda gushyamirana n’abo batwaye.
Ikindi bagaragaza n’uko kuba rishingiye ku ikoranabuhanga hari ibice bageramo iryo koranabuhanga rikavaho.
Ngarambe Daniel umuyobozi w’urugaga rw’abatwara abagenzi kuri moto mu Rwanda asobanura ko iri koranabuhanga rya mubazi ryashyiriweho gukemura ikibazo abagenzi n’abatwara moto bahuraga na cyo cyo kutumvikana ku biciro by’ahantu runaka ugasanga hari uruhande rubihombeyemo.
Agira ati: ‘’Nk’ubu hari igihe wasangaga umumotari yishyiriraho igiciro yishakiye cy’ahantu runaka bigatuma umugenzi abihomberamo; cyangwa umugenzi akaba yaryamira umumotari amugenera ayo yishakiye, iri koranabuhanga rero rizadufasha guca ako kajagari kuko rizagabajya hagati akaba ari ryo rigaragaza ikiguzi nyacyo umugenzi yishyura umutwaye”.
Yakomeje agira ati : ’’Ikindi ni uko rigiye korohereza abamotari mu buryo bwo kubona ibyangombwa, kuko kenshi wasangaga babihabwa binyuze muri za koperative zabo, rimwe na rimwe bigatinda cyangwa ntibanabihabwe kubera ko wenda bamwe batujuje ibisabwa, rero turaribonamo igisubizo cy’ibyo bibazo bajyaga bahura na byo”.
Ngarambe asobanura ko iri koranabuhanga ryabanje gushyirwa muri moto nke mu rwego rw’igerageza harebwa imbogamizi n’ibibazo rishobora guteza kugira ngo binonosorwe. Ibyo bikaba ari byo ibigo birifite mu nshingano birimo gukemura ku buryo rizatangira gukoreshwa muri Kamena uyu mwaka habonetse ibisubizo ku bibazo rikigaragaza bitumen n’abamotari barushaho gukora akazi kabo nta nkomyi.
Guverineri w’Intara y’Amajyaruguru, Gatabazi Jean Marie Vianney, asaba abamotari gutangira kumenyera ubu buryo bw’ikoranabuhanga kugira ngo bizabafashe kugendana n’aho igihugu kigana.
Mu Rwanda harabarurwa abatwara abagenzi kuri moto basaga ibihumbi 45 babarizwa mu makoperative 220. Usibye iri koranabuhanga, ngo harimo kwigwa uko abamotari bagabanyirizwa igiciro cya lisansi hagamijwe kunoza gahunda zihamye zo kubateza imbere.
Umunyamakuru wa Kigali Today/KT Radio
",https://www.kigalitoday.com/ikoranabuhanga/ibindi-bikoresho/article/abamotari-bose-bagiye-kujya-bifashisha-mubazi,Tech
Mudasobwa bahawe basabwe kwirinda kuzikoresha mu makuru y’urukozasoni ,"Ni mu muhango wabereye muri INES-Ruhengeri tariki 25 Mutarama 2019, aho abo bakobwa bibukijwe impamvu bazihawe nk’uko bivugwa na Mutabazi Theodore, wari uhagarariye FAWE Rwanda muri uwo muhango.
Yagize ati “iki gikoresho cy’ikoranabuhanga musabwe kugikoresha mu bwenge n’umutimanama, mu masomo, ntabwo mubihawe ngo murangare mubikoreshe ibidafite umumaro mujya mu gushaka amakuru y’urukozasoni, si ngombwa kuzikoresha mu ma filime”.
Yakomeje abasaba kwiga bafite intego bakazaba abagore bakomeye bazateza igihugu imbere ndetse n’isi muri rusange nk’uko mu Rwanda hari abagore babigezeho.
Ati“Madame Mushikiwabo ntimumuzi? ntiyavutse nkamwe?,ntiyakuze nkamwe?, agashishikara mu byo kwiga?, ubu arategeka ibihugu 86 ku isi, ni byo tubifuriza, ni na yo mpamvu tubaba hafi tubatera inkunga kugira ngo muzavemo abantu bafitiye akamaro igihugu cyabo n’isi muri rusange”.
Abo banyeshuri bavuze ko Umuryango FAWE wabahaye amahugurwa menshi n’uburere buzabaherekeza bakagera ku ntego zabo, ngo ni yo mpamvu badashobora gutinyuka gukora ikosa ryo gupfusha ubusa amahirwe bahabwa.
Dusingizimana Marguerite Marie, uhagarariye abo banyeshuri yagize ati “umubyeyi wacu FAWE yaduhuguye kuri byinshi atwereka uburyo twagera ku nzozi zacu, tugira amahirwe INES iratwakira itwitaho, ntacyo mutaduhaye igisigaye mutubaze intsinzi gusa, aya mahirwe ntitwarota tuyatera inyoni”.
Mugenzi we zitwa Icyezumutima Divine we yagize ati “izi mudasobwa zije guhindura byinshi mu buzima bwacu, twari dufite ibibazo ku masomo amwe n’amwe ajyanye n’ikoranabuhanga none birakemutse, FAWE yaratwigishije turajijutse bihagije ntabwo twata umwanya tujya mu bidafite umumaro”.
Abenshi muri abo banyeshuri bagaragaje imbogamizi bagiye bahura na zo mu gihe gito bamaze biga badafite mudasobwa zabo, ngo hari n’abagiye batakaza amanota kubera kutubahiriza igihe cy’imikoro ngiro bajyaga bahawa.
Tuyizere Anne ati “byigeze kumbaho mu isomo rya ICT, biba bisaba kuba ufite mudasobwa yawe ku ruhande, ukora imyitozo myinshi, kugira ngo utsinde amasomo, ubushakashatsi twarimo twabubonyemo amanota make ariko ubu turasubijwe, mashine izadufasha kugira udushya mu masomo tubashe gutsinda neza”.
Si abanyeshuri gusa babona akamaro k’izo mudasobwa, n’ubuyobozi bwa INES buvuga ko imyigire igiye guhinduka, aho byagoranaga kugeza ibizamini n’imikoro ngiro ku bana badafite mudasobwa (Laptop) nk’uko bivugwa na Dr. Niyonzima Niyongabo Francois, umuyobozi wungirije wa INES Ruhengeri.
Laptop zatanzwe ni izo mu bwoko bwa HP, aho imwe ifite agaciro k’amafaranga y’u Rwanda ibihumbi 350, zose hamwe zikaba zaratwaye asaga miliyoni 60Frw.
Laptop zatanzwe na FAWE ku bufatanye bwa Master Card Foundation, aho uyu mwaka hatanzwe mudasobwa 342 muri Kaminuza zose zoherezwamo abakobwa bafashwa na FAWE Rwanda.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ikoranabuhanga/mudasobwa/article/mudasobwa-bahawe-basabwe-kwirinda-kuzikoresha-mu-makuru-y-urukozasoni,Tech
Guha impamyabushobozi abatunganya imisatsi bizabakuraho igisuzuguriro,"Agira ati “Ni umwuga usanga abantu bafata nk’umwuga ugayitse kuko nta n’ikiba kigaragaza ko ibyo bakora babizi.”
Mu rwego rwo kuwuhesha agaciro, Ishuri ry’Imyuga n’Ubumenyingiro “Rwanda Polytechnic (RP)”, ku bufatanye na Swiss Contact, Umuryango w’Abasuwisi uteza imbere ibijyanye no kwihangira imirimo ‘Urugaga rw’Abikorera (PSF), batangije isuzumabumenyi ry’abagosha n’abatunganya imisatsi.
Ni isuzumabumenyi ryahereye mu Mujyi wa Kigali aho ababarirwa muri 500 basanzwe bakora ibijyanye no kogosha, gusokoza no gutunganya imisatsi mu ma salons yo mu Mujyi wa Kigali bakira kandi bagahera serivisi abakiriya imbere y’abatanga amanota bahuguwe na RP, abazatsinda bagahabwa impamyabushobozi.
Izo mpamyabushobozi Ingabire avuga ko “zizatuma abantu bumva ko umwuga wo kogosha no gutunganya imisatsi ari umwuga nk’indi yose kandi zigahesha agaciro abakora uyu mwuga kuko bazaba bameze nk’abakora indi myuga bize.”
Boniface Niyivuga, Umukozi wa RP ushinzwe ibijyanye no gutanga impamyabushobozi, avuga ko biri muri gahunda ya Leta y’u Rwanda yo kongerera agaciro imyuga n’ubumenyi ngiro.
Akomeza avuga ko hari gahunda ko guca abakora ibyo batigiye. Niyivuga yagize ati “Mu minsi iri imbere tuzajya tubaza tuti ‘ushoboye iki, ni iki kibigaragaza’.”
Yabihereyeho asaba PSF gushishikariza abakora imyuga itandukanye kwishyira hamwe bagahamagara RP ikabakoresha isuzumabumenyi kugira ngo na bo bashobore guhabwa icyangombwa gihamya ubumenyi n’ubushobozi byabo.
Faustin Nshamamba, umaze imyaka 27 mu mwuga wo gutunganya imisatsi y’abagabo n’abagore akanaba umwe mu kanama gatanga amanota, avuga ko kugira ngo umenye ubuhanga bw’utunganya imisatsi wita ku bintu bitatu by’ingenze birimo imiterere y’ umutwe w’umukiriya n’ isura ye.
Ati “Mbere yo kogosha umukiliya umubaza inyogosho ashaka, yayikubwira ukareba imiterere y’umutwe we n’isura ye kuko ari byo bituma umenya inyogosho imubereye.”
Nyuma yo kureba niba uwo barimo gusuzuma ubumenyi bwe azi kwita ku miterere n’isura by’umukiriya, abatanga amanota bakurikizaho kureba isuku yakorewe ku mutwe n’uburyo yishimiye uko asa nyuma yo gutunganyirizwa umusatsi.
Mukama Teta, usanzwe yigisha ibijyanye no gutunganya umusatsi muri ishuri ryitwa Share Academy riri muri Kigali, avuga ko usibye kureba umutwe n’isura by’umukiriya bihurirwaho ku bagabo n’abagore, by’umwihariko k’utunganya umusatsi w’abagore banita ku buryo azingamo umusatsi.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ikoranabuhanga/ubumenyi/article/guha-impamyabushobozi-abatunganya-imisatsi-bizabakuraho-igisuzuguriro,Tech
Amashyiga ya gaz yatangiye gukorerwa mu Rwanda,"Ni ikoranabuhanga ryavumbuwe na African Gatare, umuturage wo mu Gatenga mu Karere ka Kicukiro mu Mujyi wa Kigali.
Gatare avuga ko igitekerezo cyo gukora ishyiga rya gaz yagihereye ku mbabura yavumbuye icomekwa ku mashanyarazi hifashishijwe ‘chargeur’ ya telefoni, ariko ikoranabuhanga rye rikaza kwiganwa n’abandi.
Agira ati “Byatumye iby’imbabura nsa n’ubihagarika ntangira gutekereza ku gukora ishyiga rya kijyambere ricanishwa gaz. Ubu rero nararikoze ryararangiye igerageza ryerekana ko nta kibazo rifite.”
Uyu muturage avuga ko mu 2016 ari bwo yafashe umwanzuro wo guhagarika gukora imbabura zicanishwa amashanyarazi atangira gutekereza uko yazivugurura agakuramo ikindi kintu gishya ari na byo byaje kumugeza ku ishyiga rya gaz.
Akomeza avuga ko akora amashyiga yo mu bwoko bubiri arimo ishyiga rigufi (risanzwe) rifite imyanya ibiri yo gutekeraho n’ishyiga rirerire ry’imyanya ibiri itekerwaho ridakenera ameza yo kuriterekaho.
 Kuri ubu kandi, ngo arimo gutekereza gukora irindi shyiga ryoroheje ry’umwanya umwe wo gutekeraho kandi ritwarika mu buryo bworoshye.
Agira ati “Ayo abiri ya mbere yo narayarangije igisigaye ni ukuyashakira ibyangombwa mu Kigo cy’Igihugu cy’Ubuziranenge (RSB) kugira ngo mbone uko nyashyira ku isoko.”
N’ubwo nta shyiga na rimwe rya gaz arashyira ku isoko kuko atarabona icyangombwa cy’ubuziranenge, Gatare ahamya ko amashyiga ye akomeye kandi ko ashobora gukoresha gaz nkeya ugereranyije n’amashyiga asanzwe akoreshwa mu Rwanda atumizwa mu Bushinwa.
Ibi abishingira ku kuba amashyiga ye ngo ayakora mu ibati rikomeye ryifashishwa mu gucura imbabura mu gihe amashyiga ya gaz aturuka mu Bushinwa ngo aba akozwe mu ibati ryoroshye.
Ati “Sindabona icyangombwa cy’ubuziranenge ariko ndashaka kujya kugisaba muri uku kwezi.”


N’ijwi ryumvikanamo icyizere cyinshi, akomeza avuga ko nabona icyangombwa, mu kwezi kumwe ayo mashyiga ya gaz azaba ayashyize ku isoko.
Mu gihe ubusanzwe ishyiga rya gaz ry’imyanya ibiri rituruka mu Bushinwa rigura hagati y’ ibihumbi makumyabiri na bitanu (25,000Frw) n’ibihumbi mirongo itatu na bitanu (35,000Frw), irikorerwa mu Rwanda ngo rizaba rihendutse.
Akomeza avuga ko ishyiga rya gaz rigufi ry’imyanya ibiri (rimeze nk’amashyiga ya gaz asanzwe atumizwa mu Bushinwa) azajya arigurisha ibihumbi makumyabiri (20,000Frw), mu gihe irirerire ridakenera ameza rizaba ricuruzwa ku mafaranga ibihumbi mirongo itanu (50,000Frw).
N’ubwo atarafata umwanya uhagije wo kubigereranya, Gatare ahamya ko amashyiga akora ashobora no gukoresha gaz nkeya kuko ngo yifashisha amatiyo afite umwenge muto ugereranyije n’amatiyo yifashishwa ku mashyiga akorerwa mu Bushinwa.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ikoranabuhanga/ibindi-bikoresho/article/amashyiga-ya-gaz-yatangiye-gukorerwa-mu-rwanda,Tech
Umwuga bize ntuzatuma basaba akazi,"Byatangajwe na bamwe muri bo bize uwo mwuga mu gihe cy’amezi atandatu, barangije bishyira hamwe ari icumi bakora koperative bise ‘Silverback Studio’. Ubu ngo batangiye gukora bakinjiza amafaranga abafasha kwibeshaho ndetse bakaba baraniguriye bimwe mu bikoresho bifashisha.
Babivuze ku wa 21 Mutarama 2019, ubwo bari mu gikorwa cyo kwerekana ibyo abarangije muri icyo kigo bagezeho ndetse hanakirwa n’abagiye kucyigamo uyu mwaka.
Umuyobozi wa koperative Silverback Studio, Alexis Ndemezo, warangije kaminuza mu by’ibinyabuzima, avuga ko yabonye kongeraho umwuga ari byo byamufasha.
Agira ati “Nakuze nkunda ibintu by’amavidewo ari yo mpamvu ndangije kaminuza nahise nshaka aho mbyiga, ngira amahirwe KIAC ibimfashamo. Mbere nabonaga abakora ibyo gufotora ari abantu batabyize ariko nkabona amateka y’ab’ahandi byakijije, ni ko kubishyiramo imbaraga”.
“Ubu jye na bagenzi banjye twakoze koperative, twatangiye kubona ibiraka kandi twizeye ko imbere ari heza kurushaho ku buryo tudateze kujya mu basaba akazi. Hari ibigo bitandukanye turimo kuvugana byiteguye gutanga amafanga tukabikorera akazi kuko twamaze kwizerwa”.
Iyo koperative ngo yatangiriye ku dufaranga duke abanyamuryango bagendaga bakusanya, bagakodesha ibikoresho bajyana mu biraka ariko na bo ngo ubu hari ibyo bamaze kwigurira.
Nadine Ikirezi Nkurunziza, umwe mu banyamuryango b’iyo koperative wize gufotora, avuga ko ari umwuga uzamutunga nubwo nta bindi yajyamo.
Ati “Uyu ni umwuga nemeza ko wantunga kuko hari benshi nabonye utunze kandi nkanjye ubikora kinyamwuga nizeye imbere heza. Ikindi nabigiyemo ngamije no kwereka abandi bakobwa ko gufotora atari umwuga w’abahungu gusa nk’uko hari ababivuga, igikuru ni ugutinyuka”.
Kuri ubu ngo batangiye urugendo rwo gukorana na BDF ku buryo bizeye kubona amafaranga vuba bakagura ibikoresho bihagije bagakora bakiteza imbere, bagaha n’akazi abandi.
Umuyobozi wa KIAC, Ruhumuriza Athanase, avuga ko icyo kigo cyahisemo gufasha urubyiruko kwiga imyuga kugira ngo rwiteze imbere, cyane ko barushakira n’inkunga yunganira amikoro yarwo.
Ati “Twakira abanyeshuri kuva ku barangije icyiciro rusange bakiga imyuga itandukanye. Tugira umwihariko w’uko abadafite amikoro ahagije bishyurirwa amafaranga y’ishuri, aho batangirwa ibihumbi 260Frw mu bihumbi 350 bakagombye kwishyura, bakitangira ibihumbi 90 gusa”.
Yongeraho ko abamaze guterwa inkunga muri ubwo buryo ari 242, bakaba bagiye gufasha abandi 400 baziga muri uyu mwaka.
Umuyobozi w’Umurenge wa Remera iryo shuri riherereyemo, Kalisa Jean Sauveur, akangurira ababyeyi kohereza abana kwiga imyuga kuko ibafasha muri byinshi.
Ati “Turakangurira ababyeyi kureka abana bakiga imyuga nk’iyi kuko ibafasha kwibeshaho neza kandi ikabarinda ibishuko byabajyana mu guterwa inda zitateguwe no mu biyobyabwenge. Ni gahunda nziza inashyigikiwe na Leta kandi iyo barangije bafashwa kubona igishoro”.
Icyo kigo cyigisha mu gihe cy’amezi atandatu, kikagira amashami yo gufotora, gufata videwo, gutunganya amashusho, gukora za mudasobwa n’ibindi bikoresho by’ikoranabuhanga, gushushanya, umuziki n’ibindi.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ubumenyi/article/umwuga-bize-ntuzatuma-basaba-akazi,Tech
Dore ibyo ukwiriye kwirinda mu gihe utekesha gaz,"Ahagana saa tatu z’umugoroba, nibwo yari atangiye gutegura amafunguro ngo yagombaga kurya we n’umuhungu we w’imyaka 12 babagana mu Mudugudu wa Ntora, Akagari ka Musezero,umurenge wa Gisozi mu Karere ka Gasabo.
Muri ayo masaha gaz yarabaturikanye, ihitana Nagapfura naho umuhungu we iramukomeretsa bikomeye, ubu akaba arwariye mu bitaro bya Kibagabaga.
Umugabo wa Nyakwigendera witwa Damascène Mutuyimana yakoreraga kure y’urugo akabayo, naho abandi bana babo babiri bari ku ishuri, aho biga babayo.
Nagapfura yajyaga mu kazi buri munsi saa moya za mu gitondo, akavayo nimugoroba hagati ya saa moya na saa mbiri.
Mu guturika kwa gaz yahitanye ubuzima bwa Nagapfura, inasenya inzu babagamo.
Abaturanyi b’uyu muryango baganiriye na Kigali Today bavuze ko batewe ubwoba n’ibyo gaz yakoreye uyu mubyeyi, ndetse bamwe mu bayikoresha bavuga ko bagiye kubihagarika.
Hakizimana Emmanuel usanzwe atekesha gaz mu rugo iwe, yagize ati”Bya bintu twita iterambere ni bibi. Urabona uko yasenye inzu! Wagira ngo ni igisasu! Tekereza nkatwe dufite abana bato bashobora kuyicokoza udahari igahita ibahitana. Kuva ubu ngiye gusubira ku makara!”
Aho nyakwigendera yashyinguwe mu irimbi ry’ i Nyamirambo mu Karere ka Nyarugenge ku wa gatanu tariki 18 Mutarama, abari batabaye bose wasangaga bagaruka ku gukoresha gaz, ndetse banatewe impungenge n’ibyabaye.
Kigali Today yashatse kumenya ibyo umuntu akwiye kwitwararika igihe ateka kuri gaz mu rugo iwe, nuko yegera Ndagijimana Emmanuel, umuyobozi wa Kigali Gas Traders, imwe mu makompanyi acuruza gaz mu Rwanda.
Ndagijimana avuga ko mu bucuruzi bwa gaz hasa n’aharimo akajagari, kuko hari abinjira muri ubu bucuruzi bashaka amafaranga gusa, ariko ntibite ku buzima bw’abakiriya babo.
Avuga ko abenshi bagurisha gaz, ariko ntibite ku gusobanurira abakiriya ibyo bakwiye kwirinda.
Ndagijimana avuga ko igihe umuntu aguze gaz akayigeza mu rugo, agomba gucomeka umugozi ku icupa rya gaz, no ku mashyiga, ariko akabanza kugenzura neza ko yacometse neza.
Ati” Igihe umaze kugura gaz ugomba kubanza kureba niba wacometse neza umugozi, kandi igihe utarimo guteka ukabanza kureba neza niba ku icupa gaz ifunze, ndetse no kumashyiga”.
Yungamo ati” Hari igihe umuntu amara guteka akazimya ku mashyiga gusa, kandi ku icupa hadafunze. Hashobora kuza nk’umwana agacana ku mashyiga wenda ntibyake, yarangiza akigendera atajimije. Icyo gihe gaz ikomeza isohoka, kuburyo hagize nk’umuntu ucana umwambi hafi aho cyangwa se agacana ku mashyiga, bihita byaka bikaba byatera impanuka nk’iriya”.
Ndagijimana ariko yongeraho ko abantu bakwiye kuva mu rujijo rwo kwibwira ko icupa rya gaz riturika.
Avuga ko bigoye ko icupa ririmo gaz ryaturika rigasandara, ko ahubwo ikibaho ari uko gaz isohoka mu icupa igakwira mu nzu, noneho yaza guhura n’umuriro bikabyara inkongi ari na byo bihitana abantu.
Mu bindi bishobora gutuma gaz iturika harimo kuba icupa ryayo n’amashyiga biteretse ahantu hatagera umuyaga.
Hari kandi kuba ishyiga ryaka ukazunguza icupa ushaka kumva isigayemo cyangwa se ukariryamisha.
Igihe gaz yatse ukabona byatera inkongi wakora iki?
Ndagijimana avuga ko igihe habayeho gucana gaz ukabona bihise byaka cyane kubera ko gaz yari yasohotse mu icupa ntubimenye, ugomba kureba aho iri gusohokera, ubundi ukahapfuka ukoresheje urutoki, warangiza ukazimya.
Ati”Ubundi gaz isohoka imeze nk’umwuka. Muri icyo gihe habaye nk’impanuka ukabona irimo isohoka, ugomba guhita upfukaho n’urutoki utitaye ko ubona hasohokamo umuriro kuko ntiwashya”.
Ndagijimana kandi avuga ko kizira gutera amazi mu nkongi yatewe na gaz, kuko bitatuma umuriro uzima ahubwo biwongera.
Ibyo wakwifashisha mu kuzimya iyo nkongi ni umucanga, cyangwa se ikiringiti.
Ndagijimana yibutsa abacuruza gaz bose kujya babanza gusobanurira umuntu uje kubagurira uburyo bwiza bwo gukoresha gaz, mu rwego rwo kurinda ubuzima bwe n’ubw’abe, kuko ngo ari bwo buryo bwo gukora uyu murimo kinyamwuga.
Uyu muyobozi wa Kigali Gaz Traders kandi yavuze ko barimo kwisuganya nka kompanyi zicuruza gaz mu Rwanda bakajya gusura umuryango wabuze umuntu mu rwego rwo kuwufata mu mugongo.
Uretse Nagapfura kandi, hari izindi ngero z’abagiye bamenyekana baturikanywe na gaz. Mu mwaka ushize wa 2018 umugore wa Nzubahiga Victor na we yaturikanwe na gaz mu Karere ka Huye ahita yitaba Imana.
Mu mujyi wa Kigali kandi hari ahandi gaz yaturitse ikomeretsa umwana n’ubu akaba akirwaye.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/ibindi-bikoresho/article/dore-ibyo-ukwiriye-kwirinda-mu-gihe-utekesha-gaz,Tech
Mu Rwanda hagiye gutangizwa ikoranabuhanga ryo kugura Gaz kuri telefoni,"Iryo koranabuhanga ryatangajwe n’uwitwa Oluwatobi Oyinlola, uhagarariye sosiyete y’ikoranabubanga yitwa “SkyRockets”,aho ngo bakoresha akamashani kagaragaza ingano ya Gaz imaze gukoreshwa n’igiciro cyayo, ndetse kakerekana n’isigaye mu icupa. 
Ikindi kandi,abakoresha Gaz bashobora kugura iyo bakoresha mu gihe runaka, bakoresheje mobile money, ibyo bise “Pay As You Cook”.
Oyinlola yagize ati “Turateganya kubitangiza vuba nko mu mpera z’uku kwezi ”.
“Mu ntangiriro Gaz y’amafaranga make tuzashobora gutanga ni iya 300Frw, ashobora kwishyurirwa kuri mobile money umuntu akaba yateka ku manywa na nijoro.Ibyo birahendutse rero ku muntu ushaka gutekesha Gaz, akava ku makara.
Muri make, iyo sosiyete izazana icupa rya Gaz ryuzuye ku buntu iritereke mu rugo rw’umukiriya, nyuma azajye akoreshaho Gaz ijyanye n’amafaranga yishyuye kuri mobile money. Ibyo bizamworohera kuruta uko yafata amafaranga 10,000Frw ngo yishyure Gaz y’ibiro 10 icyarimwe.
Oyinlola kandi akomeza asobanura iyi mikorere mishya agira ati, “Dufite akamashini gashyirwa ku mutwe w’icupa rya Gaz, kabara kakerekana ko Gaz ikoreshwa ijyanye n’amafaranga yishyuwe. Intego ni ugufasha abantu badashobora kubona amafaranga yo kugura icupa ryuzuye Gaz.
Iyo icupa rishizemo Gaz, iyo sosiyete ihita iritwara, ikarisimbuza iryuzuye Gaz. Oyinlola yasobanuye ko bazakorana n’abasanzwe bakwirakwiza Gaz mu Rwanda, gusa iryo koranabuhanga ryo ngo rizajya ritangwa na “SkyRockets”, ubwayo.
Yagize ati, “Twatangiye igerageza mu ngo 100 mu gace kamwe muri Kigali. Mu byumweru bike biri imbere, abantu bashaka iryo koranabuhanga bazajya bajya ahagurirwa Gaz habegereye, ubundi biyandikishe”.
‘SkyRockets’ ni imwe muri sosiyete icumi z’ikoranabuhanga zahembwe na Guverinoma y’u Rwanda muri 2018, zihemberwa kuba zishishikariza urubyiruko guhanga udushya twinshi.
Abanyarwanda nibura 65% baracyacana amakara nubwo ikoreshwa rya gaze rigenda ryiyongera, ariko hari abavuga ko igihenze cyane.
Amacupa ya Gaz azatangwa azaba arimo ibiro hagati ya 6 na 50 bya Gaz. Mu gihe umufuka w’amakara utarenza ibyumweru 2 ugura 12.000Frw,ikiro cya Gaz cyo kigura hagati y’amafranga 1000Frw -1400Frw bitewe n’aho umuntu ayiguriye.
Oyinlola yagize ati “Ku bantu basanganywe amacupa ya Gaz ariko badashobora kubona amafaranga yo kuyigura buri kwezi, ikoranabuhanga rya ‘Pay As You Cook’ rije ari igisubizo kuri bo”.
Umunyamakuru wa Kigali Today
@ umureremedia
",https://www.kigalitoday.com/ikoranabuhanga/mobayilo/article/mu-rwanda-hagiye-gutangizwa-ikoranabuhanga-ryo-kugura-gaz-kuri-telefoni,Tech
U Rwanda rugiye kumenya aho imyuka ihumanya akarere iva,"Kaminuza y’u Rwanda ishinzwe gucunga no gukoresha icyo cyuma, ivuga ko nigitangira gukoreshwa muri Mata cyangwa Gicurasi uyu mwaka, kizaba gifite ubushobozi bwo kumenya ingano y’imyuka yangiza ikirere cyo hejuru y’ibihugu 12 by’Afurika bikikije u Rwanda.
MINEDUC ivuga ko irimo kuganira n’inzego zinyuranye kugira ngo icyo cyuma cyitwa Medusa kizashyirwe hejuru ku musozi wa Karisimbi muri pariki y’Ibirunga.
Ibi nibikorwa u Rwanda ruzaba rushobora kumenya ingano y’imyuka iteza imihindagurikire y’ibihe ituruka hirya no hino ku isi, nk’uko bitangazwa n’Umuyobozi wa Laboratwari ya Kaminuza y’u Rwanda ishinzwe kumenya uburyo ikirere n’umwuka uhumekwa bihumanye, Dr Jimmy Gasore.
Agira ati ""Nidushyira iki cyuma i Mugogo tuzamenya ingano y’imyuka iri mu kirere cy’ibihugu nka 12 bikikije u Rwanda, ariko nigishyirwa kuri Karisimbi tuzabasha kugenzura imyuka ihumanya iri mu kirere cy’isi yose, ndetse tumenye na buri gihugu iturukamo"".
Atangiza iyi Laborwatwari y’icyitegererezo kuri uyu wa gatanu, Ministiri w’Uburezi, Dr Eugene Mutimura yagize ati “Nitumenya uko imyuka ihumanya cyangwa itera isi gushyuha ingana mu kirere, bizatuma dufata ingamba zitandukanye”.
“Muri izo ngamba harimo gukomeza gukumira imodoka zisohora imyuka ihumanya, gutera amashyamba ndetse no kubuza abaturage gucana ibiti”
Kaminuza y’u Rwanda ivuga ko icyuma kimenya ingano y’imyuka itera isi gushyuha cyatanzwe nk’impano ya Kaminuza ya Massachussets, kikaba gifite agaciro k’amafaranga y’u Rwanda angana na miliyari imwe.
Mu kiganiro Kigali today yagiranye n’Umuyobozi Mukuru wungirije w’Ikigo gishinzwe kubungabunga ibidukikije (REMA), Faustin Munyazikwiye avuga ko hari inyungu nyinshi u Rwanda n’ibihugu bikiri mu nzira y’amajyambere bizungukira mu kumenya ingano y’imyuka iri mu kirere.
Ati “Ibihugu biteye imbere bijya byiyemeza gutanga amafaranga ku bihugu biri mu nzira y’amajyambere, agamije kugabanya ingano y’imyuka yoherezwa mu kirere no kubaka ubudahangarwa”.
“Nk’urugero mu masezerano y’i Paris ibihugu bikize byiyemeje gutanga amafaranga agera kuri miliyari 100 z’amadolari y’Amerika buri mwaka”.
Munyazikwiye akomeza asobanura ko kugira mu Rwanda ibyuma bimenya ingano y’imyuka ihumanya ikirere ikanatera isi gushyuha, bizatuma Kigali ihora yakira abahanga batandukanye baje kwiga ikibazo cy’imihindagurikire y’ibihe.
Mu kwezi k’Ukwakira 2016 i Kigali hahuriye abahanga batandukanye ndetse n’abafata ibyemezo baturuka hirya no hino ku isi, bakaba baravuguruye amasezerano mpuzamahanga akumira iyoherezwa ry’imyuka itera isi gushyuha.
Iyi myuka iva mu itwikwa ry’ibintu bitandukanye, iyo igeze mu kirere yangiza indi myuka karemano ishinzwe gukumira ubukana bw’imirasire y’izuba, bigateza isi gushyuha, indwara z’ibyorezo ndetse no kugwa cyangwa kubura kw’imvura mu buryo budasanzwe.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/ubumenyi/article/u-rwanda-rugiye-kumenya-ahaturuka-imyuka-ihumanya-akarere-ruherereyemo,Tech
60 bazatsinda neza bazajya kwiga ikoranabuhanga ku rwego rwo hejuru,"Aba banyeshuri bazajya kumara imyaka itatu muri aka karere kazwiho kutagira ibirangaza ndetse kakaba gafite ikirere kiza cyafasha abana kwiga neza kdi bagafata.
Gordon Kalema, umuyobozi muri minisiteri y’ikoranabuhanga n’itumanaho, yabwiye KT Press ko bizafasha aba bana kwibanda ku bikeneye abahanga mu ikoranabuhanga.
Iri shuri rizatangirana n’abana 60 bazaba batsinze ku rugero rwo hejuru, kandi bakunze cyane ibijyanye no kwegeranya no guhuza imibare hagamijwe gukora porogaramu za mudasobwa.
Guverinoma ivuga ko izatanga ibisabwa byose kugira ngo aba bana bige ibijyanye n’ikoranabuhanga nk’umutekano w’ikoranabuhanga (cyber security), kwandika porogaramu n’ibindi byinshi.
Nyuma y’iyi myaka itatu, abana bazahabwa impamyabumenyi y’icyiciro cya kabiri cy’amashuri yisumbuye mbere yo koherezwa mu bigo bitandukanye bikora ibijyanye n’ikoranabuhanga ngo batangire akazi.
Kalema yagize ati “Guverinoma yavuganye n’ibigo bitandukanye bikora ikoranabuhanga, ku buryo bazahita batangira gukora nyuma yo kurangiza amashuri yabo”.
ANDELA, ikigo cy’ikoranabuhanga, kiri mu bizakira aba bana bamaze kwiga, kivuga ko kizaba gitangiranye na batandatu muri bo bakora porogaramu za mudasobwa, umwarimu umwe w’imibare ndetse n’umwarimu w’icyongereza.
Hazaba kandi hari abarimu b’icyongereza n’igifaransa.
Iki kigo kizitwa ‘Rwanda Coding Academy’ kigamije kugabanya umubare w’abahanga mu ikoranabuhanga igihugu gikura hanze. 
Iyubakwa ry’iki kigo cya leta, ryatwaye amafaranga agera kuri miliyoni 500 z’amafaranga y’u Rwanda.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ubumenyi/article/60-bazatsinda-neza-bazajya-kwiga-ikoranabuhanga-ku-rwego-rwo-hejuru,Tech
Asaga miliyari 40Frw agiye gushorwa mu mishinga y’ikoranabuhanga,"Ni gahunda ndende ya Leta y’u Rwanda izagera muri 2025, iri mu mushinga mugari wo guteza imbere ikoranabuhanga wiswe ‘250 Startups’ uterwa inkunga na Leta y’Ubuyapani biciye mu Kigo cyayo kigamije ubutwerane mpuzamahanga (JICA), nk’uko byatangarijwe abanyamakuru kuri uyu wa 18 Ukuboza 2018.
Umuyobozi mukuru wa gahunda y’ikoranabuhanga, Alex Ntale, agaruka ku mpamvu zatumye uyo mushinga utekerezwaho ndetse ukaba watangiye no gushyirwa mu bikorwa.
Agira ati “Uyu mushinga uje gufasha kompanyi ntoya zigitangira ziri mu ikoranabuhanga, zirimo kuzana udushya mu iterambere ry’u Rwanda. Uzafasha ba nyirazo kugeza ibyo bakora ku isoko, kumenya aho abakiriya bari, kumenya amategeko, kumenya imikoreshereze y’imari no kwigaragariza abaguzi”.
Ikindi cy’ingenzi urubyiruko rufashwa gusobanukirwa, ngo ni ukumenya udushya bazana niba dukenewe ku isoko.
Ati “Akenshi bicara muri ‘Lab’ bagahanga udushya ariko ntibatekereze niba hari imishinga ibyara inyungu yaduturukamo bityo tube twagurwa, kuko udushya twose si ko ducuruzwa. Uyu mushinga rero ubafasha kumenya guhitamo udushya tubyara amafaranga”.
Yongeraho ko nta mafaranga baha urwo rubyiruko ahubwo ari ukuruherekeza mu mishinga yarwo, ahanini mu bushakashatsi bakora, mu ngendoshuri, mu kugera ku bakiriya, kumenya ibyo basabwa n’ibindi.
Antoine Sebera, ushinzwe udushya mu Kigo cy’igihugu gishinzwe ikoranabuhanga mu itumanaho n’isakazabumenyi (RISA), avuga ko uyo mushinga wari ukenewe.
Ati “Tubibonamo inyungu nyinshi nka Minisiteri ifite mu nshingano guhanga udushya kuko biri muri gahunda yo gufasha urubyiruko kwihangira imirimo, hatezwa imbere ikoranabuhanga muri Made in Rwanda. Tubona imbaraga Leta ibishyiramo zizatuma iyo mishanga izavamo ibigo bikomeye”.
Uwari uhagarariye JICA muri icyo kiganiro, Atsushi Yamanaka, ahamagarira abandi banyemari nk’amabanki, za kaminuza n’abandi gufatanya na Leta guteza imbere urubyiruko rufite imishinga mito y’udushya bikazafasha Made in Rwanda gukura, ikagezwa mu bindi bihugu bya Afurika no hanze yayo.
Ku mugoroba wo kuri uyu wa Gatatu taliki 19 Ukuboza 2018, ni bwo imishinga umunani ya mbere y’abantu 36 yakurikiranywe muri iyo gahunda igaragazwa, bikabera rimwe n’igikorwa cyo gutangiza ku mugaragaro umushinga ‘250 Startups’.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ubumenyi/article/asaga-miliyari-40frw-agiye-gushorwa-mu-mishinga-y-ikoranabuhanga,Tech
U Rwanda ruratangiza icyogajuru cyarwo mbere ya 2020 ,"Ibyo byatangajwe na Ambasaderi w’Ubuyapani mu Rwanda Takayuki Mayishita, ubwo bizihizaga isabukuru y’imyaka 85 y’Umwami w’Abami Akihito.
Ni ibirori byabaye ku mugoroba wo kuri uyu wa 11 Ukuboza 2018, ubundi ibirori nyirizina bikaba byizihizwa ku itariki 23 Ukuboza. Uwo mwami akaba azajya mu kiruhuko cy’izabukuru umwaka utaha.
Kugira ngo ibyo bigerweho, u Rwanda rwakomeje gukorana na sosiyete ebyiri zo mu Buyapani harimo iyitwa (Japan International Cooperation Agency “JICA” )na (Japan Space Agency “JAXA”), hakaba hari n’abanyeshuri bane bamaze koherezwa mu mahugurwa ajyanye n’ibyogajuru mu Buyapani.
Ambasaderi Mayishita yavuze ko igerageza rya mbere ry’icyo cyogajuru ryaragagejwe n’itsinda ry’impuguke z’Abanyarwanda n’Abayapani mu nama y’ikoranabuhanga muri (transform Africa 2018).
Ambasaderi yagize ati “ Icyogajuru nyacyo kizahagurikira ahabugenewe ku rwego mpuzamahanga mbere y’uko “transform Africa summit 2019”itangira , Abanyarwanda barimo kwiga ibijyanye n’Ibyogajuru mu Buyapani, ndabifuriza amahirwe masa”.
Ambasaderi Mayishita yanavuze ko ubuhahirane hagati y’Ubuyapani n’u Rwanda bwakomeje kugenda neza mu myaka ibiri ishize , ku buryo hari na sosiyete 20 z’Abayapani zamaze kwiyemeza gushora imari mu Rwanda .
Muri Nyakanga uyu mwaka, hari abashoboramari b’Abayapani basuye u Rwanda baje kureba amahirwe y’ishoramari ahari, Ambasaderi Mayishita akaba yemeza ko harimo kureba icyakorwa kugira ngo boroherezwe kwinjira mu Rwanda.
Amb.Mayishita yagize ati, “Nyuma yo guhura na Perezida Kagame, abenshi muri abo bashoramari bansezeranije ko bazagaruka, hari n’abagiye bapanga ingendo zo kuza mu Rwanda kureba mu buryo bwimbitse aho bashora imari yabo ”.
Muri ibi birori Umuyapanikazi yaririmbye indirimbo yubahiriza igihugu cy’u Rwanda binezeza benshi
Ku ruhande rw’u Rwanda, Umunyamabanga uhoraho muri minisiteri y;ububanyi n’amahanga Urujeni Bakuramutsa, yavuze ko u Rwanda ruzakomeza guharanira ko umubano w’ibihugu byombi ukomeza gukura kandi ugakomeza kuba mwiza.


“Icyogajuru ni ikintu cy’ingenzi gifasha mu kugera ku bukungu bushingiye ku bumenyi, kandi gifite akamaro ku bihugu byombi. Hari ibintu byinshi dusangiye n’Ubuyapani nko guharanira amahoro, ndetse n’ikibazo cy’ihindagurika ry’ikirere, ibyo dukorana byose biba bigamije imibereho myiza y’abaturage b’ibihugu byacu.”
Uyu mwaka ni uwa nyuma Ubuyapani bwizihije isabukuru y’Umwami w’Abami, kuko azatanga ikamba ry’ubwami muri Mata 2019, asimburwe igikomangoma Naruhito.
Ibirori byo kumwimika bizaba mu kwezi k’Ukwakira 2019, bikazitabirwa n’abakuru b’ibihugu batandukanye. Kuva ubwo, isabukuru y’Umwami w’Abami izajya yizihizwa ku itariki 23 Gashyantare.
Ibirori byo kwizihiza isabukuru y’Umwami w’Abami byabereye i Kigali kandi, byitabiriwe n’Umuhanzi ufite ubwenegihugu bw’Ubuyapani n’ubw’Ubudage wanaririmbye indirimbo yubahiriza igihugu cy’u Rwanda.
Umunyamakuru wa Kigali Today
@ umureremedia
",https://www.kigalitoday.com/ikoranabuhanga/ubumenyi/article/u-rwanda-ruratangiza-icyogajuru-cyarwo-mbere-ya-2020,Tech
2019 irasiga imodoka zose zitwara abagenzi zirimo interineti,"Sosiyete yitwa “Korea Telecom Network Rwanda” , yasinyinye amasezerano na leta y’u Rwanda gurakwiza interineti ya 4G mu gihugu hose, kuri ubu ikaba igeze kuri 96.4 % by’ahagomba kujya interineti.
Minisiteri y’Ibikorwaremezo ivuga ko k’ubufatanye na sosiyete z’ikoranabuhanga imodoka zitwara abagenzi zose haba mumujyi wa Kigali ndetse no mu ntara zizashyirwamo interineti igezweho izajya ifasha abagenzi.
Abinyujije ku rubuga rwe rwa twitter, Eng. Jean de Dieu Uwihanganye, umunyamabanga wa Leta muri Minisiteri y’ibikorwaremezo ushinzwe ubwikorezi, yavuze ko muri Mutarama 2019, imodoka zitwara abagenzi mu Mujyi wa Kigali zose zizaba zashyizwemo interineti ya 4G WIFI.
Imodoka zitwara abagenzi zikorera mu nkengero za Kigali zigashyirwamo interineti ya 3G WIFI mu mpera za 2019.
Minisitiri Uwihanganye, avuga ko kuri ubu ibijyanye n’igerageza bigeze kure. Bimwe muri byo ni nk’uburyo bwo kumenya amakuru yose umugenzi yakenera ari mu rugendo, nk’ay’aho imodoka igeze, igihe gisigaye ngo igere aho igiye n’ibindi.
Yongeraho ko nko mu mujyi wa Kigali, imihanda inyurwamo n’imodoka zitwara abagenzi izaba yatangiye gukora bitarenze ukwezi kwa gatandatu umwakwa wa 2018, ubwo ibikorwa byo kwagura imihanda bizaba byarangiye.
Avuga kandi ko kuri ubu hari imirimo irimo gukorerwa icyarimwe mu bijyanye n’ubwikorezi mu mujyi wa Kigali, nko kunoza ibijyanye n’ibyerekezo by’imodoka zitwara abantu, gusha za kontaro nshya kompanyi zitwara abantu ndetse no gushyiraho amabwiriza mashya agenga ubwikorezi.
Muri uyu mushinga kandi harimo ibijyanye no kubaka aho abagenzi bategerereza imodoka haboneka ikoranabuhanga rya interineti ndetse na televiziyo zitanga amakuru atandukanye Kuburyo umuntu utegereje imodoka atagira irungu. Kuri iki kintu igerageza rikaba riri gukorerwa aho abagenzi bategerereza imodoka kwa Lando iremera.
Mu 2013, Umujyi wa Kigali watanze uruhushya rw’imyaka itanu ku masosiyete akora ibijyanye n’ubwikorezi mu mujyi wa Kigali, uruhushya rwarangiye mu kwezi kwa munani uyu mwaka wa 2018.
Minisitiri Uwihanganye, avuga ko uyu mushinga ugamije gutuma uburyo bwo gutwarira hamwe abantu n’ibintu mu gihugu buba uburyo buri wese yifuza gukoresha, bwizewe kandi butekanye kandi.
Muri uyu mushinga uvuguruye kandi, umwanya abantu bategereza imodoka uzagabanuka kukigero cya 50%.
agira ati: ""Umwanya abantu bategereza uzava ku minota 30 ugere ku minota 15 mu mujyi wa Kigali"".
Hagati aho, Patrick Buchana, umuyobozi wa AC Group, sosiyete y’ikoranabuhanga yahawe akazi ko kugeza ikoranabuhanga mu modoka zitwarira abantu hamwe, yagaragaje uburyo abantu nka 200 kuri ubu bagenda mu modoka 177, kdi abo bantu bashobora kugenda mu modoka nke cyane zitwarira abantu hamwe. ibi rero ngo bizagerwaho binyuze mu buryo bwa ’Tap and Go’ muri bus, bwizewe kdi bwubahiriza igihe.
Umunyamakuru wa Kigali Today
@ umureremedia
",https://www.kigalitoday.com/ikoranabuhanga/article/2019-irasiga-imodoka-zose-zitwara-abagenzi-zirimo-interineti,Tech
Umuyoboro wa 4G mu nzira yo gukemura ibibazo bya Internet,"Abayobozi muri KTRN (Korea Telecom Rwanda Networks) babitangaje kuri uyu wa Gatanu tariki 4 Ukwakira 2018, ubwo bagiranaga ikiganiro n’abanyamakuru, kikaba cyari kigamije kugaragaza uko iryo koranabuhanga rihagaze ndetse no gutinyura abavugaga ko rihenze na bo barikoreshe kuko ngo ryagabanyirijwe ibiciro.
Icyo kigo cyatangije uburyo bushya bwo kugura Internet ya 4G, aho buri muntu ubu ashobora kuyigura yifashishije telefone nk’uko asanzwe agura umuriro, ama inite yo guhamagara n’ibindi, icyo asabwa ngo ni ukuba afite SIM card yakira 4G, yaba atayifite akayigura.
Umuyobozi w’icyo kigo, Han-Sung Yoon, yavuze ko ibiciro by’iryo koranbuhanga byamanuwe kugira ngo urikeneye wese rimugereho.
Yagize ati “Dutangira muri 2014 umuntu washakaga gukoresha 4G, iya make yahabwaga kwari uguhera ku 5000Frw mu gihe muri ubu buryo bushya bwa LTE RWA n’ushaka iya 1000Frw ayibona kandi akayigura mu buryo bumworoheye”.
Mu bigo bitandukanye bikorana na KTRN bicuruza iryo koranabuhanga, ngo umuntu ashobora kugura 1GB imara umunsi ku 1000Frw cyanga 1GB imara ukwezi, akaba yanagura 3GB imara ukwezi ku mafaranga ari hagati ya 3800 na 4000 bitewe na sosiyete uguriyemo.
Ngabonziza Désiré ushinzwe igenamigambi muri icyo kigo, avuga ko gukoresha iryo koranabuhanga byorohejwe, igisigaye ari uko abaturage babimenya.
Ati “Ushobora kuba ufite izi telefone zigezweho (smart phones) cyangwa karasharamye, muri zombi hari uburyo wakoresha 4G ukaba wanayisangiza bagenzi bawe. Gushyiramo ubwo buryo ushobora kubyikorera cyangwa ukareba kimwe mu bigo bitanga izo serivisi bakagufasha”.
Umuyobozi w’ikigo RTN, kimwe mu bicuruza 4G, Paul Barera, ahamya ko uretse mu mujyi wa Kigali, no mu cyaro barimo kwitabira kurikoresha.
Ati “Nk’ubu dukorana n’abantu basaga 1600 bakoresha 4G muri serivisi z’Irembo hirya no hino mu gihugu, abo bakenera Internet nyinshi, yihuta kandi ihendutse. Usanga rero ku kwezi umwe yishyura atarenga ibihumbi 13, birahendutse ugereranyije n’ibisanzwe”.
Ikigo cy’Igihugu gishinzwe kugenzura imirimo imwe n’imwe ifitiye igihugu akamaro (RURA), giherutse gutangaza ko kugeza muri Werurwe 2018, abaturage 47.8% ari bo bakoresha Internet, mu gihe u Rwanda rwari rwihaye intego y’uko muri 2020 nibura 35% by’abaturage bazaba bakoresha Internet.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/internet/article/umuyoboro-wa-4g-mu-nzira-yo-gukemura-ibibazo-bya-internet,Tech
Perezida Kagame ntiyifuza ubusumbane ku bagerwaho n’ikoranabuhanga,"Yabitangarije mu nama ya Komisiyo ishinzwe gukurikirana iby’umurongo mugari wa Internet (Broadband Commission) yateraniye i New York kuri iki Cyumweru tariki 23 Nzeri 2018.
Yagize ati “Turitegura kugera mu gihe kidasanzwe aho kimwe cya kabiri cy’abatuye isi bagerwaho na Interineti. Iyi ni intambwe tugomba kwishimira nubwo iri terambere ritagabanijwe ku buryo bungana mu bice byose by’isi.”
Perezida Kagame ufatanije n’umuherwe Carlos Slim ku buyobozi bw’iyo komisiyo, yavuze ko uburyo bwiza bwo kubikora ari ugukorana bya hafi hagati y’abafatanyabikorwa bose ari za leta, abikorera n’abashakashatsi.
Ati “Ubwo abantu benshi bamaze kugerwaho na interineti, tugomba gutekereza ku buryo buri wese yagerwaho n’iryo koranabuhanga mu buryo bungana kandi ntawe ubangamiwe. Kugira ngo tubyaze umusaruro udushya tuzanwa n’ikoranabuhanga tugomba gutekereza ku birigenga.”


Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/perezida-kagame-ntiyifuza-ubusumbane-ku-bagerwaho-n-ikoranabuhanga,Tech
"Nta rungu muri bisi zo muri Kigali, 4G yasubijwemo","Hari hashize igihe nta internet irangwa muri izo bisi, nyuma yo kugenda iyoyoka mu buryo abagenzi batishimiye.
Ubwa mbere internet ya 4G ishyirwa muri izo bisi mu 2016, byafashwe nk’impinduka ikomeye mu mateka abaye mu modoka zitwara abagenzi mu Rwanda no muri Afurika. Gusa ntiyamazemo kabiri uko iminsi yashiraga yagendaga ihagarikwa muri bisi imwe ku yindi.
Kuri ubu,nyuma y’igihe kirenga umwaka abagenzi barakuyeyo amaso, Umunyamabanga wa Leta ushinzwe ubwikorezi muri Minisiteri y’Ibikorwaremezo Eng. Jean de Dieu Uwihanganye, yavuze ko iyo gahunda yongeye gushyirwa mu bikorwa bundi bushya.
Abinyujije kuri Twitter yagize ati “Internet yo mu bwoko bwa 4G yongeye kugarurwa mu ma bisi atwara abagenzi muri Kigali. Kugeza ubu 50% by’amabisi (atwara abagenzi) imaze gusubizwamo.”
Yavuze ko bitarenze ukwezi kwa Kanama 2018, 4G izaba iri muri bisi zose kigero cy’ijana ku ijana (100%).
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/nta-rungu-muri-bisi-zo-muri-kigali-4g-yasubijwemo,Tech
Abanyarwanda bitege iki ku kigega kizashyigikira udushya n’ubushakashatsi?,"Yabitangaje ubwo yafunguraga ku mugaragaro inama Nyafurika igamije guteza imbere guhanga udushya (African Innovation Summit), iteraniye i Kigali guhera kuri uyu wa Gatatu tariki 6 Kamena 2018.
Yavuze ko iyo nama ari ingenzi mu kugaragaza umuti w’ibibazo bya Afurika kugira ngo igere ku iterambere rirambye.
Yagize ati “Ibibazo Afurika ifite ni ukubaka uburyo buhamye butuma habaho udushya twinshi. Nishimiye ko iyi nama irimo gufasha ibihugu byacu kugira umuco wo guhanga udushya kuko udushya ari ikintu cy’ibanze mu iterambere ry’ubukungu.
“Mu Rwanda tuzatangiza ikigega kizaharirwa ubushakashatsi no guhanga udushya kugira ngo haboneke ibisubizo by’ibibazo igihugu gifite. Imyanzuro n’ibyifuzo bizava muri iyi nama tuzabigenderaho.”
Iyo nama iriga uko haboneka udushya duhangana n’ibibazo byugarije Afurika, birimo kutagira ingufu z’amashanyarazi, ibura ry’amazi, ibura ry’ibiryo, ubuvuzi budahagije n’imiyoborere idahwitse.
Umwe mu bahanga udushya waturutse muri Zimbabwe, Simba Mhuriro, witabiriye iyo nama, yavuze ko abayobozi bakwiye gushyigikira buri wese ufite ibitekerezo byazana ibisubizo ku bibazo Afurika ifite.
Ati “Abayobozi bacu bazadusubiza iki,niba mu myaka 20 iri imbere ba rwiyemezamirimo bose bariho ubu bazaba bagikoreshwa n’abandi aho kugira ngo babe bakora ibiteza Afurika imbere? Guverinoma zo muri Afurika zikwiye gushyiraho amabwiriza yorohereza abahanga udushya kubona inkunga.”
Dr. Olugbenga Adesida, umwe mu Bayobozi ba AIS, yavuze ko biyemeje gushyiraho ibiganiro bihuza impande zombi kugira ngo abahanga udushya badakomeza gupfukiranwa.
Ati “Dushaka guhindura uko abahanga udushya bafatwa, tugashyiraho ibiganiro bivuga ku mbogamizi n’amahirwe abahanga imirimo bahura na byo.”
Iyo nama yitabiriwe n’abantu bagera kuri 400 baturutse mu bihugu birenga 44 byo ku mugabane wa Afurika. Muri iyo nama kandi,hatoranywa ba rwiyemezamirimo n’abahanga udushya 50 bahabwe amahirwe yo kugaragariza abitabiriye inama ubuzima babayeho n’ibibazo bahura na byo.
AIS ni umushinga ukorera ku rwego rwa Afurika ugamije kuvumbura no gufasha kuzamura udushya ku mugabane. Ukora ibikorwa byo gukangurira abantu kugira uruhare mu guhanga udushya no gushora imari mu bikorwa byo guhanga udushya.
Unagira inama za Guverinoma zo gushyiraho politiki zorohereza abahanga udushya.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ubumenyi/article/abanyarwanda-bitege-iki-ku-kigega-kizashyigikira-udushya-n-ubushakashatsi,Tech
FinTech ikomeye mu ikoranabuhanga igiye gushyira icyicaro mu Rwanda,"Byatangajwe nyuma y’amasezerano iryo huriro yasinyanye n’Urwego rw’abikorera mu Rwanda rushinzwe ikoranabuhanga (ICT Chamber).
Ayo masezerano yasinyiwe mu Bufaransa ahari hateraniye inama mpuzamahanga ya VivaTech ihuza ibigo bikomeye ku isi mu ikoranabuhanga, mu cyumweru gishize.
Umuyobozi mukuru wa ICT Chamber, Alex Ntale, yavuze ko ari intambwe ikomeye ku rwego rw’ikoranabuhanga mu Rwanda mu kubaka ikoranabuhanga ribyara inyungu.
Yagize ati “Gutera inkunga imishinga y’ikoranabuhanga bisanzwe ari ingenzi mu Rwanda.
“Aya masezerano azafasha amasosiyete yo mu Rwanda gutera imbere yifashishije ubunararibonye FinTech yakoresheje mu kuzamura amasosiyete mato 600 myaka 10 ishize.”
Yavuze ko bitazagarukira ku gishoro gusa ahubwo ko ayo masezerano azongera imikoranire hagati y’amasosiyete yo mu Rwanda n’andi FinTech ifasha.
Ku ikubitiro, ICT Chamber ikazakora inyigo izorohereza Fin Tech kwinjira ku isoko ryo mu Rwanda no kubona abafatanyabikorwa.
Ayo masezerano yasinywe ku ruhande rw’u Rwanda na Perezida w’Inama Njyanama ya ICT chamber Clement Uwajaneza na Joëlle Durieux ku ruhande rwa FinTech.
Biteganijwe ko abahagarariye iyo sosiyete bazasura u Rwanda ku nshuro ya mbere muri Nzeri 2018.
ICT Chamber ni igice cy’Urugaga rw’abikorera (PSF) cyashinzwe mu 2011, giteza imbere ikoranabuhanga mu Rwanda.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/fintech-ikomeye-mu-ikoranabuhanga-igiye-gushyira-icyicaro-mu-rwanda,Tech
Ikoranabuhanga rigiye guca amanyanga aba muri cyamunara,"Byatangarijwe mu nama yateguwe na MINIJUST yabaye kuri uyu wa 25 Gicurasi 2018, igamije kuganira ku mikorere y’abahesha b’inkiko n’irangizwa ry’imanza, ikaba yitabiriwe n’ibigo bitandukanye birimo Urwego rw’umuvunyi, ubushinjacyaha, ubugenzacyaha n’ibindi.
Ibyo ngo byatekerejweho mu rwego rwo gushaka uko ibibazo bitandukanye bigaragara muri cyamunara birimo gutesha agaciro ikigurishwa, guhisha amakuru ngo hagure uwararitswe ndetse na ruswa, byose ngo bigakorwa ku nyungu za bamwe, uterezwa cyamunara akarengana.
Minisitiri w’Ubutabera, Jonhston Busingye, yavuze ko iryo koranabuhanga riri hafi gutangira kugeragezwa, agatanga urugero rw’uko rizakora.
Yagize ati “Niba hari inzu igiye gutezwa cyamunara, izashyirwa ku rubuga n’ibiyiranga ndetse n’agaciro kayo. Abayifuza bahabwe gahunda ku rubuga yo kuyisura ku buryo ntawuhahurira n’undi hirindwa kumenyana, noneho bagatangira bagatanga ibiciro byabo na none ku rubuga”.
Arongera ti “Niba icyamunara giteganyijwe mu minsi 20 abantu bazakomeza bapiganwe, n’abatari mu Rwanda baremerewe kugeza ku munsi wanyuma. Ubishinzwe ahagarike ahite anatangaza uko barushanyijwe, uwambere yishyure atabonetse hishyure uwa kabiri hakurikijwe itegeko”.
Minisitiri Busingye kandi yagarutse ku bakomisiyoneri bakora ku buryo ikigurishwa kigurwa amafaranga make kandi bidakwiye.
Ati “Umukomisiyoneri yakagombye gushaka abaguzi bishyura menshi akabonaho ayo yemerewe akanasora. Abo tubona ubu n’ugushaka uko ikigurishwa cyagura make cyane, inzu ya miliyoni 10 ikagurishwa imwe, abo turimo kubarwanya ndetse n’iri koranabuhanga rikazabavanamo”.
Yongeraho ko uretse n’iryo koranabuhanga, ngo batangiye gushaka uko bamenya imikorere y’abakomisiyoneri, uko babona amakuru agamije gutesha agaciro iby’abandi kugira ngo bahashywe.
Umuvunyi mukuru wungirije, Odette Yankurije, avuga ko kurangiza nabi imanza byangiza ubunyangamugayo bw’abakora uyo mwuga.
Ati “Kurangiza nabi imanza bibangamira imiyoborere myiza, byangiza umunyangamugayo. Umuturage wahuye na ruswa n’akarengane yari yizeye ubutabera ntazavuga ko hari imiyoborere myiza, bikamwangisha Leta kuko bikorwa mu izina ryayo ntanarebe uwabikoze”.
Yongeraho ko kurangiza imanza nabi bituma inzego z’ubutabera zitongera kwizerwa n’abaturage, kuko bazibonamo akarengane na ruswa bikangiza isura y’igihugu muri rusange, ari yo mpamvu ngo bahuye, ibibazo biri muri uwo mwuga bishakirwe umuti.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/internet/article/ikoranabuhanga-rigiye-guca-amanyanga-aba-muri-cyamunara,Tech
Mu minsi mike u Rwanda ruraba rufite inzobere mu bya Satellite,"Ayo masezerano yasinywe kuri uyu wa Kane tariki 9 Gicurasi 2018 mu nama ya Transform Africa.
Ku ruhande rw’u Rwanda yasinywe n’umuyobozi w’ikigo ngenzuramikorere (RURA), Col. Patrick Nyirishema na Takayoshi Fukuyo wari uhagarariye ikompanyi Space Edge Lab (SEL).
Ayo masezerano yasinywe muri gahunda u Buyapani bufite yo guhugura aba ingenieurs bo muri Africa ku gutanga amakuru akenewe mu nzego zitandukanye by’umwihariko mu iteganyagihe.
Ku ikubitiro Abanyarwanda batandatu ni bo bazajya guhugurwa muri uyu mwaka. Bazahabwa amahugurwa yo gukora satelitte ntoya, ndetse n’ikoranabuhanga ry’iteganyagihe n’ubumenyi bw’ikirere.
Prof Nakasuka avuga ko hari intambwe yamaze guterwa mu ishyirwa mu bikorwa ry’uwo mushinga mu Rwanda, kuko muri Werurwe 2018 hakozwe igerageza rya mbere ku ikoreshwa rya Satellite mu Mujyi wa Kigali.
Yongeraho ko hari gahunda yo kubaka sitasiyo ya satellite mu Rwanda, bikaba byaranatangiye kuko iri kubakwa mu Karere ka Kicukiro mu Mujyi wa Kigali.
Umuyobozi wa RURA avuga ko ayo masezerano aziye igihe, kuko u Rwanda rwatangiye kwinjira mu ikoranabuhanga ry’ubumenyi bw’ikirere, ndetse no kurishyira mu mashuri no mu bikorwa by’abikorera.
Amasezerano nk’ayo yanasinywe ku ruhande rwa Smart Africa n’amakompanyi atanga serivisi z’ikoranabuhanga rishingiye kuri satellite, bikazatuma intego z’ibihugu bihuriye muri Smart Africa Alliance zo gushyiraho isoko rimwe mu by’ikoranabuhanga zigerwaho.
Umunyamabanga wa gahunda ya Smart Africa, Dr Hamadou Touré, yavuze ko ubunyamabanga bwa Smart Africa buzakomeza gutanga buruse zo kwiga ku Banyafurika bahanze udushya.
Prof. Nakasuka yavuze ko nibura buri mwaka Abanyarwanda batandatu bazajya bajya kwihugura mu Buyapani, ariko ngo umubare ushobora no kwiyongera kuko impande zombi zikiri mu biganiro.
@ cngendahimana
",https://www.kigalitoday.com/ikoranabuhanga/ubumenyi/article/mu-minsi-mike-u-rwanda-ruraba-rufite-inzobere-mu-bya-satellite,Tech
U Rwanda ruzifashishwa mu gusakaza intenet ya 4G mu karere,"Internet ya 4G ifatwa nk’imwe mu mpinduramatwara z’ahazaza muri serivisi zitandukanye zirimo ubuvuzi, imitangire ya serivisi no mu nganda.
Mu gihe mu Rwanda hateraniye inama ya Transform Africa yiga ku guhindura Afurika umugabane wifashisha ikoranabuhanga mu iterambere, Ikigo cy’Abanyakoreya gisakaza internet ya 4G (KT) cyasinyanye amasezerano na Guverinoma y’u Rwanda yo kugifasha gukwirakwiza iyi internet no hirya y’imbizi zarwo.
Umuyobozi w’icyo kigo Kyung-lim Yun yavuze ko icyo kigo kiteguye gufasha u Rwanda kugera ku cyerekezo 2020 rwifashishijwe ikoranabuhanga mu guhindura ubuzima bw’abaturage.
Yagize ati “Tugomba guhanga udushya tujyana no kuba internet ya 4G yarakwirakwijwe mu gihugu hose. Ndabizeza ko kuba KT ishobora kugera ku isi hose izafatanya n’u Rwanda mu guhanga udushya tuzatuma ibindi bihugu birureberaho.”
Minisitiri w’Ikoranabuhanga mu Rwanda Jean de Dieu Rurangirwa, na we yemeza ko gukwirakwiza 4G mu Rwanda hose bitazasiga ireme ry’uburezi, kongera ireme ry’ubuvuzi no guteza imbere ubuhinzi ariko hibanzwe ku bukungu.
Mu 2013 ni bwo icyo kigo cyagejeje internet ya 4G bwa mbere mu Rwanda, nyuma y’imyaka ibiri yari imaze kugezwa ahangana na 26% mu Rwanda. Uyu mwaka igeze kuri 95% ariko gahunda ni ukuyigeza mu gihugu cyose 100% bitarenze 2020.
Abanyamakuru ba Kigali Today
@ kigalitoday

",https://www.kigalitoday.com/ikoranabuhanga/internet/article/u-rwanda-ruzifashishwa-mu-gusakaza-intenet-ya-4g-mu-karere,Tech
Umunya Niger yahigitse 5 yegukana irushanwa rya Ms Geek Africa 2018,"Umushinga we w’agashya yahanze mu ikoranabuhanga watsinze indi mishinga, akaba yarahimbye App yitwa Saro, izafasha abayikoresha gutabaza serivisi z’ubutabazi kugira ngo bazimenyeshe aho bakoreye impanuka.
Iyo App kandi ngo izafasha abakora ubutabazi kohereza inama z’uko umuntu wagize impanuka yakorerwa ubutabazi bw’ibanze mbere y’uko abakora serivisi z’ubutabazi bagera aho impanuka yabereye.
Umushinga w’agashya w’uyu mukobwa watsinze indi mishinga y’abandi bakobwa bane bari bageranye ku cyiciro cya nyuma cy’irushanwa, ariko na yo ikaba yashimwe kuko “izagira uruhare mu gukemura ibibazo umugabane wa Africa ufite” nk’uko Angela Ngang’a, ukorera ikigo cy’ikoranabuhanga cya Microsoft akaba no mu bakemurampaka yabivuze.
Muri batanu bageze mu cyiciro cya nyuma cy’irushanwa harimo Abanyarwanda babiri bakaba bakurikiranye ku mwanya wa kane n’uwa gatanu.
Hashize imyaka itanu itsinda ry’abagore n’abakobwa rizwi nka “Girls in ICT” ritegura irushanwa rya Ms Geek, rishishikariza abakobwa kwiga amasomo ya Science, Technologie, Engeneering na Mathematics (STEM), kugira ngo bifashishije ikoranabuhanga bagire uruhare mu gushaka ibisubizo by’ibibazo Africa ifite.
Mu mwaka ushize nibwo irushanwa rya Ms Geek ryagutse rijya ku rwego rw’umugabane wa Africa, ku buryo ribaye ku nshuro ya kabiri kuva rigiye kuri urwo rwego.
Abategura irushanwa rya Ms Geek Africa bavuze ko abari basabye kuryitabira basaga 200, hakaba harabaye amajonjora kugeza ubwo haboneka uwaryegukanye.
Salissou Hassane Latifa wegukanye iri rushanwa yatangajwe mu kiganiro cya nyuma cyitwa Women Summit cyasoje inama ya Transform Africa 2018.
Umunyamabanga nshingwabikorwa wa gahunda ya Smart Africa, Dr. Hammadou Touré yavuze anashimangira ko intego z’iyi nama zagezweho uko byari byitezwe, kuko habaye ibiganiro byinshi ndetse hanasinywa amasezerano hagati y’imiryango isaga 600 yari yitabiriye Transform Africa.
Yavuze ko Smart Africa yonyine yasinye amasezerano arindwi y’ubufatanye, azihutisha gahunda ya Smart Cities in Africa, no kugeza umuyoboro wa internet kuri bose kugira ngo urubyiruko rubone uburyo bwo guhanga udushya.
@ cngendahimana

",https://www.kigalitoday.com/ikoranabuhanga/internet/article/umunya-niger-yahigitse-5-yegukana-irushanwa-rya-ms-geek-africa-2018,Tech
Rusizi: Mu iterambere batekerezaga ntibabaragamo internet ya 4G,"U Rwanda rurihuta mu iterambere ku buryo n’ibice by’icyaro hagiye hashyirwa ibikorwaremezo mu gihe mbere byagarukiraga mu mijyi mikuru nka Kigali.
Abo baturage bavuga ko bakoreshaga internet isanzwe ariko ikaba itashoboraga guhaza ibyifuzo byabo bya buri munsi, cyane cyane ko serivisi nyinshi mu Rwanda zisigaye zifashishwa ikoranabuhanga.
Ikigo gishinzwe gukwirakwiza internet yo mu bwoko bwa 4G, ari nayo yihuta kurusha izindi ku isi, yafunguye ishami rizwi nka 4G Square muri ako karere,ku buryo abantu bahahurira bagakora gahunda zabo banaganira.
Sibomana Jean Baptiste utuye mu Mujyi wa Rusizi, yavuze ko kwegerezwa izo serivisi bizabafasha kubona serivisi bakeneraga ariko bakanakangurira abanyeshuri kuyifashisha mu masomo yabo.
Yagize ati “Tugiye kumenya amakuru yose y’ahandi kandi binadufashe kugera kuri serivisi zikenera internet nka Irembo. Kutwegereza iyi internet kandi bizanatuma abantu barushaho kwitabira gutunga telefoni zizwi nka ‘Smart phones’”.
Karomba Mark umuyobozi mukuru muri 4G-KTRN yavuze ko kugeza 4G muri Rusizi biri mu rwego rwo kwagura ibikorwa byo kwegereza abaturage internet.
Ati “Dushaka ko buri Munyarwanda yitabira gukoresha internet yihuta ya 4G, kuko izabafasha gukora akazi kabo neza, gutera imbere no kumenya amakuru y’ahandi byihuse.”
Harerimana Frederic, umuyobozi w’Akarere Rusizi, yavuze ko kwegerezwa iyo internet bizabafasha kwegerana n’abaturage biruseho n’abandi Banyarwanda.
Yanahamagariye abacuruzi, abanyamahoteli n’abakora mu bitaro n’amakoperative gukoresha internet ya 4G, kuko yihuta kandi ikazabafasha gukora byinshi mu gihe gito.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/rusizi-mu-iterambere-batekerezaga-ntibabaragamo-internet-ya-4g,Tech
Drones zigiye gutangira kwifashishwa mu kuvugurura imibereho y’Abanyarwanda,"Ayo masezerano yasinyiwe mu nama ya Transform Africa iri kubera i Kigali kuva ku wa mbere tariki 07 Gicurasi 2018.
Iyi kompanyi ya Swift-Xi ikorera mu Mujyi wa Kobe mu Buyapani, ikaba itanga serivisi z’ikoranabuhanga n’ubucuruzi burimo n’ubw’utudege tutagira abapilote (Drones).
Umuyobozi wa yo Kenji Fukuoka yavuze ko bazifashisha izo Drones mu kuvugurura imibereho ya bamwe mu Banyarwanda.
Yagize ati “Intego yacu nyamukuru, ni ugufungura isoko ryo mu Rwanda mu bijyanye n’utudege twa drones. Indi ntego ni ugukemura ibibazo by’imibereho y’abaturage dukoresheje drones, ariko nanone tugahanga akazi muri iki gihugu dukoresheje drones”
Iyi kompanyi ifatanyije n’ishuri ryitwa Kobe Institute of Computing ngo bakiriye abanyeshuri basaga 40 b’Abanyarwanda bahawe bourse na guverinoma y’Ubuyapani.
Minisitiri w’ikoranabuhanga, Rurangirwa Jean de Dieu, yavuze ko bishimishije kuba ubufatanye bw’impande zombi bugeze ku yindi ntera, yongeraho ko ikoranabuhanga ry’iyi kompanyi rizagira akamaro mu nzego zitandukanye z’ubuzima bw’Abanyarwanda.
Yagize ati “Tuzakorana na Swift-Xi duteza, twiyemeje gutegura amahugurwa ku rubyiruko rwacu, kandi turi gufatanya kugira ngo turebe uko iri koranabuhanga twarihuza n’ubuzima rusange, rigafasha urubyiruko, rikifashishwa mu buhinzi n’ahandi.
Ni amahirwe akomeye ku rubyiruko rwacu kubona ubumenyi no kubona imirimo, ariko nanone bikatugira sentre y’ikoranabuhanga muri Africa”
Uretse aya masezerano yasinywe hagati ya Minisiteri y’urubyiruko n’ikompanyi ya Swift-Xi, hanasinywe andi masezerano hagati ya Smart Africa n’ikigo cya Inmarsat n’ibindi bifatanyije nka Tillman Digital Cities na CivicConnect.
Ikigo cya Inmarsat gitanga serivisi zitumanaho rya satelite, amasezerano cyo n’ibindi bigo by’ikoranabuhanga byasinyanye na Smart Africa, akaba agamije kurushaho guteza imbere imijyi ya Africa muri gahunda yitwa Smart cities in Africa.
@ cngendahimana

",https://www.kigalitoday.com/ikoranabuhanga/ibindi-bikoresho/article/drones-zigiye-gutangira-kwifashishwa-mu-kuvugurura-imibereho-y-abanyarwanda,Tech
Ikoranabuhanga ni ryo rizihutisha ukwihuza kwa Afurika – Perezida Kagame,"Guhera mu ntangiriro za 2000 u Rwanda rwatangiye gukoresha ikoranabuhanga mu gushakisha uko rwakwikura mu bukene bwakurikiye Jenoside yakorewe Abatutsi mu 1994.
Kuva icyo gihe u Rwanda rwatangiye gukora ku buryo buri serivisi zitangwa na gahunda z’ubukungu zashyirwagaho zabaga zishingiye ku ikoranabuhanga.
Ibyo byarufashije mu kwihutisha ubukungu, ku buryo buri mwaka ruzamuka ku kigero cya 7%, ikigero gifatwa nk’ibitangaza ku rwego rw’isi ku gihugu cyari cyarazahaye nk’u Rwanda.


Perezida Kagame akizera ko inzira y’u Rwanda ishobora kubera Afurika isomo, cyane cyane ko uyu mugabane ugifite imbogamizi mu guhuriza hamwe imishinga iganisha ku iterambere.
Agira ati “Hakenewe ko habaho n’ubushake muri politiki kugira ngo natwe duhuze umugabane wacu. Ariko hanakenewe ko hahangwa udushya kugira ngo uko kwihuza kwihutishwe.”
Yabitangaje ubwo yafunguraga ku mugaragaro inama ya Transform Africa, igamije gushaka uko ikoranabuhanga ryatezwa imbere ku mugabane wa Afurika.
Perezida Kagame yatanze ingero zitandukanye zigaragaza uburyo Afurika igorwa no kwihuza, nyamara ikoranabuhanga ryabigiramo uruhare mu buryo bworoshye.
Ati “Ndabizi ko bamwe mu bari hano bahagaze ahantu henshi ari muri Afurika cyangwa se ahandi mbere yuko bagera inaha. Hari nubwo kugira ngo ugere inaha bigusaba kubanza kunyura mu migi y’i Burayi ukabona kuza mu ya Afurika.”
Kureba andi mafoto menshi kanda AHA


Amafoto: Plaisir Muzogeye
Abanyamakuru ba Kigali Today
@ kigalitoday

",https://www.kigalitoday.com/ikoranabuhanga/internet/article/ikoranabuhanga-ni-ryo-rizihutisha-ukwihuza-kwa-afurika-perezida-kagame,Tech
Amakiriro ya Afurika ashingiye ku murongo mugari wa Internet – Perezida Kagame,"Yabitangaje ubwo yafunguraga ku mugaragaro inama ya Komisiyo y’Umurongo Mugari wa internet hagamijwe Iterambere Rirambye.
Iyi nama ya komisiyo ayoboye afatanyije n’umuherwe witwa Carlos Slim, yayitangije ku mugaragaro kuri uyu wa Mbere tariki 7 Gicurasi 2018. Iyi nama kandi ni igice kimwe mu bigize inama ngari ya Transform Africa iteraniye i Kigali.
Perezida Kagame avuga ko kugira ngo Afurika igere ku bukungu yifuza bisaba ibikorwa remezo bijyanye n’umurongo mugari wa internet ubasha kugerwaho na buri wese mu bushobozi bwe.
Yagize ati “Ingano ya Afurika, imiterere yayo ndetse n’uburyo ituwe bituma tugomba gukoresha uburyo bw’ikoranabuhanga butandukanye kugira ngo tugeze umurongo mugari (ibyogajuru, fibre optic, telefone zigendanwa kuri bose.”
Perezida Kagame avuga ko ikoranabuhanga rikoreshwa muri Afurika ahantu hose haba mu bucuruzi, mu burezi, no mu buzima, rishingiye kuri uyu murongo mugari wa internet.
Asaba ko nk’abayobozi, bakwiye kuyobora impinduka ziganisha mu guhanga ibishya no gushyiraho gahunda n’uburyo kugira ngo umurongo mugari wihutishwe aho byatinze.
Abanyamakuru ba Kigali Today
@ kigalitoday

",https://www.kigalitoday.com/ikoranabuhanga/internet/article/amakiriro-ya-afurika-ashingiye-ku-murongo-mugari-wa-internet-perezida-kagame,Tech
Ibintu 5 bitandukanya Transform Africa n’izindi nama,"Iyi nama ya Transforma Africa ije ari nk’indoheshabirayi ku Rwanda rwiyemeje kuba ihuriro mpuzamahanga ryo kwakira abashyitsi baturutse hirya no hino ku isi.
Iyi nama izamara iminsi ine, si inama gusa ahubwo ni n’ihuriro ry’abantu bakora mu bijyanye no guteza imbere ikoranabuhanga haba muri Afurika no ku isi hose.
Amateka y’u Rwanda n’impinduka byaruranze biri mu bikurura abantu baturutse imihanda yose, kuko bibaha icyizere cy’uko nta kidashoboka.
U Rwanda rufatwa nk’ibitangaza bya Afurika kuva mu myaka ya nyuma y’ubwigenge bw’ibihugu bya Afurika, Abanyarwanda nabo kandi barabigendera. Ibyo byose biri mu bikurura usuye u Rwanda kuko yakirwa n’icyizere cy’igihugu kirangamiye iterambere ritigeze rigerwaho n’undi wese muri Afurika.
Si ibintu byizanye ahubwo byasabye ubuyobozi bufite intego n’abaturage bashaka guhindura amateka yabaranze mu myaka 60 ishize na mbere yahoo.
Inama ya Transform Africa 2018 u Rwanda ruzakira guhera kuri uyu wa mbere, ni kimwe mu bikorwa bigaragaza kugira imitekerereze irenze imbibe (Thinking Big) ku gihugu.
Transform Africa yatangiye ari igitekerezo kigamije kugira u Rwanda igihugu giteye imbere kibifashijwemo n’ikoranabuhanga (Smart Rwanda) yaje guhinduka Smart Africa.
Transform Africa ni ryo huriro rikuru kandi rikomeye kuri uyu mugabane ryavuye mu bitekerezo by’Abanyafurika bigakorwa n’Abanyafurika.
Kwakira iyi nama ku Rwanda kandi ni n’umwanya wo gukomeza gushimangira ko kwakira abagana u Rwanda ari imwe mu ntego igihugu kiyemeje yo gukomeza gufungura imiryanho y’igihugu kandi buri wese uje agataha anyuzwe.
Twabateguriye ibintu bitanu biranga iyi nama bigatuma iba itandukanye n’izindi u Rwanda rwakira:
Amahirwe yo gutahana igishoro
Igishoro ni kimwe mu bigora urubyiruko rufite imishinga y’ikoranabuhanga, cyane cyane ko kuyisobanura mu ma banki biba bigoye. Ariko muri iyi nama urubyiruko ruba rufite amahirwe atandukanye yo guhatana utsinze agahabwa igishoro cyo kuzamura umushinga we.
Ibiganiro
Iyi nama ihuriramo abantu bakomeye mu gushyiraho politiki zijyanye n’ikoranabuhanga, abaterankunga, abahanga mu by’ikoranabuhanga ndetse n’abandi bantu bakijijwe na ryo. Nta kabuza uba ari umwanya mwiza ku bayitabiriye kuko babasha kwiyumvira uko ahandi bikorwa.
Imyidagaduro
Ni umwanya mwiza kandi wo kwereka abanyamahanga umuco w’u Rwanda n’uko imyidagaduro yahoo ikorwa. Abafite ibi bikorwa nabo baba babukereye kugira ngo bamare irungu abashyitsi baje mu Rwanda.
Amadovise 
Akamaro ko kwakira inama nk’izi ntikagarukira kwicara muri hoteli nziza abantu bakaganira gusa, kuko ari n’umwanya w’Abanyarwanda kumurika ibikorwa bakora cyane cyane ibijyane n’umuco nyarwanda. Abitabirye baba bifuza gutahana urwibutso rw’ingendo bakoze. Kuri iyi nshuro rero ni umwanya mwiza ku bacuruzi bo mu Rwanda gutegurira abanyamahanga bazabagana icyo bazagenda bibukiraho u Rwanda.
Tekinoloji nshya
Akenshi inama ya Transform Africa iba ari umwanya ku Rwanda wo kumurikirwaho tekinoloji nshya zigezweho ku isi. Abitabira izi nama baba biteguye kubona agashya mu duherutse gushyirwa ku isoko ku isi. Ibi nabyo bifite icyo bisobanuye ku gihugu kuko hari aho usanga izo tekinoloji zimaze imyaka irenga itanu zitarahakandagira.
Abanyamakuru ba Kigali Today
@ kigalitoday

",https://www.kigalitoday.com/ikoranabuhanga/utuntu-n-utundi/article/ibintu-5-bitandukanya-transform-africa-n-izindi-nama,Tech
Ak’abashoferi batwaraga imodoka basinze kashobotse,"Uyo musore w’imyaka 20 yize ubukanishi bw’ibinyabiziga, avuga ko ako kuma yakoze karimo ikoranabuhanga (Software) rituma iyo umushoferi agiye gutwara imodoka yasinze, gahumurirwa n’umwuka we kagahita gapima ingano ya ‘alcool’, yaba irenze urugero imodoka ntiyake.
Ikindi ngo n’iyo umushoferi arimo kugenda atwaye imodoka yitwaje inzoga akaza kuzinywa akarenza urugero, ya modoka ihita izima igahagarara aho igeze, igacana amatara y’impuruza.
Rutikanga avuga ko uyu mushinga yise “Safety Driving with Security” yawutekereje agamije kurinda abatwara ibinyabiziga impanuka zo mu muhanda.
Agira ati “Nabitekereje kugira ngo mfashe abashoferi kwirinda impanuka zitewe no kunywa inzoga zirenze igipimo. Aka kuma kaba karimo urugero rwa alcool umuntu atagomba kurenza kandi n’iyo wagacomora ngo katagufata, imodoka nabwo ntiyaka”.
Avuga kandi ko iyo ari umushoferi utwaye imodoka itari iye irimo ako kuma, akaza kunywa akarenza urugero, imodoka atwaye izima, ka kuma gahita gatanga ubutumwa bugufi kuri terefone ya nyirimodoka, bumubwira ko umushoferi we yasinze atemerewe kongera gutwara.
Ikindi ngo iri koranabuhanga riberanye n’amasosiyete afite imodoka nyinshi zitwara abantu cyangwa ibintu, nk’uko Rutikanga akomeza abivuga.
Ati “Iyo ufite company irimo imodoka nyinshi ukazishyiramo zose iri koranabuhanga, bikurinda igihombo kuko uba uzikurikirana aho ziri hose. Kandi n’umushoferi ugerageje guhagarika iyi systeme ihita imurega bityo bikagabanya impanuka”.
Uyu musore avuga kandi ko ako kuma katakwibeshya ngo gafate uticaye mu mwanya w’umushoferi.
Ati “Nta kwibeshya kwabaho kuko ako kuma mba nakabariye agace runaka katagomba kurenga, ni umwanya w’umushoferi gusa, uri iruhande rwe ntikamufata”.
Rutikanga avuga ko iri koranabuhanga rye ryamutwaye amezi abiri kugira ngo abe ageze kuri ako kuma, akavuga ko kugashyira mu modoka y’umuntu yamuca amafaranga ibihumbi 100Frw.
Uyu musore asaba ubuyobozi cyangwa abandi babishobora kumutera inkunga akaba yatangira gucuruza ubumenyi bwe.
Ati “Ubu nkeneye uwantera inkunga kuko nta gishoro mfite, mbonye nka miliyoni eshanu natangira ngakora. Nkeneye imashini nifashisha, nkeneye aho gukorera n’abamfasha, ibyo mbibonye nakwiteza imbere ndetse ngaha akazi n’urundi rubyiruko”.
Rutikanga ngo nabona ubushobozi arateganya gukora akuma gakubiyemo akarwanya ubusinzi, akagabanya umuvuduko n’akerekana aho ikinyabiziga giherereye.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/utuntu-n-utundi/article/ak-abashoferi-batwaraga-imodoka-basinze-kashobotse,Tech
‘Canarimwe’ ije gukemura ikibazo cy’abahendwaga n’amakara ndetse n’iyangizwa ry’ibidukikije,"Iyo mbabura ikoze mu buryo bubiri, hari ikoze mu byuma gusa ndetse n’ikoze mu byuma ifite n’agace karimo ibumba ariko zombi ngo zirondereza amakara kimwe.
Mu kuyikoresha umuntu afata ikara rimwe akarimanyagura bikamera nk’incenga agacana bisazwe, kubera ko ifite agace gakoresha amashanyarazi karimo akuma gahungiza utwo dukara umuntu yashyizeho, umuriro uba ari mwinshi igahisha vuba.
Ako kuma gahungiza gakorwa na Sibomana ubwe, gakoresha umuriro muke (5V) kuko ungana n’uwo telephone zigendanwa zikoreshwa, umuntu akaba yanifashisha sharijeri ya telefonni cyangwa ‘Power bank’ kagakora.
Abakoresheje iyo mbabura bavuga ko kuyitekaho ibishyimbo byumye bifata isaha imwe, umuntu akaba akoresheje amakara atarenga atanu agenda yongeraho.
Izo mbabura ubu zirimo kumurikwa mu imurikabikorwa ry’akarere ka Kicukiro ribera i Gikondo ahasanzwe habera imurikagurisha. Ikoze mu byuma gusa igura 10000 Frw naho ifitemo ibumba ikagura 7000 Frw.
Tumutuyimana Deogratias umaze igihe akoresha iyo mbabura avuga ko ubu yasubijwe kuko ngo yigurira incenga.
Yagize ati “Ubu ngura umufuka w’incenga ukamara amezi atatu kubera ko iyi mbabura irondereza kandi n’akariro itwara ni gake ku buryo bidahenze. Ku mbabura isanzwe umufuka w’ibihumbi icyenda wamaraga ibyumweru bibiri, urumva ko nungutse cyane”.
Uyu mubyeyi na we wari umaze kugura Imbabura ebyiri ati “Mpisemo kugura izi mbabura kuko namenye ibanga ryazo, umufuka w’amakara sinawumaranaga ukwezi ariko ngo uzajya umara amezi arenga atatu. Bizatuma nzigama amafaranga asaga 54,000 Frw y’amakara yo muri ayo mezi”.
Sibomana ukora izo mbabura ngo yize amashanyarazi no gusudira mu gihe gito, ngo akaba yaratekereje uyo mushinga agamije kwihangira umurimo.
Ati “Maze kubyiga nakoreye abandi ariko nza kumva Umukuru w’igihugu adushishikariza kwihangira umurimo nanjye mba ndabitangiye. Nabanje gukora imbabura zisanzwe ariko nza kunguka ubwenge bwo gukora iz’ikoranabuhanga kandi ndabona abantu bazigura cyane”.
Uyu mugabo ufite umugore n’abana babiri, akazi akora ngo karamutunze n’umuryango we, akaba afite na gahunda yo gutangira kwiyubakira inzu mu mujyi wa Kigali.
Sibomana kandi ngo ubumenyi bwe ntabwihererana kuko amaze kwigisha abasore batanu, umwe muri bo Emmanuel Ntakirutimana yemeza ko yabimenye, abonye uburyo yanikorera.
Ati “Nanjye namenye gukora izi mbabura kubera Sibomana yanyigishije, ndabimushimira. Ubu mbonye igishoro nk’icy’ibihumbi 200Frw natangira nkikorera cyane ko abantu barimo kuzigura bityo nkiteza imbere”.
Canarimwe ni kimwe mu bisubizo byo kugabanya ibicanwa bikomoka ku biti haregerwa ibidukikije, kuko kugeza ubu mu Rwanda 86% by’ingufu zikenerwa zituruka ku biti nk’uko bitangazwa na Minisiteri y’ibidukikije n’umutungo kamere.
Imurikabikorwa ry’ibikorerwa mu karere ka Kicukiro ryatangijwe ku mugaragaro ku ya 23 Gashyantare 2018 rikazasozwa kuri uyu wa mbere taliki 26 Gashyantare 2018.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ibindi-bikoresho/article/canarimwe-ije-gukemura-ikibazo-cy-abahendwaga-n-amakara-ndetse-n-iyangizwa-ry-ibidukikije,Tech
2018 irasiga ingendo kuri moto zose zishyurwa hifashishije ikoranabuhanga,"Byatangarijwe mu muhango wabaye kuri uyu wa Gatanu tariki 26 Mutarama 2018, wo gutangiza iryo koranabuhanga ryiswe ‘Tap & Pay’ ryazanywe n’ikigo ‘YEGOMOTO’, kikazafatanya n’ikigo cy’itumanaho cya MTN.
Kugira ngo umuntu akoreshe ubwo buryo abanza kwiyandikisha muri YEGOMOTO, agahabwa akarango (Tag) kagura 200Frw ashyira kuri telephone ye. Ako ni nako kamufasha mu kwishyura serivisi zose zikorana na MTN Mobile Money harimo na moto.
Iyo umuntu afashe urugendo kuri moto yishyura ageze aho ajya. Umumotari afata ka kuma ke agakurikiza amabwiriza, kakagaragaza amafaranga agomba kwishyura agahita avanwa kuri Mobile Money y’umukiriya akajya ku y’umumotari.
Ubwo buryo bwo kwishyura ngo butuma umugenzi nta yandi mafaranga acibwa, yaba ayo kohereza cyangwa kubikuza kandi bigakorwa mu gihe gito cyane.
Umuyobozi wa YEGOMOTO, Karanvir Singh, avuga ko ubwo buryo ari bwiza kuko n’umuntu uri kure ashobora kwishyurira ubukoresheje.
Yagize ati “Ubu buryo butuma ushobora kwishyurira urugendo umuntu mutari kumwe. Bisaba kumwoherereza ibiranga urugendo bitangwa na ka kuma ndetse n’amafaranga agomba kwishyura, agahita abikora akaba afashije mugenzi we.”
Umuyobozi mukuru w’Ikigo cy’igihugu cyita ku mirirmo imwe n’imwe ifitiye igihugu akamaro (RURA), Maj. Patrick Nyirishema, avuga ko ubu buryo buhuye na gahunda za Leta.
Ati “Ubu buryo bujyanye na gahunda ya Leta yo kutagendana amafaranga menshi mu mufuka. Butuma umuntu atirirwa aciririkanya n’umumotari cyangwa atakaza umwanya byagoranye kwishyurana kubera kubura amafaranga avunje. Ubu buryo tugomba kubushyigikira.”
Akomeza avuga ko iyo gahunda itangirijwe mu mujyi wa Kigali, aho mu gihe gito moto ibihumbi 15 ziwubarizwamo zizaba zikoresha iryo koranabuhanga ndetse bitarenze 2018 rikaba ryagejejwe ku zo mu gihugu cyose.
Abari bahari bagaragaje impungenge ziterwa n’igihe ‘connection’ ya MTN yabuze, ko bishobora gutuma umuntu akererwa akaba yashwana n’umumotari.
Maj. Nyirishema kimwe n’umari uhagarariye MTN bavuze ko icyo kibazo kirimo gukurikiranwa kikazakemuka bidatinze, gusa ngo bibayeho akanya gato bagerageza kumvikana.
Ubuyobozi bwa YEGOMOTO buvuga ko gushyira mu bikorwa uyu mushinga bizatwara asaga miliyari 11Frw.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/mobayilo/article/2018-irasiga-ingendo-kuri-moto-zose-zishyurwa-hifashishije-ikoranabuhanga,Tech
Umunyarwandakazi yahimbye ikoranabuhanga risharija telefoni kuri ‘Wireless’,"Iwacu w’imyaka 20 y’amavuko yiga iby’ikoranabuhanga mu ishuri rikuru rya Akilah institute for Women riherereye mu mu Mujyi wa Kigali. Umushinga we yawize nyuma yo kubona ko abantu benshi bagorwa no kugendana za sharijeri za telefoni n’iza mudasobwa.
Avuga ko icyo kibazo cyo guhora abantu bagendana za sharijeri bibabangamira, bikagorana kurushaho mu gihe bagize aho bahurira buri wese ashaka gusharija.
Yabwiye Kigali Today ko igitekerezo cy’uyu mushinga yakigize ubwo yahombaga amahirwe yo kumurika umushinga yari afite bitewe no kubura umuriro muri mudasobwa ye igendanwa.
Uwo mushinga yagombaga kuwumurikira mu nama ya Youth Connekt y’umwaka wa 2017. Ariko bitewe n’uko mudasobwa itari ifite umuriro kandi ntayari kubona aho acomeka bimuviramo gutakaza ayo mahirwe bahamagaza undi wari ukurikiyeho.
Yagize ati “Nagombaga kumurika umushinga ugaragaza uburyo kwishyura amazi bishobora kujya bikorwa nk’uko kwishyura umuriro bigenda,hakishyurwa amafaranga umuntu afite. Ariko ntibyanshobokeye kuko mudasobwa yanjye yari yazimye maze ngezweho baransimbuka birambabaza cyane.”
Aho niho Iwacu yavanye igitekerezo cy’umushinga wo gukoresha akamashini kinjiza umuriro muri telefoni na za mudasobwa nta rusinga cyangwa imigozi (Wireless).
Umushinga we ugizwe n’akuma yise “Yego Charger” kazajya gashyirwa kuri telefoni iyo ari yo yose cyangwa mudasobwa maze umuriro ukajyamo uvuye ahantu hari akandi kuma ka ‘Power Transmitter’.
Avuga ko ‘Yego Charger’ itandukanye n’ubundi buryo buzwi nka ‘Power Bank’, kuko yo isharija telefoni mu gihe runaka ubundi umuriro yari ifite washira ikibazo cy’umuriro kigakomeza.
Ati “Nabanje gukora ubushakashatsi mbona ko ku isi hose nta handi iryo koranabuhanga riri ndetse n’abagerageje kubikora babikoze gusa kuri telefoni zo mu bwoko bwa iPhone nk’umwihariko wayo.
“Ariko njye uburyo bwa ‘Yego Charger’ kuri buri telefoni yose na mudasobwa zirimo, buzajya bukoreshwa kandi mu buryo burambye kurusha ubwari busanzweho ku isi nkurikije ubushakashatsi nakoze.’
Umushinga we uri mu marushanwa yo guhatanira miliyoni y’Amadorari y’Amerika
Iwacu Evra Grace ari mu itsinda na bagenzi be barimo Ange Wibabara na Joyce Munyana bose biga muri Akilah Institute.
Umushinga wabo uhanganye n’indi ihatanira igihembo gihatanirwa n’amatsinda y’abanyeshuri bo muri za kaminuza zo hirya no hino ku isi.
Icyo gihembo cya miliyoni imwe y’Amadorari kizatangirwa muri Leta zunze ubumwe z’Amerika,gitanzwe n’umuryango wa Hult Foundation muri 2018.
Muri ayo marushanwa hatoranywa itsinda ryahize ayandi ku isi mu kugira igitekerezo gishobora guhindura ubuzima bwa benshi ku isi,kigahabwa ayo mafaranga kugira ngo gishobore kuzashyirwa mu bikorwa, nk’uko bisobanurwa n’urubuga rwa Hult Prize Foundation.
Iwacu ni umwana wa 11 mu muryango we. Yize amashuri abanza mu Karere ka Nyanza, akomereza ayisumbuye mu Rwunge rw’amashuri rwa Marie Reine de la Paix, asoreza amashuri ye yisumbuye muri Ecole Technique Saite Emmanuel de Masaka mu ishami ry’ubumenyi mu bya mudasobwa.
Ubu yiga mu mwaka wa nyuma mu ishami ry’ikoranabuhanga rya mudasobwa mu ishuri rikuru rya Akilah Institute for Women riri mu Mujyi wa Kigali.


",https://www.kigalitoday.com/ikoranabuhanga/ibindi-bikoresho/article/umunyarwandakazi-yahimbye-ikoranabuhanga-risharija-telefoni-kuri-wireless,Tech
Urubyiruko rweretswe amahirwe interineti itanga,"Kuva ikoranabuhanga ririmo interineti ryatangira gukoreshwa mu buzima busanzwe, ryihutishije iterambere, aho usanga urubyiruko ari rwo rwagiye ruza ku isonga mu guhanga udushya twahinduye ubuzima bw’abantu benshi.
Leta y’u Rwanda na yo ifite icyerekezo cy’uko buri muturage agomba kugerwaho n’iterambere mu ikoranabuhanga kugira ngo yegerezwe serivisi zitandukanye ndetse n’ihererekanyamakuru rimworohere.
Bimwe mu bigo birimo ikigo gikwirakwiza interineti ya 4G, 4G Square na sosiyete ya Popcon, byiyemeje gushyigikira Leta kwegereza abaturage interineti, cyane cyane interineti igezweho yihuta.
Ibyo bigo byari bimaze ukwezi bikorera ubukangurambaga mu turere dutandukanye tw’igihugu turimo Musanze, Rubavu, Rusizi n’Umujyi wa Kigali, kugira ngo bafashe abaturage kumva akamaro n’imikorere ya interineti ya 4G yihuta cyane ugereranije n’iyari isanzwe ikoreshwa ya 3G.
Krauss Susanne, usanzwe ukora ubucuruzi akaba umwe mu basobanuriwe imikorere y’iyo interineti, yavuze ko agiye gutangira kuyikoresha mu kazi ke kandi akaba yizeye ko izamufasha kwihutisha ibyo akora.
Yagize ati “Turi mu iterambere ryihuta na twe tugomba gukoresha interineti yihuta. Byanejeje kuba bangejejeho iyi interineti yihuta cyane ya 4G.”
Uwo rwiyemezamirimo ni we wagize amahirwe yo kwegukana igihembo cya televiziyo yo mu bwoko bwa ‘Flat TV’, cyari cyashyizweho kugira ngo abantu bitabire gukoresha iyo interineti.
John Ntwari Ndorimana, umuyobozi wa 4G Square, yavuze ko ubukangurambaga bwakozwe n’abafantanyabikorwa batandukanye bwatanze umusaruro ku buryo bizeye ko ababagana bakeneye gukoresha iyo interineti biyongereye.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/urubyiruko-rweretswe-amahirwe-interineti-itanga,Tech
Amakarita ya ‘Tap&Go’ agiye kwandikwa kuri ba nyirayo ,"Ibyo bigiye gukorwa kugira ngo iyo karita niramuka itakaye bizorohe kumenya nyirayo; nk’uko Umunyana Sharon ushinzwe ubucuruzi no kumenyekanisha ibikorwa muri AC Group ikora ayo makarita, abisobanura.
Agira ati “Mu mpera z’uyu mwaka mwaka wa 2017 ndetse n’utaha wa 2018 turahuza ikarita y’urugendo n’imyirondoro y’uyitunze,bizafasha mu gihe yatakaye kumenya nyirayo.”
Akomeza avuga ko bizanatanga umutekano ku buryo ufite iyo karita ari nyirayo ashobora kuyishyiraho amafaranga yose ashaka nta mpungenge ko amafaranga ye yakoreshwa n’undi.
Umunyana avuga ko mu gihe ibyo bitarakorwa uyitaye muri iki gihe ashobora kwegera ababishinzwe bakamukorera “Swap” (bakayimuhindurira), amafaranga yari ayiriho akayagarurirwa.
Agira ati “Muri iki gihe icyo umuntu yakora ni ugufata imibare iri kuri iriya karita hanyuma yaba yatakaye kandi iriho amafaranga menshi ukegera umukozi ubishinzwe akagufasha kuyikorera Swap.”
Umurerwa Esther, umwe mu bagenzi bakoresha “Tap&Go” avuga ko hari igihe iyo karita ishyirwaho amafaranga yayikoza ku cyuma gishinzwe gukuraho amafaranga y’urugendo, ikanga gukora.
Agira ati “Nageze mu mujyi nshyiraho amafaranga ariko natunguwe no kugera mu modoka ijya i Remera ikarita yanjye ikanga, kandi kujyaho amafranga byari byemeye ndetse bigaragara ko yagiyeho.”
Ubuyobozi bwa AC Group busobanura ko ayo makarita hari ubwo ba nyirayo baba bayicariye cyangwa bakayonona mu bundi buryo bigatuma adakora.
Ubwo buyobozi buhamagarira abazajya bagira ikibazo, kwegera ababishinzwe bityo bakabakorera “Swap”.
Kuri ubu muri Kigali niho honyine hakoreshwa amakarita ya “Tap&Go”. Habarurwa abayakoresha bagera kuri miliyoni.
Mu Mujyi wa Kigali ari naho hakoreshwa amakarita y’ingendo muri Busi,habarurwa abagenzi barenga miliyoni bayifashisha mu ngendo zabo bakora mu gihe kingana n’icyumweru nk’uko imibare itangwa na AC Group ibivuga.
",https://www.kigalitoday.com/ikoranabuhanga/ibindi-bikoresho/article/amakarita-ya-tap-go-agiye-kwandikwa-kuri-ba-nyirayo,Tech
Airtel yaguze Tigo Rwanda,"Bharti Airtel, ikigo cy’itumanaho cy’Abahinde, igira iti “Bharti Airtel Limited yamaze kugirana amasezerano n’isosiyete y’itumanaho yitwa Millicom International Cellular S.A. (Millicom) azatuma Airtel Rwanda yegukana imigabane ingana na 100% ya Tigo Rwanda.”
Ibyo bivuze ko abakiliya ba Tigo mu Rwanda bazahita bakoresha umurongo wa Airtel Rwanda .
Ibyo bikazatuma Airtel Rwanda iba sosiyete y’itumanaho ya kabiri mu Rwanda ikomeye, yinjiza miliyoni zibarirwa muri 80 z’Amadolari ya Amerika (abarirwa muri miliyari 68Rwf).
Sunil Bharti Mittal, uyobora Bharti Airtel avuga ko kugura Tigo Rwanda biri mu rwego rwo kongera ingufu za Airtel mu Rwanda no kwigarura isoko ry’itumanaho muri Afurika.
Ikinyamakuru business-standard.com dukesha iyi nkuru, cyanditse ko Raghunath Mandava, umuyobozi wa Airtel muri Afurika ahamya ko kuba Airtel yaguze Tigo Rwanda isoko ry’itumanaho mu Rwanda rizabyungukiramo kuko ngo abantu bazaryoherwa n’umurongo wa Airtel na interineti yayo ya 3G na 4G ndetse na Airtel Money.
Tigo Rwanda yatangiye gukorera mu Rwanda mu mwaka wa 2009. Ifite abafatabuguzi babarirwa muri miliyoni eshatu zirenga.
Airtel Rwanda yatangiye gukorera mu Rwanda mu mwaka wa 2012. Kuri ubu ifite abafatabuguzi babarirwa muri miliyoni ebyiri.
",https://www.kigalitoday.com/ikoranabuhanga/mobayilo/article/airtel-yaguze-tigo-rwanda,Tech
Ikoranabuhanga rya “Tap&Go” ryashowemo miliyoni 20 z’Amadolari ,"Byatangajwe n’umuyobozi w’ikigo cy’igihugu cy’iterambere (RDB), Clare Akamanzi mu kiganiro cyabaye ubwo hatangizwaga inama y’umushyikirano ya 15, kuri uyu wa mbere tariki ya 18 Ukuboza 2017.
Clare Akamanzi yagaragaje ko ACP Group, ikigo cyo mu Rwanda gifite ikoranabuhanga ryifashishwa mu kwishyura amafaranga y’urugendo hakoreshejwe ikarita izwi nka ""Tap&Go"", Abayapani bagishoyemo imari ingana n’amafaranga yaguze Hoteli Umubano, ahwanye na miliyoni 20 z’Amadorali (Miliyari 17RWf).
Agira ati “Ibaze umuntu ufite icyo gitekerezo akakigurisha amafaranga aguze hoteli nini nka ’Umubano Hotel’ imaze imyaka myinshi, aba (AC Group) batangiye ejo bundi. Bivuze ko gushaka igitekerezo ukakibyaza umusaruro aricyo cyerekezo.”
DMM yashoye imari muri AC Group ni ikigo cy’Abayapani gikora ubucuruzi bw’ibikoresho bya eregitoronike. Uretse ibyo, icyo kigo kinakora ibintu bitandukanye kuri interineti birimo ubucuruzi.
Muri 2015 nibwo AC Group yatangije uburyo bwo kwishyura hifashishijwe ikarita ya ""Tap&Go"". Kuri ubu mu Rwanda ikoreshwa mu mujyi wa Kigali gusa.
Gusa ariko icyo kigo kivuga ko guhera mu ntangiriro z’umwaka wa 2018, abagenzi bajya mu ntara nabo bazatangira gukoresha ayo makarita mu kwishyura itike, aho kwishyura amafaranga mu ntoki.
AC Group kandi yajyanye iryo koranabuhanga rya “Tap&Go"" muri Cameroon.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/ikoranabuhanga-rya-tap-go-ryashowemo-miliyoni-20-z-amadolari,Tech
Bizeye ko interineti ya 4G izabafasha kunoza ihererekanyamakuru mu iterambere ry’igihugu,"Leta y’u Rwanda ifite icyerekezo cy’uko buri muturage agomba kugira ubushobozi bwo kubona interineti yihuta kugira ngo agere ku iterambere byihuse kandi ashobore guhererekanya amakuru.
Nubwo mu Rwanda hakigaragara ibibazo bya interineti nke, ariko hakomeje kugenda hashyirwaho uburyo bwo gufasha abaturage bahuraga n’ibyo bibazo.
Mu bukangurambaga bwakorewe mu Karere ka musanze, bukozwe n’ikigo cy’Abanyakoreya gikwirakwiza interineti ya 4G bafatanyije na popcon, kuri uyu wa Kane no kuwa gatanu tariki ya 13 kugeza 14 Ukuboza 2017, abaturage beretswe imikorere y’iyo interineti n’uburyo yabafasha guhindura ubuzima.
Jean Paul Segatore yavuze ko nyuma yo kubona interineti ya 4G, yizeye ko izabafasha kwihutisha ibyo bakora kugira ngo bajyane n’icyerekezo u Rwanda rwihaye.
Yagize ati “Turi mu iterambere ry’ihuta natwe tugomba gukoresha interineti yihuta. Byanejeje kuba bangejejeho iyi interineti yihuta cyane ya 4G.’’
Yakomeje avuga ko nubusanzwe yayikoreshaga ariko yasanze ifite itandukanirizo ryuko yihuta kurusha isanzwe ya 3G.
Manzi Vivier umuturage wo mu karere ka Musanze yavuze ko ubusanzwe yakoreshaga 3G igendagaho bityo bikamutinza muri gahunda ze no mubushakashatsi bwe bwaburi munsi ngo kuba yabonye 4G bigiye gukemuka kuko abonye internet yihuta.
Ati “Najyaga nkoresha 3G ikankereza hamwe no kuntwara umwanya munini ariko ubu nabonye internet ya 4G ntibizasubira.”
Akomeza asaba urubyiruko kureka gutakaza umwanya wabo bakoresha 3G ahubwo bagane 4G kugirango bakoreshe igihe cyabo neza bagere kuribyinshi mugihe gito.
Duncan Mugisha,umuyobozi ushinzwe kwamamaza ibikorwa muri 4G LTE, ari nayo yakoze ubwo bukangurambaga, yavuze ko baje muri ako karere gaturiye umupaka ngo babafashe kugendana n’igihe mu ihererekanya makuru.
Aho yavuze ko bari mu bikorwa byo gukangurira Abanyarwanda by’umwihariko abaturage bo mu Karere ka Musanze bose,kudacikwa n’amahirwe yo gukoresha interineti yihuta.
Akomeza avuga kandi ko bafite intego y’uko uyu mwaka uzarangira bageze kuri 95% basakaza interineti ya 4G mu Rwnda.
Icyo gikorwa cy’ubukangurambaga cyatangiriye mu Karere ka Bugesera itariki 24 Ugushyingo 2017, kikazakomereza mu Karere ka rusizi.
",https://www.kigalitoday.com/ikoranabuhanga/internet/article/bizeye-ko-interineti-ya-4g-izabafasha-kunoza-ihererekanyamakuru-mu-iterambere-ry-igihugu,Tech
Urubyiruko ruri mu ikoranabuhanga ni rwo rufite ahazaza ha Afurika - Perezida Kagame,"Yabitangarije mu Misiri, mu kiganiro yagejeje ku bitabiriye inama y’ihuriro ry’ubucuruzi muri Afurika,ababwira ibintu bitatu abayobozi b’Afurika bakwiye kwitaho, kugira ngo umugabane w’Afurika ugere ku iterambere rirambye,
Yagize ati “Icya mbere, dukwiye koroshya ubucuruzi imbere mu bihugu byacu. Umugabane wacu uracyafite byinshi byo kubanza kugeraho kugira ngo tubashe guhangana ku isoko mpuzamahanga. Ntitwakomeza gutakaza amahirwe kubera ko ibyagombaga gukorwa bitubahirijwe.
“Icya kabiri Afurika ikwiye gukora ni ukoroshya ubucuruzi hagati y’ibihugu by’Afurika, tugahuza n’amasoko yacu kugira ngo bireshye abashoramari.Icya gatatu ni ukwegurira ikoranabuhanga urubyiruko, by’umwihariko ba rwiyemezamirimo.”
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ubumenyi/article/urubyiruko-ruri-mu-ikoranabuhanga-ni-rwo-rufite-ahazaza-ha-afurika-perezida-kagame,Tech
Bizeye ko interineti ya 4G izabafasha kunoza ihererekanyamakuru,"Leta y’u Rwanda ifite icyerekezo cy’uko buri muturage agomba kugira ubushobozi bwo kubona interineti yihuta kugira ngo agere ku iterambere byihuse kandi ashobore guhererekanya amakuru.
Nubwo mu Rwanda hakigaragara ibibazo bya interineti nke, ariko hakomeje kugenda hashyirwaho uburyo bwo gufasha abaturage bahuraga n’ibyo bibazo.
Mu bukangurambaga bwakorewe mu Karere ka Rubavu, bukozwe n’ikigo cy’Abanyakoreya gikwirakwiza interineti ya 4G, kuri uyu wa Kane tariki 2017, abaturage beretswe imikorere y’iyo interineti n’uburyo yabafasha guhindura ubuzima.
Murorunkwere Jeanne yavuze ko nyuma yo kubona interineti ya 4G,yizeye ko izabafasha kwihutisha ibyo bakora kugira ngo bajyane n’icyerekezo u Rwnada rwihaye.
Yagize ati “Turi mu iterambere ry’ihuta natwe tugomba gukoresha interineti yihuta. Byanejeje kuba bangejejeho iyi interineti yihuta cyane ya 4G.’’
Nsanzumuhire Jean Damascene usanzwe ukoresha interineti yavuze ko yasanze imikorere ya 4G itandukanye n’iyo yari asanzwe akoresha.
Duncan Mugisha,umuyobozi ushinzwe kwamamaza ibikorwa muri 4G LTE, ari nayo yakoze ubwo bukangurambaga, yavuze ko baje muri ako karere gaturiye umupaka ngo babafashe kugendana n’igihe mu ihererekanya makuru.
Aho yavuze ko bari mu bikorwa byo gukangurira Abanyarwanda by’umwihariko abaturage bo mu Karere ka Rubavu bose,kudacikwa n’amahirwe yo gukoresha interineti yihuta.
Akomeza avuga kandi ko bafite intego y’uko uyu mwaka uzarangira bageze kuri 95% basakaza interineti ya 4G mu Rwnda.
Icyo gikorwa cy’ubukangurambaga cyatangiriye mu Karere ka Bugesera itariki 24 Ugushyingo 2017, kikazakomereza mu Karere ka Musanze.
",https://www.kigalitoday.com/ikoranabuhanga/internet/article/bizeye-ko-interineti-ya-4g-izabafasha-kunoza-ihererekanyamakuru,Tech
Amajyaruguru: Gahunda y’icyumweru y’abayobozi izajya ishyirwa ku mbuga nkoranyambaga,"Guverineri Gatabazi avuga ko yifuza ko ibibera muri iyo ntara byose uhereye ku byo Guverineri akora kugeza ku by’umuyobozi w’akagari ateganya gukora bizajya bimenywa na buri muturage ndetse n’umushyitsi muri iyo ntara.
Kuri we ngo uretse kumanika gahunda ku nzugi z’ibiro, kuzihanahana kuri email n’ahandi, ngo ni byiza ko zizajya zinatangwa ku mbuga nkoranyambaga nka Whatsapp, Facebook na Twitter, buri muyobozi wese agashyiraho gahunda ye.
Agira ati “Umuntu agomba gukorera kuri gahunda kandi afite intego, akanamenya ko abantu bamukenera bagomba kumubona ndetse n’abo uzajya kureba bakamenya gahunda yawe.”
Yongeraho ko iyo utangaje gahunda kare uba umenyesheje abagukeneye n’abo uzakenera,unamenyesheje n’inzego zindi mukorana.
Ati “Hari igihe iyo maze kuyitangaza,inzego z’umutekano zitegura gahunda zikurikije iyo nateguye, uturere na bo babona gahunda yanjye iyo ari yo. Hari n’abandi baba bakeneye kuza kureba Guverineri ku ntara cyangwa se kugushaka kuri gahunda z’ibikorwa mugomba gukorana bagakurikiza gahunda yawe.”
Gatabazi avuga ko ataraza mu Ntara y’Amajyaruguru gahunda y’icyumweru yakorwaga ariko ikaba izwi n’inzego zibishinzwe gusa cyangwa ikamanikwa ku nzugi z’ibiro.
Ati “Ubu twarabisabye, abayobozi mu nzego z’umutekano, uturere n’imirenge duhurira kuri whatsapp bagashyiraho gahunda yabo ku buryo nshobora guhaguruka i Musanze ngiye i Gicumbi nzi gahunda yabo.”
Kuri Guverineri Gatabazi ngo ubwo buryo bufasha abayobozi mu mikoranire, bigatuma babasha gukemura ibibazo by’abaturage mu bufatanye kandi n’izindi gahunda zizamura intara bakaziganiraho.
Uretse kumenyekanisha gahunda ku mbuga nkoranyambaga, Guverineri Gatabazi anasaba abayobozi bo mu Majyaruguru kujya bamenyakanisha ibyo bakora bifashishije itangazamakuru.
",https://www.kigalitoday.com/ikoranabuhanga/internet/article/amajyaruguru-gahunda-y-icyumweru-y-abayobozi-izajya-ishyirwa-ku-mbuga-nkoranyambaga,Tech
4G bajyaga bumva nabo yashyize ibageraho,"U Rwanda ruri mu bihugu byihuta mu ikoranabuhanga, kuko ruri no mu bihugu byakorewemo igerageza rya mbere rya 4G igishyirwa ku isoko. Ariko iyi internet nubwo yagaragaraga henshi mu nkengero z’imijyi yari itarageraho.
Semutunzi Daniel utuye mu Mujyi wa Huye ni umwe mu bavuga ko kugerwaho n’iyi internet bivuze ko n’ibyo bakoraga bizihuta bityo nabo bihute mu iterambere.
Agira ati “Turi mu iterambere ryihuta natwe tugomba gukoresha internet yihuta bityo njyewe byanejeje kuba bangejejeho iyi internet y’ihuta cyane ya 4G.”
Avuga ko iyo yari amenyereye ya 3G yari isanzwe igenda gahoro, ariko abkaba afite icyizere ko nta gahunda azongera kwica yitwaje ko internet yari yamunaniye cyangwa yamubanye nke.
Hornella Niyigena wakoresheje internet ya 4G bwa mbere mu buzima bwe, avuga ko kureba amakuru ari nko kunyarutsa. Agasanga ari amahirwe ku rubyiruko rufite inzozi zo gutera imbere kugira ngo rutangire rushakishe amakuru yarufasha.
Ati “Njyewe nabonye ari internet y’ihuta kandi ituma mbona amakuru ku buryo bwihuse kandi nabonye idacikagurika.”
Iy internet yatanzwe n’Ikigo cy’Abanyakoreya ‘KTRN’ mu rwego rwo gufasha n’abatuye mu nkengero z’imijyi kugerwaho n’iterambere ry’ikoranabuhanga kandi bibihutishirize akazi, nk’uko Duncan Mugisha ushinzwe kwamamaza ibikorwa muri KTRN abivuga.
KTRN ifite gahunda yo gufasha Leta kugeza internet ya 4G kugera ku baturage batuye u Rwanda kuyigeza kuri 95%.
Ibyo byatumye batangira ibikorwa bigamije kugeza internet ya 4G ku baturage hirya ngo hino mu gihugu.
Iki gikorwa cyatangiye tariki 24 Ugushyingo 2017, cyageze mu Karere ka Huye kuri uyu wa Gatatu. Kikazakomereza mu tundi turere turimo Musanze, Rubavu na Rusizi.
",https://www.kigalitoday.com/ikoranabuhanga/internet/article/4g-bajyaga-bumva-nabo-yashyize-ibageraho,Tech
Abatuye kure y’ahatangirwa serivisi z’Irembo bishyura menshi,"Ababitanganza ni bamwe mu baturage bo mu Kagari ka Rwambogo mu Murenge wa Butare. Abaturage badafite ayo gutega bavuga ko bakoresha urugendo rw’amasaha umunani kugenda no kugaruka, bavuye mu Murenge wa Butare bajya muri Nyakabuye.
Minani John ucuruza muri santere y’ubucuruzi ya Karambo, avuga ko habonetse umukozi w’ikigo cy’igihugu gishinzwe imisoro n’amahoro (RRA), byabagabanyiriza amatike bakoresha.
Agira ati “Duhura n’ikibazo cyo gutega,iyo uteze kugenda utanga ibihumbi bine (4000Frw)kugenda no kugaruka ukishyura ibihumbi bine ubwo uba utwaye amafaranga igihumbi y’umusoro w’ukwezi cyangwa ujyanye ipatanti y’ibihumbi icumi(10.000Frw),twifuza ko nibura twabona umukozi wa Rwanda Revenue Authority hafi.”
Ntamavukiro Leon, yungamo ati “Biratuvuna kujyana imisoro Nyakabuye mu wundi murenge gusora igihumbi, ugategesha ibihumbi bine biratubangamiye cyane.”
Umuvugizi w’irembo, Ntabwoba Jules, avuga ko bafite ababafasha gutanga serivisi z’Irembo mu gihugu hose aho nibura muri buri murenge bahafite umuntu umwe. Gusa yemera ko badahagije kugira ngo abantu bose bifuza serivisi z’Irembo bakirwe.
Ati""Turashaka uko twazagira umukozi muri buri kagari kugira ngo serivisi zacu zirusheho kwegera abaturage.""
Umuyobozi w’Akarere ka Rusizi, Harerimana Frederic, avuga ko bari kuvugana n’abafatanyabikorwa b’akarere, kugira ngo babafashe guhugura urubyiruko gutanga serivisi z’Irembo. Urwo rubyiruko ngo ni rwo ruzajya rufasha abaturage.
Ati “Dukangurira urubyiruko ko izi serivisi z’Irembo tudakwiye gutegereza ko umuturage aza kuzifata ku murenge. Ibyo ni byo turi kuvuganaho n’abafatanyabikorwa bacu Minisiteri y’ikoranabuhanga,kugira ngo badufashe gutoza urubyiruko gutanga serivisi z’Irembo.”
Yizeza ko uyu mwaka urangira barangije guhugurwa ku buryo umwaka utaha bizakemuka.
Ikigo Irembo cyashyiriweho gukuraho amafaranga y’umurengera abaturage batangaga mu ngendo no guca imirongo batondaga bashaka serivisi za leta zitandukanye.
Umunyamakuru wa Kigali Today/KT Radio
@ EuphremMusabwa
",https://www.kigalitoday.com/ikoranabuhanga/internet/article/abategereye-serivisi-z-irembo-bishyura-ay-umurengera-mu-ngendo,Tech
Kwishyurisha ikoranabuhanga muri parikingi biri kugabanya urwikekwe,"Abashoferi baravuga ko kwishyura parikingi hakoreshejwe ikoranabuhanga rya e-parking byakemuye ibibazo byinshi bahuraga nabyo mu kwishyura aho baparika ibinyabiziga byabo.
Nubwo ari uburyo bushyashya ngo bikaba ntacyahindutse ku biciro bisanzwe kuko ikinyabiziga cyishyura igiceri cy’ijana 100 frw ku isaha. Naho ku munsi bakishyura amafaranga 500frw, bakanarinda umutekano w’ibinyabiziga.
Icyegeranyo cyakozwe muri Gicurasi 2017 kigaragaza imodoka zikora muri Kigali zingana na 74.786. gusa izimaze kwiyandikisha mu buryo bw’ikoranabuhanga e-parking zingana na 29.023, zingana na 30%.
Iyi gahunda yo kwishyuza ibinyabiziga ikorwa na koperative y’ingabo zavuye ku rugerero yashinzwe muri 2004, ibarizwa muri komisiyo ishinzwe gusubiza mu buzima busanzwe ingabo zavuye ku rugerero (RDRC).
Hon. Mukantabana Seraphine umuyobozi w’iyi Komisiyo, avuga ko koperative KVCS yashyizweho mu gushakira akazi ingabo zavuye ku rugerero akaba ashima aho bageze mu kwiteza imbere.
Akomeza avuga ko ashyigikiye gahunda ya e-parking na e-payment kuko byorohereza abishyura serivisi n’abazishyuza.
Lt. Col Mushabe David Umuyobozi w’iyi Koperative, avuga ko batangije sisiteme y’ikoranabuhanga hagamijwe gukuraho ibibazo byagaragaragamo mu kwishyuza bakoresheje impapuro.
Agira ati “Twahisemo sisiteme y’ikoranabuhanga,aho umuntu yishyura akoresje mobayiromani kuri telefoni bikagabanya umwanya ukaba wakwishyura wanahavuye.”
Ikindi ngo nuko umuntu ashobora kwishyurira rimwe ukwezi kose cyangwa umwaka wose.
Ngo ibi birinda umukiriya gucibwa amande kuko sisiteme imuha mesaje nyuma y’iminsi 5 atarishyura yakwishura bikamurinda gucibwa amende 10.000Frw, kuko ayacibwa ku munsi wa karindwi.
Abatwara ibinyabiziga bavuga ko gahunda y’ikoranabuhanga ntako isa ngo kuko ije gukemura byinshi byababangamiraga.
Evariste Birikunzira yagize ati “Harigihe twaburaga abo twishyura bagiye kwishyuza abandi bikadukereza, hakaba igihe duciwe amende tutabizi kuko nta mesaje twahabwaga.”
Iyi Koperative igizwe n’abanyamuryango 700 bavuga ko gahunda y’ikoranabuhanga ibakuriraho imbogamizi nyinshi bahuraga nazo.
Kaporali Reserve Ndayisenga Theoneste avuga ko ikoranabuhanga ribarinda kuba amafaranga bishyuje yakwibwa no kutamburwa n’abakiriya bamwe bagendaga batabishyuye.
Utwaye ikinyabiziga iyo ahageze bakanda 14 muri sisiteme bashyizeho kuri telefoni yasohoka bagakanda 15.
Ngo ikoranabuhanga rituma bagirirwa icyizere n’abakoresha kuko byagoranaga kumenya niba koko umubare w’amafaranga babahaye ari nyakuri. Iyi koperative kandi yubaka amazu ikayagurisha.
",https://www.kigalitoday.com/ikoranabuhanga/mobayilo/article/kwishyurisha-ikoranabuhanga-muri-parikingi-biri-kugabanya-urwikekwe,Tech
Abinjirira abandi ku mbuga nkoranyambaga bararye bari menge ,"Polisi itangaza ibyo mu gihe abantu batandukanye barimo n’abahanz bagaragaje ko binjiriwe na ba rushimusi ku mbuga nkoranyambaga, bakabiyitirira bagasaba amafaranga abantu.
Umuvugizi wa Polisi y’igihugu, ACP Theos Badege avuga ko abinjiriwe na ba rushimisi bagejeje ibirego kuri Polisi.
Agira ati “Ubugenzacyaha buri gukurikirana ibirego by’abahanzi.”
Akomeza avuga ko ariko ibyaha bikorwa hifashishijwe ikoranabuhanga byaragabanutse mu mwaka wa 2017.
Ahamya ko bamaze kubona ibyaha 32 guhera muri Mutarama mu gihe mu mwaka wa 2017 muri aya mezi bari bamaze kwakira 73.
ACP Badege avuga ko 50% by’ibyaha byifashishije ikoranabuhanga biboneka mu mujyi wa Kigali.
Akomeza avuga ko abakekwaho ibyo byaha batabwa muri yombi abahamwe nabyo bagahanwa kugira ngo n’abandi bifuzaga kubijyamo babicikeho.
Umunyarwenya Arthur Nkusi avuga ko ba rushimusi bamwinjiriye ku mbuga nkoranyambaga ze, baramushuka abaha ikarita ye y’irangamuntu. Nyuma ngo nibwo yabonye ko ari ubutekamutwe.
Agira ati “Ni umuntu wantekeye umutwe ambwira ko afite igitaramo aradutumira n’abandi bahanzi, bigeze ku gusaba visa atwaka passport n’indangamuntu. Nibyo yehereyeho yinjira muri konti yanjye, kuko nk’iyo wibagiye password yawe hari ubwo bakubaza ID yawe.”
Akomeza agira ati “Aranyinjirira atangira guteka imitwe asaba abantu amafaranga kandi nimero yaduhamagaraga ni iyo mu bwongereza ni gutyo babikoze.”
Umuhoza Fatuma uzwi nka Nina, umwe mu bagize itsinda ry’abaririmbyi rya Charly na Nina avuga ko nawe bamwinjiriye ku mbuga nkoranyambaga.
Agira ati “Barabwira abantu ko turi i Bugande bagasaba amafaranga, hari abayamuhaye bibwira ko mfite ibibazo ubundi bakitwaza igitaramo dufite mu Ukuboza (2017) gusa turizera ko ubikora azafatwa.”
Mu gitabo cy’amategeko ahana y’u Rwanda mu ngingo ya 312 handitse ko umuntu wese winjira kandi akaguma, mu buryo bw’uburiganya, mu mikoreshereze ya mudasobwa y’undi cyangwa ibindi bishobora gukora nkayo, agambiriye kumenya ibyabitswemo cyangwa ibyoherejwemo, akoresheje uburyo ubwo ari bwo bwose, aho aba ari hose, ahanishwa igifungo kuva ku mwaka umwe kugeza ku myaka itatu.
Anatanga ihazabu y’amafaranga y’u Rwanda kuva kuri miliyoni imwe 1RWf kugeza kuri miliyoni 3RWf.
Iyo ngingo ikomeza ivuga ko iyo ibikorwa bivugwa mu gika cya mbere cy’iyo ngingo byatumye ibyabitswe cyangwa ibyoherejwe muri mudasobwa bivamo cyangwa bihinduka, uwabikoze ahanishwa igifungo kirenze imyaka itanu kugeza ku myaka irindwi.
Anatanga ihazabu y’amafaranga y’u Rwanda kuva kuri miliyoni ebyiri kugeza kuri miliyoni esheshatu.
Bamwe mu banyarwanda binjirwe na barushimusi ku mbuga nkoranyambaga harimo ibyamamare.
",https://www.kigalitoday.com/ikoranabuhanga/internet/article/abinjirira-abandi-ku-mbuga-nkoranyambaga-bararye-bari-menge,Tech
Abamotari ntibarumva akamaro k’ikoranabuhanga mu kwishyuza abagenzi ,"Abatwara abagenzi kuri moto baratangaza ibyo, mu gihe biteganijwe ko guhera muri Mutarama 2018, muri Kigali nta mugenzi uzongera guciririkanya n’umumotari ku giciro cy’aho agiye, kuko buri moto izaba ifite akamashini kabara ibirometero ubundi kakerekana igiciro.
Kuri ubu,ikigo Yego Innovision cyatangiye gutanga utumashini kuri bamwe mu bamotari kugira ngo batangire kwimenyereza kudukoresha ku buryo igihe kizagera babisobanukiwe neza.
Umumotari witwa Kalisa twasanze i Remera, avuga ko nta kibazo abona kwishyuza umugenzi hifashishijwe ikoranabuhanga bizakemura ahubwo ngo bizabateranya n’abagenzi.
Ati “iyo urebye ubona nta nyungu yabyo kuko nk’urugendo umugenzi yahagurukiraga kuri 300, ubundi twe twabaraga ikirometero kimwe, none ubu baragenda ibirometero bibiri hafi bitatu kuri 300, ubwo urumva motari abayamaze guhomba kare.""
Arongera ati ""kandi nanone niba umugenzi yagendaga ahantu nko ku 1500, ku kamashini mushobora kubara mugasanga ararenga kandi umugenzi ntabwo yayaguha, urumva ko kazateza ibibazo nanone”.


Minisitiri w’ikoranabuhanga Nsengiyumva Philbert, avuga ko gukoresha ikoranabuhanga mu bintu bitandukanye bizafasha Abanyarwanda.
Ati “mu gihe tuvuga ngo ikoranabuhanga rihindure ubuzima, ryihutishe ubucuruzi,rigabanye ibihombo byose bigenda biboneka haba kuri ba nyir’ibinyabiziga haba kuri leta, ndetse no gukingira ubuzima bw’Abanyarwanda, ibyo byose ikoranabuhanga rirabifasha”.
Umunyamabanga wa leta ushinzwe ubwikorezi bw’abantu n’ibintu Uwihanganye Jean de Dieu, avuga ko impamvu leta yihaye intego zo gukoresha ikoranabuhanga mu ngendo zo gutwara abantu n’ibintu, ari uko hari ibibazo byinshi bigaragaramo.
Ati “hari ibibazo byinshi dufite mu gutwara abantu n’ibintu kuri moto, ni byinshi usanga kubikemura ukoresheje uburyo bwacu bw’abantu bitagenda neza, ugasanga hari ibisubizo ikoranabuhanga ryatanga, harimo kurwanya ibyaha, kugabanya impanuka, ibi niyo mpamvu tubihitamo kugira ngo tubashe kwihuta”.
Uretse utu tumashini turimo gushyirwa kuri moto dutangwa n’ikigo cya Yego Innovision Ltd, hari n’ubundi buryo bukoreshwa, umugenzi agahamagara umumotari akoresheje application yo muri telephone akamurangira aho ari bakahamusanga, iyo serivisi itangwa n’ikigo cya safe moto.
Minisiteri y’ikoranabuhanga ivuga ko harimo kurebwa uburyo bwo kuzajya hakoreshwa ikarita imwe muri gahunda zitandukanye zirimo ingendo, guhaha, kwishyura n’ibindi ku buryo bizagabanya guhererekanya amafaranga mu ntoki.
",https://www.kigalitoday.com/ikoranabuhanga/ibindi-bikoresho/article/abamotari-ntibarumva-akamaro-k-ikoranabuhanga-mu-kwishuza-abagenzi,Tech
Umunyeshuri wa Kaminuza y’u Rwanda ari gukora indege itagira umupilote,"Uyu munyeshuri wiga muri Kaminuza y’u Rwanda (UR) muri Koleji y’ubumenyi n’ikoranabuhanga, atangaza ibi mu gihe yatangiye gukora indege nto itagira umupilote izwi ku izina rya “Drone”.
Nteziryayo w’imyaka 22, uvuka mu Karere ka Rwamagana, wiga mu mwaka wa kabiri mu ishami ry’ibijyanye n’iby’ingufu (Mechanical Engineering and energy) yabwiye Kigali Today ko inzozi zo gukora indege yazigize afite imyaka umunani y’amavuko.
Agira ati “Igitekerezo cyo gukora indege cyatangiye mu bwana icyo gihe ngakora imodoka ariko nkumva sinyuzwe. Aho ngereye muri Kaminuza nibwo nashatse gukabya izo nzozi maze nkora indege nto idagira umupilote.”
Akomeza avuga ko ari mu mwaka wa mbere wa Kaminuza yakoze indege nto itagira umupilote iraguruka ariko kubera ko hari ibyo yaburagaho byatumye atangira umushinga wo gukora indi iteye imbere mu ikoranabuhanga, ariyo ari gukora ubu.
Ibyo byose abifashwamo n’abafatanyabikorwa yagejejeho umushinga we barimo ikigo kitwa FAB LAB gikorera mu Rwanda.
Abo nibo bamufasha kubona ibikoresho byose akoresha iyo “Drone”, ubundi bumenyi bwo gukora izo ndege akabubona yifashishije interineti. Ibikoresho bimwe yifashisha harimo ibikarito, amadebe, za dinamo n’ibindi.
Nteziryayo ahamya ko iyo ndege itagira umupilote ari gukora azayimurika mu mpera z’umwaka wa 2018.
Ati “Mbere ntangira gukora iriya ndege nto naje kongera nkavugurura nta baterankunga nari mfite kandi narayikoze mbigeraho.”
Akomeza agira ati “Ubu mfite abaterankunga kandi nizeye neza ko inzozi zanjye zizaba impamo ngakora indege nagambiriye kuva mu bwana bwanjye.”
Dusabe Miriam, umuyobozi mukuru w’ikigo cya FAB LAB gikorera mu Rwanda ari nacyo gikurikiranira uwo musore, avuga ko bafasha ababagana bafite imishinga y’ikoranabuhanga.
Agira ati “Kugeza ubu dufite imishinga 10 ubona ko ifatika tuyitera inkunga y’ibikoresho ndetse tukabashakira n’abantu b’impuguke kugira ngo bazagere kubyo bashaka batagize ikibazo cy’ubuhsobozi buke.”


",https://www.kigalitoday.com/ikoranabuhanga/ibindi-bikoresho/article/umunyeshuri-wa-kaminuza-y-u-rwanda-ari-gukora-indege-itagira-umupilote,Tech
Interineti ya 5G igiye kugezwa mu Rwanda,"Fredrik Jejdling uhagarariye ibikorwa byo gukwirakwiza imiyoboro ya interineti muri Ericsson, yavuze ko bafashe icyemezo cyo kugerageza 5G nyuma yo kubona ko henshi mu mijyi hakunda kugaragara ikibazo cya interineti nke kubera ubwinshi bw’abayikoresha.
Ikinyamakuru the East African cyatangaje icyo cyemezo kishimiwe na benshi mu bacuruza interineti, bavuga ko kizanafasha kongera umuvuduko wa interineti ya 4G nayo yari isanzwe igira ibibazo, kandi ikaba yari itaranagera henshi mu cyaro.
U Rwanda nk’igihugu cyaje mu bya mbere mu gutangira gukoresha interineti ya 4G,kigomba no kuba mu bihugu bya mbere bitangirizwamo igeragezwa rya interineti ya 5G.
Abakora ubucuruzi bwa interineti bakangurira guverinoma kwitabira gukoresha interineti ya 5G, kuko izakemura ibibazo byari bisanzwe biriho bijyanye no n’imitangire ya serivisi.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/interineti-ya-5g-igiye-kugezwa-mu-rwanda,Tech
Umudugudu w’icyitegererezo mu ikoranabuhanga utegerejweho guhindura imitangire ya serivisi,"Umudugudu ugendera ku ikoranabuhanga cyangwa ""urabagirana"" mu mvugo abayobozi barimo Minisitiri Jean Philbert Nsengimana bawuhaye, ugomba kuba ufite umuriro w’amashanyarazi,interineti na serivisi y’ubuvuzi.
Minisitiri Nsengimana ushinzwe ikoranabuhanga yatangije iryo koranabuhanga mu Mudugudu wa Rukore mu Kagari ka Barari, mu Murenge wa Tumba mu Karere ka Rulindo kuri uyu wa gatanu tariki ya 29 Nzeli 2017.
Yavuze ko gahunda nk’iyi kandi yatangijwe mu mudugudu umwe umwe mu turere twa Nyarugenge, Rusizi, Nyagatare na Gisagara.
Yagize ati “Ni gahunda igamije kugeza ikoranabuhanga n’ubumenyi bwaryo kuri bose, ndetse na serivisi kuri buri wese bitamusabye kuva aho ari.”
Umuturarwanda udafite ubushobozi bwo kugura mudasobwa cyangwa telefoni ya “smart phone”, azajya ahabwa serivisi za Leta, iz’ubuvuzi, serivisi z’imari, uburezi, ubuhinzi n’ikoranabuhanga ubwaryo mu midugudu atuyemo.
Ku ikubitiro abaturage ngo ntabwo bazongera gusiragira mu nzego z’ibanze gushaka ibyangombwa, nk’uko bitangazwa n’ikigo ""Irembo"" gitanga serivisi za Leta.
Umuyobozi wungirije wa Irembo, Pierre Kayitana yavuze ko icyo kigo kimaze gushyira serivisi 73 ku ikoranabuhanga, ku buryo bitakiri ngombwa kujya mu turere, ku mirenge n’utugari gutonda imirongo.
Ati “Ubu ugomba kujya ku murenge wahawe isaha yo kujyayo ugahita uhabwa icyangombwa cyawe ako kanya.”
Avuga ko barimo kugera ku buryo bwo gusaba ibyangombwa ku ikoranabuhanga akaba ari naho umuntu abiherwa, atiriwe ajya mu nzego zibitanga.
Umuturage w’i Rulindo witwa Masengesho Clarisse yavuze ko bishimiye ko bagiye kuruhurwa ingendo bakoraga.
Ati “Nta ngendo ndende tuzongera gukora tujya gutanga imisoro, gushaka mituweri cyangwa gushaka ibyangombwa mu kagari no ku murenge, akenshi tutari bubibone.”
Urubyiruko rwiswe “Intore mu ikoranabuhanga” rugera ku bihumbi bitanu ni rwo ruzahugura miliyoni eshanu z’abaturage kugeza mu 2020.
Guverineri w’Intara y’Amajyaruguru, Jean Marie Vianney Gatabazi asaba ko abayobozi mu nzego z’ibanze ari bo baherwaho biga ikoranabuhanga kugira ngo bajye kurisakaza mu baturage.
Ikoranabuhanga ryo mu midugudu,Leta yarishinze abikorera bazajya bishyuza abaturage hakurikijwe serivisi basabye.
Ibigo bicuruza ikoranabuhanga na byo byizeza ko bizorohereza abaturage kwiga ikoranabuhanga, kubona interineti, telefoni na mudasobwa ku biciro bihendutse.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/article/umudugudu-w-icyitegererezo-mu-ikoranabuhanga-utegerejweho-guhindura-imitangire-ya-serivisi,Tech
"PesaChoice, uburyo bushya mu ihererekanya amafaranga mu Rwanda","PesaChoice LLC ni porogaramu yifashisha telefone bwagiye ku isoko, buzajya bufasha Abanyarwanda n’Abanyafurika muri rusange kugera ku bukungu hifashishijwe ikoranabuhanga, nk’uko bitangazwa na Davis Nteziryayo watangije PesaChoice.
PesaChoice ni porogaramu ishyirwa muri telefone ku buntu, ku buryo uyifite ashobora kohereza amafaranga cyangwa akayakira akoresheje MTN Mobile Money, Tigo Cash na Airtel Money.
Yagize ati “Gukoresha telefone abantu bahererekanya amafaranga muri Afurika bikomeje kwiyongera ariko kuba hari Abanyafurika benshi batagera kuri serivise z’amabanki no kwizigamira, uburyo bwacu bugamije kubafasha kugera kuri izo serivisi zitabageragaho.”
Imibare itangwa na banki y’igihugu (BNR), igaragaza ko umubare w’Abanyarwanda bakoresha telefone bahererekanya amafaranga wiyongereye kugera kuri 30% umwaka ushize.
Nteziryayo asanga ari amahirwe ku rubyiruko rw’Abanyarwanda kugira ngo bahange imirimo. Ati “Ubwiyongere bwagaragaye ku bantu n’amafaranga batanga hakiyongeraho uburyo leta yashyizeho bworohereza ikoranabuhanga n’itumanaho, ni amahirwe urubyiruko rwo mu Rwanda rukwiye kubyaza umusaruro.”
PesaChoice LLC ni sosiyete Nyarwanda ikora ibijyanye n’ihererekanya ry’amafaranga ryifashisha telefone ku mugabane w’Afurika.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/mobayilo/article/pesachoice-uburyo-bushya-mu-ihererekanya-amafaranga-mu-rwanda,Tech
WDA irizeza ubufasha abiga ubugeni ku Nyundo ,"Ubuyobozi bwa WDA butangaza ibyo mu gihe abiga ubugeni bavuga ko batagira ibikoresho bijyanye n’igihe, kuko bakoresha ibikoresho gakondo kandi hagezweho ikoranabuhanga.
Bavuga kandi ko bamwe mu babigisha batize ubugeni, kandi bakaba batabona aho bimenyereza ndetse n’aho bamurika ibyo bakoze bikabaca intege.
Umuyobozi w’iryo shuri ry’ubugeni, Frere Nizeyimana Sebastian avuga ko ikindi kibagora ari ukuba ubugeni bufatwa nk’ubumenyingiro nk’amashanyarazi cyangwa kubaka, kandi bitandukanye.
Agira ati “Kuba ubugeni bufatwa nk’andi masomo y’ubumenyingiro nk’amashanyarazi n’ubwabatsi biratugora.
Nyamara ubugeni busaba ubundi buhanga mu gutekereza, bikinjira mu mubiri kugira ngo bishyirwe mu bikorwa, twifuza gukorerwa ubuvugizi bigatandukanywa hanyuma tukabona ibikoresho bijyanye n’igihe.”
Ibivugwa n’umuyobozi w’iryo shuri bishimangirwa n’umuyobozi w’ishyirahamwe ry’Abanyabugeni mu Rwanda, Kibibi Jean de Dieu, uvuga ko ubugeni bukwiye gutandukanywa n’ubumenyingiro busanzwe, hagamijwe kuzamura urwego rwabwo mu Rwanda.
Ati” Ubugeni ni impano nk’izindi icyo abarimu bakora ni ugukangura impano y’umunyeshuri bakayiha umurongo, kugira ngo nyirayo abashe kuyibyaza umusaruro yigirire akamaro, anakagirire igihugu.
Iyo niyo mpamvu gushyira Abanyeshuri mu mashuri yigisha ubugeni hagomba kuba amarushanwa hakajyamo abafite impano, kugira ngo umunyeshuri abashe gutera imbere byihuse atanagoye abarimu.”
Yanavuze kandi ko ishuri ryo ku Nyundo ryigisha ubugeni rikwiye kwagurwa rikongerwamo n’andi mashami, rigashyirirwaho gahunda ihamye y’amasomo, rikanashakirwa abarimu b’inzobere mu bugeni, kugira ngo ribashe kujya ku rwego mpuzamahanga kandi rirusheho guhesha agaciro Abanyabugeni b’Abanyarwanda mu ruhando rw’amahanga.
Kuri ibyo bibazo, Umuyobozi Mukuru wa WDA, Gasana Jérome avuga ko hari ibyo bakoze kandi bari gukora mu kongerera ubumenyi abiga ubugeni ku Nyundo.
Avuga ko ku bijyanye no kwimenyereza,umuyobozi w’ishuri ari we wagombye kubikora agashakira abana aho bimenyerereza hajyanye n’ibyo biga.
Akomeza avuga ko ibijyanye no guhitamo abana boherezwa kwiga ubugeni, umuyobozi w’ikigo ari we ubahitamo.
Yongeraho ko bazakomeza kubafasha mu guteza imbere ubumenyi buhatangirwa, aho bari guteganya kwigisha Abanyeshuri guconga amabuye akavamo imitako.
Ibyo bibazo bitandukanye abo Banyeshuri babigaragaje ubwo Ntihabose Esmael, umuyobozi w’inama nkuru y’abahanzi yabasuraga ku wa mbere ku itariki ya 11 Nzeri 2017.
Nyuma yo kubona ibyo bibazo yijeje abo Banyeshuri ko azabakorera ubuvugizi ku nzego zibishinzwe.
Agira ati “Nitwe dushinzwe abahanzi, kandi n’abakora ubugeni ni abahanzi. Abana bari baracitse intege ko batitaweho.
Ibiganiro twagiranye,twabahumurije tubereka ko Leta yahagurukiye guteza imbere ubumenyingiro.”
Umunyamakuru wa Kigali Today/KT Radio
@ sebuharara
",https://www.kigalitoday.com/ikoranabuhanga/ubumenyi/article/wda-irizeza-ubufasha-abiga-ubugeni-ku-nyundo,Tech
Ugiye kujya ukoresha ikarita ya Tap&Go aho ugiye hose muri Kigali,"Ubu buryo buje guca burundu ibibazo bituruka ku ihererekanya mafaranga, harimo gutakara cyangwa kwiba, nk’uko ubuyobozi bwa sosiyete AC Group ishyira mu bikorwa iyi gahunda bubitangaza.
Gukoresha amakarita ya Tap&Go ryari rigeze ku kigero cya 97% mu mihanda yo muri Kigali. Ariko ubu igice cya Remera kigana i Ndera cyamaze nacyo kugezwamo ubu buryo. Imihanda ishamikiye kuri uyu muhanda nk’uwa Cumi na gatanu nayo zizajya zikoreshwamo.
Patrick Buchana, umuyobozi wa AC Group, yavuze ko uyu muhanda uje wuzuza intego bari barihaye yo gukwirakwiza ubu buryo mu mujyi hose bitarenze uyu mwaka.
Yavuze ko bijyanye na gahunda ya leta yo kugira ubukungu bukoresha ihererekanyamafaranga mu ikoranabuhanga.
Yagize ati “Tap&Go yagiriyeho guha serivisi nziza abakiriya. Ibigo bitwara abagenzi bishobora gukusanya amafaranga menshi kubera ubu buryo hatabayeho uburiganya, bikabafasha gukomeza gushora imari no kongera serivisi batanga. Na gahunda za leta ku bwikorezi zikarushaho kugenda neza.”
Bamwe mu batwara abagenzi mu nzira za Remera - Ndera bakoresha ubu buryo bwa Tap&Go, bavuga ko byabafashije mu gukora neza akazi kabo kandi bagakorera ku gihe, nk’uko bitangazwa n’umwe mu bayobozi ba KBS (Kigali Bus Services).
Ati “Ubu dusigaye dushobora gukusanya amafaranga neza, bituma tubasha gukora neza no kongera serivisi duha abakiriya.”
AC Group yatangiye gukora mu 2015, ifite intego yo gufasha Afurika kugira imijyi ikoresha ikoranabuhanga muri gahunda zayo za buri munsi. Uretse gukorera mu Rwanda, yatangije uburyo bwa Tap&Go mu mijyi nka Yaoundé na Douala muri Camroun.
",https://www.kigalitoday.com/ikoranabuhanga/ibindi-bikoresho/article/ugiye-kujya-ukoresha-ikarita-ya-tap-go-aho-ugiye-hose-muri-kigali,Tech
Jack Ma yemereye urubyiruko 200 rw’Abanyafurika amahugurwa kuri bizinesi,"Yabitangaje kuri uyu wa gatanu tariki 21 Nyakanga 2017, mu nama ya Youth Konneckt Africa, inama yari ihuje urubyiruko ruturutse hirya no hino muri Afurika, ruganira ku mahirwe ari mu ihanga ry’imirimo hifashishijwe ikoranabuhanga.
Yagize ati “Niyemeje gutumira urubyiruko 200 rw’Abanyafurika ku cyicaro cyacu tukabasangiza uko ubucuruzi bwo kuri internet bukorwa, gukoresha ubwenge butangwa na mudasobwa no gukoresha tekinoloji itangwa na internet.
Tuzasangiza buri kimwe tuzi uru rubyiruko kugira ngo nirugaruka muri Afurika bateze imbere bizinesi zabo banafashe n’abandi.”
Umushinga wa kabiri ni uwo gukorana na guverinoma na za kaminuza zo muri Afurika, akubaka kaminuza izajya yigisha urubyiruko rw’Afurika uko ubucuruzi bwo kuri internet bukorwa n’uko bakoresha ubwenge butangwa na mudasobwa (Artificial Intelligence) no gukoresha tekinoloji itangwa na internet (Internet Technology).
Undi mushinga yiyemeje ni uwo gushyiraho ikigega cya miliyoni 10 z’amadolari y’Amerika agamije gufasha urubyiruko rufite imishinga ibyara inyungu kugera ku gishoro. Yiyemeje kandi ko buri mwaka azajya ahemba Abanyafurika 15 bagize uruhare rwo kurengera inyamaswa n’ibinyabuzima.
Perezida Paul Kagame wahuriye na Jack Ma mu kiganiro ku cyakorwa ngo Abanyafurika bateze imbere uyu mugabane imbere, yavuze ko hakwiye kubaho ubwisanzure ku Banyafurika mu kwambuka imipaka bajya guhaha ubumenyi.
Ati “Nta Munyafurika muri iki gihe ugomba guhangayikishwa no gushaka visa kugira ngo ahure na bagenzi be b’Abanyarafurika, anige uko bizinesi zikorwa.”
Yasabye urubyiruko rw’Afurika gukomeza kwiyumvamo Ubunyafurika, kandi bagakomeza guteza imbere ikoranabuhanga riganisha ku iterambere ry’Afurika. By’umwihariko yabasabye kudatatira agaciro kabo, kugira ngo bahabwe ibiri munsi y’ubushobozi bwabo.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/jack-ma-yemereye-urubyiruko-ibihumbi-200-rw-abanyafurika-amahugurwa-kuri-bizinesi,Tech
Abana b’imyaka itanu bariga kubaka imbuga za internet,"Deodate Mugenzi wiga mu Ishuri Rikuru ry’Ubumenyingiro (IPRC-Kigali), avuga ko aba bana yigisha bashobora kuzaba bubaka imbuga za internet (websites) mu gihe cy’amezi umunani gusa.
Abana ngo baziga ikoranabuhanga ribika amakuru rikanashyira imirimo myinshi kuri gahunda (programmation), n’itumanaho rihuza za mudasobwa nyinshi(networking).
Agira ati ”Bariga gukora imbuga ariko bazanakora ikoranabuhanga ribika amakuru afasha mu bucuruzi nk’ubwo mu masoko manini.
Ntabwo byarenza amezi umunani kugira ngo umwana abashe kwikorera urubuga rwe”.
Yvan Ngabo Rutabingwa w’imyaka icyenda, wiga mu wa kane w’amashuri abanza, avuga ko mudasobwa umubyeyi we yamuguriye ngo adakwiriye kuyipfusha ubusa.
Ati ”Maze gukora urubuga nzajya nshyiraho amakuru avuga ku nyamaswa z’ibikururanda (inzoka, imiserebanya, ingona n’ibindi)”.
Umubyeyi wa Ngabo ari we Rutabingwa Jimmy, avuga ko yamaze kumenya icyerekezo cy’ubuzima umwana we azakurikiza nakura.
Umwana witwa Kayitana Shafi w’imyaka 13 wiga mu mwaka wa gatatu w’amashuri yisumbuye, nawe ngo arifuza ko mu minsi micye azaba akorera abantu n’ibigo imbuga za murandasi.
Uretse kwitwaza mudasobwa yo kwigiraho ikoranabuhanga, nta kindi kiguzi ikigo kLab gisaba abantu bajyayo.
Umutoza w’abana, Mugenzi Deodate avuga ko ikoranabuhanga yiga muri IPRC ryatangiye kugira akamaro kuri we no ku muryango nyarwanda muri rusange.
Kuri ubu ngo amaze gufasha abanyamahoteli batandukanye kugenzura ibikorwa byabo badahari nawe adahari; no gushyira ikoranabuhanga n’itumanaho mu nyubako zitandukanye i Kigali, Karongi na Rubavu.
Ati ”Ubu nditunze kandi ntanga imirimo ku banyeshuri bagenzi banjye; bamwe barimo gushyira ibikoresho by’ikoranabuhanga mu nyubako ya Pro-Femmes iri i Gahanga; jye nzajyayo ndishyira muri mudasobwa gusa”.
Ishuri IPRC risaba abanyeshuri baryigamo kujya barangiza amasomo bagaragaza ibikorwa kurusha kwerekana ubumenyi mu mpapuro.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/article/abana-b-imyaka-itanu-bariga-kubaka-imbuga-za-internet,Tech
ICT Innovation Center izafatwa nk’isoko ry’ikoranabuhanga yatangiye kubakwa,"Claire Akamanzi umuyobozi mukuru w’ikigo k’Igihugu gishinzwe Iterambere (RDB), yabitangaje ubwo iyi nyubako yatangizwaga ku mugaragaro kuri uyu wa kabiri tariki 27 Kamena 2017.
Yagize ati “Turasabwa gushyiraho ibigo by’ikoranabuhanga nk’iki n’amashuri yigisha ibijyanye n’ikoranabuhanga n’ibindi byose byadufasha kugera ku ntego yacu. Nibwo tuzavuga ko ubucuruzi bw’u Rwanda bushingiye ku ikoranabuhanga tumaze kugira Abanyarwanda benshi baribyaza umusaruro.”
Yavuze ko icyo kigo kizaha abazakigana ubushobozi bushoboka byaba ibikoresho n’abakozi babizobereyemo, kugira ngo bagere ku ntego zo guhanga udushya mu ikoranabuhanga u Rwanda rwifuza.
Kim Eung-joong Ambasaderi wa Korea mu Rwanda, yavuze ko bishimiye gukorana n’u Rwanda no gusangira ubunararibonye. Ati “Tuzakomeza gufatanya n’Abanyarwanda kubyaza umusaruro ikoranabuhanga twifahishije ibigo nk’ibi.”
Biteganijwe ko iyo nyubako iri kubakwa mu kigo cy’ishuri cya IPRC-Kigali, izuzura mu mwaka umwe. Ikazatwara amafranga y’u Rwanda agera kuri Miliyari 4,6Frw.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ibindi-bikoresho/article/ict-innovation-center-izafatwa-nk-isoko-ry-ikoranabuhanga-yatangiye-kubakwa,Tech
Boroherejwe gukoresha ikoranabuhanga rigaragaza abanyeshuri basiba n’abata ishuri ,"Babitangaje ubwo sosiyete y’itumanaho MTN Rwanda yahaga ibyo bigo by’amashuri birimo Urwunge rw’amashuri rwa APGIE n’Urwunge rwa APPEGA Gahengeri, interineti y’umwaka wose muri gahunda yayo yise “21 Yello Care”, ku wa kane tariki ya 01 Kamena 2017.
Ikoranabuhanga rya “Urubuto Education System” ni uburyo bukoreshwa mu gukurikirana imyitwarire y’umunyeshuri umunsi ku munsi, hakiyongeraho guhuza uburyo amafaranga y’ikigo yinjira n’ibindi birebana n’ubuzima bw’ishuri.
Iryo koranabuhanga ryatangijwe na BK TecHouse yashyizweho na Banki ya Kigali, rimaze kugera mu bigo by’amashuri 40 byo mu Rwanda.
Kayitare Devide umukozi wa MTN, ahamya ko guha interineti ibyo bigo bizatuma babasha gukoresha ikoranabuhanga rya “Urubuto” kuko rizabafasha mu buzima bw’ishuri butandukanye.
Ahamya ko iryo koranabuhanga rizafasha ibyo ibigo kumenya neza abana bata ishuri kuko rikoranye uburyo bwo kumenya umunyeshuri wiga n’utakiga.
Agira ati “Mu gihe abarimu bajyaga kubara abanyeshuri biga n’abatiga ubu buryo bw’Urubuto ruhita rukwereka ko umunyeshuri amaze igihe runaka atiga ku buryo byoroshye kumenya abataye ishuri mu gihe runaka.”
Urubuto kandi ituma ababyeyi bashobora gukurikira imyigire n’imyitwarire y’abana babo bakoresheje telefone zigendanwa ariko zigezweho zizwi nka “Smartphone”. Bakanda *775# bagakurikiza amabwiriza bikabaha amakuru kuri abo bana.
Abarimu bahawe amahugurwa mu gukoresha ikoranabuhanga ry’Urubuto bavuga ko ari uburyo bubafasha kwihutisha akazi kabo.
Umwarimu witwa Niyonsenga Jean Damour uvuga ko ubu buryo bubafasha gukora indangamanota y’abanyeshuri vuba batiriwe bandika n’ikaramu ku mpapuro kandi bukanabafasha kumenya abana batakoze ibizamini n’ababikoze mu buryo bworoshye.
Akomeza avuga ko interineti babahaye izamara umwaka wose izatuma bakoresha neza iryo koranabuhanga.
Iyo gahunda ya MTN yiswe “21 Yello Care” izakorwamo ibikorwa bitandukanye byo gutera inkunga ikoranabuhanga hirya no hino mu gihugu.
",https://www.kigalitoday.com/ikoranabuhanga/internet/article/boroherejwe-gukoresha-ikoranabuhanga-rigaragaza-abanyeshuri-basiba-n-abata-ishuri,Tech
IPRC Kigali na SNV bahuguye abakora ingomero nto z’amashanyarazi,"Ni amahugurwa y’ibyumweru bibiri yari agamije kongerera ubumenyi n’ubushobozi abakora imishinga yo kubyaza amazi ingufu z’amashanyarazi,no kubaka inganda z’ayo mashanyarazi ku buryo zitagira ibyo zangiza.
Muri ayo mahugurwa yagenewe abatekinisiye basanzwe barakoze ingomero z’amashashanyarazi, hatanzwemo ubumenyingiro bushingiye ku masomo yigishirizwa mu ishuri ndetse no kujya gusura zimwe mu ngomero z’amashanyarazi zisanzwe mu Rwanda zubatse ku migezi mito.
Ibi ngo byatumye abahuguwe bagera kuri 11 babasha kwiyungura ubumenyi bubafasha kunononsora ibyo basanzwe bakora ndetse bikagira ubuziranenge, ku nyungu z’abaturage.
Kugeza ubu ingufu z’amashanyarazi akomoka ku ngomero zubatswe na ba rwiyemezamirimo bo mu Rwanda mu byaro, zivugwaho kuba zitanga umuriro utujuje ubuziranenge.
Ibi bakabivugira ko ngo usanga umuriro ugenda wiyongeza ku buryo wiboneye bigatuma wangiza ibikoresho by’abaturage bakoresha ayo mashanyarazi.
Ayo mahugurwa rero yari agamije kwigisha abo ba rwiyemezamirimo uko bashyira umuriro w’ingomero zabo ku gipimo nyacyo.
Uko ingomero zikora
Mu gukora ingomero zitanga umuriro w’amashanyarazi, bakora ku buryo amazi amanuka aturutse hejuru ya moteri y’urugomero noneho agakubita ku rugomero bikabyara ingufu zitanga amashanyarazi hanyuma agacishwa mu muyoboro uyageza ku baturage.
Amashanyarazi akomoka ku mazi ubundi agira inyungu ku baturage kuko baba batakagombye guhangayikira ko ibikoresho byabo byangirika cyangwa ngo inzu zabo zitwikwe n’amashanyarazi bya hato na hato.
Impuguke z’Abaholandi n’iz’Ababiligi zahuguraga abo ba rwiyemezamirimo mu by’amashanyarazi akomoka ku mazi, zivuga ko zizabigisha gukwirakwiza ayo mashinyarazi hifashishijwe ikoranabuhanga. Ikindi ngo bakaba bazanabigisha uko bazajya bacuruza ayo mashanyarazi bifashishije ikoranabuhanga.
Izi mpuguke zivuga ko ugiye kubara igiciro cy’amashanyarazi akomoka ku ngomero mu gihe gito usanga ahenze, nyamara ubibaze mu mishinga irambye (y’igihe kirerkire) usanga ahendutse cyane.
Umwe muri bo ati “Ibikoresho by’urugomero byose biteranyirizwa aho ngaho ku buryo usanga igiciro cyo kugira ngo rutangire gutanga amashanyarazi kiba gito. icyakora byahenduka kurushaho biramutse bikozwe n’amakoperative y’abaturage.”
Abakozi ba IPRC Kigali na bo bakaba baboneyeho kungukira ubumenyi bushya n’ubunararibonye kuri ayo mahugurwa. Ibi ngo byabongereye ubushobozi mu masomo bigisha cyane cyane mu bijyanye n’amashanyarazi n’ubukanishi.
Mu Rwanda, Ikigo cy’Ubuholandi cy’Iterambere (SNV) gitanga serivisi zijyanye n’ubujyanama ku bigo byo mu gihugu hose, izo serivisi zikaba zishingiye ahanini ku ishyirwamubikorwa rya gahunda y’igihugu y’iterambere. Ibi bigakorwa mu buhinzi, amazi n’amashanyarazi ndetse n’isuku n’isukura.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/ibindi-bikoresho/article/iprc-kigali-na-snv-bahuguye-abakora-ingomero-nto-z-amashanyarazi,Tech
U Rwanda rwateguye miliyari 4RWf mu kwirinda ibitero by’ikoranabuhanga,"Byatangajwe na Minisitiri w’Urubyiruko n’ikoranabuhanga, Jean Philbert Nsengimana ubwo yitabaga abadepite mu Nteko ishinga amategeko kuri uyu wa kabiri tariki 9 Gicurasi 2017.
Yasobanuraga impamvu Minisiteri ayoboye ishaka gukoresha amafaranga y’u Rwanda akabakaba miliyari enye yari isanzwe ikoresha.
Minisitiri Nsengimana yasobanuye ko ayo mafaranga azashyirwa mu kubaka ikigo kigamije guhangana n’ibitero mu ikoranabuhanga byagabwa ku Rwanda cyangwa ibyo u Rwanda rwategura kugaba hanze igihe umutekano w’igihugu waba uhungabanijwe.
Ubu mu mwaka wa 2017/18, MYICT irasaba miliyari 14Frw, amafaranga make ugereranyije na miliyari 17,8Frw yari yatse mu mwaka ushize w’ingengo y’imari.
Asobanura ko ayo yagabanutseho, bifuza ko azakoreshwa mu Kigo gishinzwe Iterambere (RDB) ari na cyo kizashyira mu bikorwa ikigo gishinzwe ubwirinzi n’umutekano mu ikoranabuhanga.
Icyo kigo kizitwa National Cyber Security Authority (NCSA) ubu nacyo kiri gutegurwa, ndetse mu cyumweru gishize inteko ishinga amategeko yize umushinga w’itegeko rigishyiraho n’uburyo kizajya gikora.
Minisitiri Nsengimana yabwiye abadepite ko icyo kigo kizategura uburyo bwose bwo guhangana n’ibitero mu ikoranabuhanga, kikazajya gitegura abahangana n’ibitero bigabwa ku Rwanda cyangwa se kikanategura ibitero u Rwanda rwagaba ku bigo byo hanze mu rwego rwo kurinda ubusugire bw’igihugu n’umutekano.
N’ubwo iyi ngengo y’imari itaremezwa ngo ibe itegeko, abadepite bemeje ishingiro ryayo, bikaba bishoboka ko guverinoma yazabona ayo mafaranga kandi akazakoreshwa mu gutegura ubwirinzi no kugaba ibitero mu ikoranabuhanga.
Icyo kigo National Cyber Security Authority, NCSA kandi ngo kizanatanga akazi ku Banyarwanda bazakora muri ibyo bikorwa by’ikoranabuhanga dore ko biri no mu ntego za guverinoma, guhanga imirimo mishya nibura ibihumbi 200 buri mwaka kandi idashingiye ku buhinzi n’ubworozi.
",https://www.kigalitoday.com/ikoranabuhanga/internet/article/u-rwanda-rwateguye-miliyari-4frw-mu-kwirinda-ibitero-by-ikoranabuhanga,Tech
Iminara ya 4G LTE ikoresha imirasire y’izuba izagabanya iyangizwa ry’ibidukikije,"Iyo kompanyi ivuga ko ubwo buryo butangiza ibidukikije kandi bukazayifasha mu kugabanya ikiguzi cyatangwaga ku mashanyarazi.
Umunara wakoreweho umuhango wo gutahwa ku mugaragaro bene iyi minara wubatse hafi y’umudugudu w’icyitegererezo i Gacuriro mu mujyi wa Kigali.
Ni umunara ukoze mu byuma ufite uburebure bwa metero 36. Ni umunara umeze nk’igiti ukaba ufite ama antenes afungiye hejuru ameze nk’amashami n’amababi y’icyo giti.
Ishusho y’uwo munara iteye nk’igiti kirekire cy’umukindo cyeraho ingazi cyangwa se imbuto zivamo amamesa mu rwego rwo kugaragaza ko bene iyi minara ikoresha ikoranabuhanga ritangiza ikirere n’ibidukikije.
Ni uburyo kandi budakoresha imigozi nka fibres optiques, ahubwo bukoresha ikirere, ni ukuvuga uburyo bwa wireless mu rwego rwo kwirinda kubangamira ibikorwa remezo byakurwagaho mu gihe hacukurwa imiyoboro y’iyo migozi ya fibres optiques.
Sibomana Yousufu, umukozi wa Korea Telecom Rwanda Network ushinzwe ishami rihagarariye ibijyanye n’amashanyarazi ku minara yose yo mu gihugu avuga ko ubu buryo buzabafasha kandi kugabanya ikiguzi cy’amashanyarazi bakoreshaga.
Yagize ati ""nk’ubungubu ushobora gusanga ku kwezi hafi nka kimwe cya gatatu cy’amafaranga twajyaga twishyura ubushize ari cyo ubu dushobora kwishyura. Kubera ko aya mashanyarazi dukura ku mirasire y’izuba, ni yo dukoresha igihe cyose.""
Uyu munara kandi ngo wakwifashishwa n’ibindi bigo bicuruza serivisi z’itumanaho.
Uyu munara wubatse i Gacuriro ufite ubushobozi bwo kugeza umuyoboro wa internet ya 4G wireless mu bice bya Kagugu, Gacuriro n’igice cya Kacyiru.
Iminara nk’iyi ikoresha imirasire y’izuba imaze gushyirwa ahantu hatatu mu bice bitandukanye by’umujyi wa Kigali.
Ubuyobozi bw’ikompanyi y’Abanya Koreya icuruza internet ya 4G mu Rwanda buravuga ko bafite ingamba zo kugeza ubu buryo mu tundi turere no mu nkengero z’Umujyi wa Kigali, mu rwego rwo kunoza no kwihutisha serivisi batanga ku bakiriya babo.
Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/internet/article/iminara-ya-4g-lte-ikoresha-imirasire-y-izuba-izagabanya-iyangizwa-ry-ibidukikije,Tech
Ururimi rw’Ikinyarwanda ruracyakoreshwa gake kuri ‘Internet’,"Byavugiwe mu nama mpuzamahanga y’iminsi ibiri ibera i Kigali yiswe ‘Internet and Development Dialogue’, yatangiye kuri uyu wa 8 Gicurasi 2017, ikaba igamije kureba uko iterambere rishingiye ku ikoranabuhanga ryakwihutishwa.
Iyi nama yateguwe n’umuryango Internet Society ku bufatanye na Leta y’u Rwanda ndetse n’Ishami ry’umuryango w’Abibumbye ryita ku burezi (UNESCO).
Minisitiri w’Urubyiruko n’ikoranabuhanga, Jean Philibert Nsengimana, asaba abakoresha Internet kuyishyiraho ubumenyi bwabo mu rurimi rw’Ikinyarwanda.
Yagize ati “Indimi ebyiri ku isi, Icyongereza n’Igishinwa, zifite 55% by’ibibera kuri Internet naho izindi zirimo n’Ikinyarwanda zikagabana ibisigaye.
Kimwe mu byigirwa muri iyi nama ni ukureba uko ubumenyi bwanditse mu Kinyarwanda bwakwiyongera kuri Internet, hashyirwaho inyandiko nyinshi zinyuranye zanditse mu Kinyarwanda”.
Akomeza akangurira Abanyarwanda kutajya kuri Internet gusoma gusa ibyanditswe n’abandi mu ndimi z’iwabo.
Ati “Turashishikariza Abanyarwanda kutishimira gusa kujya kuri Internet gusoma ibyo abandi banditse, namwe nimwandike ibyanyu mu rurimi rwanyu mubishyireho kandi bizasomwa.
Mushyireho amasomo, indirimbo, ibitekerezo, inzenya n’ibindi kandi byose mu Kinyarwanda ni byo bizatuma ururimi rwacu rumenyekana”.
Dr Hamadoun Toure, umuyobozi wa ‘Smart Africa’, we yasabye urubyiruko kwitabira gukoresha cyane Internet kuko ngo hari amahirwe yabagezaho.
Ati “Urubyiruko rwa Afurika rugomba gukoresha cyane ikoranabuhanga rya Internet kuko ribafasha kwihangira imirimo, bakanamenya ko hari byinshi rikibitse byo kuvumbura bifitiye akamaro isi.
Ibi bizanagira uruhare mu kurwanya ubukene muri Afurika biciye mu ikoreshwa rya Internet”.
Akomeza avuga ko afite icyizere ko urubyiruko ruzagira aho rwigeza biciye mu ikoranabuhanga kuko Afurika ngo ifite abayobozi benshi bashishikajwe no kuriteza imbere nk’imoteri y’iterambere rirambye.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/internet/article/ururimi-rw-ikinyarwanda-ruracyakoreshwa-gake-kuri-internet,Tech
Kigali igeze he yubahiriza “Smart Cities”?,"“Smart Cities” ni gahunda ya Smart Africa yatangijwe n’u Rwanda, igamije guhindura imijyi yo muri Afurika imijyi yifashisha ikoranabuhanga mu miyoborere no mu mitangire ya serivisi.
Smart Africa ifite intego yo guteza imbere itumanaho n’ikoranabuhanga mu guteza imbere imibereho myiza y’abaturage.
Nk’uko u Rwanda ari rwo rwazanye iki gitekerezo, ni narwo ruri imbere mu ishyirwa mu bikorwa ryo kugira Kigali nk’umwe mu mijyi yateye imbere mu gutanga serivisi n’imiyoborere bishingiye ku ikoranabuhanga.
Hari aho Umujyi wa Kigali wavuye hari n’aho wageze mu kugirwa Umujyi w’ikoranabuhanga. Ariko se kugeza ubu ihagaze ite muri serivisi n’imiyoborere bishingiye ku ikoranabuhanga.
U Rwanda kandi rwashoye imari itubutse mu muyoboro wa internet yihuse (Fiber Optic). Umurambararo w’ibihumbi bitatu mu gihugu hose watumye ibigo 317 bigerwaho n’uyu muyoboro wa internet.
Abakoresha telefoni zigendanwa nabo bageze kuri 71.6%, hakaba hari na gahunda yo kongera umubare w’abakoresha internet kugera ku kigero cya 95%.
Irembo
Imyaka ibiri igiye gushira Leta itangije urubuga rwa internet rwa Irembo (www.irembo.rw) rwaje guca umurongo w’abasaba serivisi mu buyobozi, ikaborohereza kwishyura no gusaba serivisi z’ingenzi zikenerwa na benshi.
Uru rubuga rwatangiranye na serivisi 17 umuntu ashobora gusabira kuri internet akanishyura akoresheje uburyo bwa Mobile Money, ruteganya ko mu myaka itatu ruzaba rumaze kugira serivisi zigera ku gihumbi umuntu ashobora kurusabiraho.
Zimwe muri serivisi zitangirwa ku Irembo harimo kwiyandikisha ku bizami bihesha impushya zo gutwara ibinyabiziga, icyangombwa cy’uko wafunzwe cyangwa utafunzwe no kwishyura izindi serivisi zitandukanye.
WIFI mu modoka zitwara abagenzi n’ahantu hahurirwa na benshi
Mu ntangiriro za 2016, Leta yafasha icyemezo cyo gushyira internet yihuta (WIFI) mu modoka zitwara abagenzi n’ahantu hahurira abantu nk’ahategerwa hazwi nka gare, ku Kibuga cy’indege, Car free zones.
Byari mu rwego rwo gufasha abaturage batabona internet kuyibona mu buryo buboroheye.
Minisitiri w’Urubyiruko n’Ikoranabuhanga Jean Philbert Nsengimana, yatangaje ko icyo gikorwa kigamije guhindura isura y’ubukungu bw’igihugu, bugashingira kuri serivisi n’ikoranabuhanga.
yagize ati “Ikoranabuhanga rigomba kwinjira mu buzima bw’Abanyarwanda, rikabuhindura, rikabugira bwiza, rikihutisha ibikorwa byose dukora, kugira ngo iterambere ry’igihugu cyacu rirusheho kwihuta.”
Ku ikubitiro imodoka zitwara abagenzi 487 zahise zishyirwamo internet yihuta, kandi igikorwa kigakomereza ku izindi n’andi masosiyete azagenda aza.
Ahantu nka Car Free Zone naho hashyizwe internet ifasha urubyiruko mu bushakashatsi no muri gahunda zabo. Ahandi usanga internet y’ubuntu ni muri Gare yo mu Mujyi, mu isomero rya Kigali (Kigali Public Library) no ku Kibuga cy’indege.
Kugeza ubu kandi mu tubari n’amahoteli, amaresitora n’ahandi hantu hakorera abikorera batanga serivisi hashyizwe internet y’ubuntu, nyuma yo kubikangurirwa na leta.
Kwishyura hifashishijwe ikoranabuhanga
Ubukungu bushingiye ku kwishyura no guhererekanya amafaranga hifashishijwe ikoranabuhanga (Mobile Money) bwakomeje gutera imbere mu Rwanda mu myaka itanu ishize, nyuma y’uko butangijwe n’amasosiyete y’itumanaho nka MTN, TIGO na Airtel.
Uretse kwishyura n’ikarita za VISA Cards na Master Cards zamamaye mu Rwanda, hiyongereyeho uburyo bwa MTN Tap&Pay bufasha umuntu ufite amafaranga kuri telefoni ye kwishyura akojeje terefone ku kuma kabugenewe ubundi amafaranga akikuraho.
Mu gutwara abagenzi uburyo bwo kwishyura hakoreshejwe ikarita izwi nka Tap&Go bwatangiye gushyirwa mu bikorwa.
Hafi kimwe cya kabiri cy’amasosiyete atwara abagenzi muri Kigali akoresha ubu buryo, aho umugenzi ashyira amafaranga ye ku ikarita ubundi akajya akoza ahabugenewe mu gihe yinjiye mu modoka, amafaranga ikivanaho.
Kigali Innovation City
Muri Leta y’u Rwanda ibinyujije mu Kigo cy’Igihugu gishinzwe Iterambere (RDB), yatangije ikigo kiswe Kigali Innovation Village (KIC). Iki kigo kizaba nk’ihuriro rizajya rihangirwamo udushya twose mu gihugu. Iki ni igice cy’umushinga munini leta ifite, uzaba ufite ibikenewe byose kugira ngo Kigali ube umujyi w’icyitegererezo.
Igice cyayo kiri kubakwa mu Karere ka Gasabo, mu gice cy’inganda kizwi nka Free Trade Zone, kikazatwara agera kuri miliyoni 150 z’amadolari.
U Rwanda rwatangiye gusatira urundi rwego rw’ikoranabuhanga, nk’ikoreshwa rya Drones. Ubu u Rwanda rukaba rufite intego yo kugera ku ikoreshwa ry’amarobo, ubwenge budasanzwe bw’imashini (Artificial intelligence), ikoreshwa rya 3D printings.
Ibyo gukorwa biracyari byinshi
Ikibazo cy’ibikorwaremezo mu Rwanda no muri Afurika kiracyari ingorabahizi na politiki zitaranozwa.
Nubwo mu Rwanda bigaragara ko hari itambwe yatewe, haracyari byinshi byo gukorwa kugira ngo u Rwanda rugere ku rugero rw’ikoranabuhanga rwifuza cyane cyane mu bikorwaremezo n’ubumenyi.
Perezida Kagame, yemeza ko imbogamizi zose zizakurwaho no gukorana kandi abantu bose bagahagurukira kumenya ibijyanye n’ikoranabuhanga.
Ati “Kugira ngo tugere ku ntego zo kugira amazu yacu, ibiro, amashuri n’imijyi byose bikorera mu ikoranabuhanga, tugomba kubyaza umusaruro ikoranabuhanga tubona ryatugirira akamaro.”
Yabitangarije mu nama y’ubuyobozi ya Smart Africa, asanzwe anakuriye, yateranye mu ntangiriro z’uyu mwaka yateraniye i Addis Ababa muri Ethiopia.
Perezida Kagame yavuze ko u Rwanda rutangiza gahunda ya Smart Cities ibihugu birindwi ari byo byonyine byatangiye byiyemeza kuyijyamo ariko ubu bikaba bimaze kugera kuri 17. Ibyo bigatanga amahirwe y’ubucuruzi hagati y’abaturage miliyoni 360 babigize.
",https://www.kigalitoday.com/ikoranabuhanga/internet/article/kigali-igeze-he-yubahiriza-smart-cities,Tech
Abanyeshuri b’Abanyarwanda bamuritse imodoka bikoreye,"Iyi modoka yakozwe n’abanyeshuri 12 biga muri kaminuza yitwa Singhad Technical Education Society (STES)-Rwanda yamurikiwe ibitangazamakuru kuwa gatanu tariki ya 28 Werurwe 2017.
Bagaragaje uko iyo modoka ikora, ndetse bamwe bayigendamo banamenyeshwa ko mu minsi ya vuba ishobora kuzashyirwa ku isoko ababishaka bakajya bayigura bakayikoresha nk’izindi modoka zisanzwe.
Iyi modoka igendeshwa n’ingufu zikomoka ku mirasire y’izuba ziba zabitswe mu byitwa batiri (batterie/battery) bibiri, zaba zuzuye neza iyo modoka ikaba yagenda amasaha ane idahagaze.
Ubwo ariko igihe ibyuma bihindura imirasire y’izuba iyo modoka ikoranywa byaba bikora neza, imodoka yakomeza kugenda na nyuma y’amasaha ane, kimwe n’uko bibaye ngombwa izo batiri bazongeramo ingufu bazicometse ku mashanyarazi asanzwe.
Ibi ni ibitangazwa na Nzitonda Kiyengo uyobora kaminuza ya Singhad Technical Education Society (STES)-Rwanda.
Nzitonda ati “Imodoka rwose iragenda neza, ishobora kumara amasaha ane igenda igihe batiri zaba zuzuye kandi biranashoboka kongera ingufu muri izo batiri, utwaye imodoka akagenda urugendo rurenze amasaha ane.”
Kevin Kabera umwe muri aba banyeshuri yabwiye Kigali Today ko igitekerezo cyo gukora imodoka cyakomotse ku marushanwa abiga muri STES-Rwanda bagiyemo mu gihugu cy’Ubuhinde mu kwezi gushize kwa Werurwe.
Kaminuza nkuru ya Singhad Technical Education Society (STES)-India yari yateguye amarushanwa mu gukora imodoka zakoreshwa n’ingufu z’imirasire y’izuba.
Icyo gihe ngo abanyeshuri b’Abanyarwanda bitwaye neza bakora imodoka yegukanye igihembo, batashye mu Rwanda biyemeza kuvugurura igitekerezo cyabo, bagatangira gukora imodoka nziza kandi zisumbuye mu kugira ingufu.
Kabera ati “Ubumenyi duhabwa bwatumye tubona ko hari icyo dushoboye bitwongerera imbaraga. Twiyemeje rero gukomeza tukazanabasha gukora imodoka nziza kandi ikoranye ubuhanga kurushaho”
Kabera akomeza avuga ko igihe imodoka yabo izashyirwa ku isoko igashimwa, bazakomeza gushakisha ubushobozi bagakorera imodoka abanyarwanda, kandi nabo bakabigira umwuga wabateza imbere.
Ubu ngo iya mbere bakoze ifite agaciro kari hagati ya miliyoni ebyiri n’eshatu z’amafaranga y’u Rwanda (Frw 2,000,000 – 3,000,000).
Nzitonda umuyobozi wa STES-Rwanda ati “Iyi modoka iruzuye, iri gukorwaho imirimo ya nyuma ngo inoge neza ubundi tuyimurikire inzego z’ubushakashatsi n’ubuziranenge yemerwe nk’iyakorerwa mu gutwara ibintu n’abantu ku buryo bwemewe.
Imirimo ya nyuma yo kuyinoza neza nirangira tuzaganira n’abandi tuyishakire n’izina, imodoka Nyarwanda itwarwa n’imirasire y’izuba tuyishyire ku isoko ubishaka wese ayigure ajye ayikoresha mu ngendo ze.”
Iyi modoka yakozwe hifashishijwe ibyuma biboneka mu Rwanda n’ubwo bimwe biba byarakorewe hanze, ariko ngo mu kuyikora hifashishijwe ibikoresho biri ku masoko yo mu Rwanda gusa.
Ngo bibanda ku gusuzuma ubuziranenge bwabyo ku buryo imodoka bakoze ikomeye bihagije nk’izindi zikorerwa mu nganda zo mu bihugu bisanzwe bikora imodoka.
Nzitonda avuga ko afite icyizere ko imodoka zikorwa n’abanyeshuri be zizakundwa kandi zikagirira Abaturarwanda akamaro mu minsi iri imbere.
A“Nitumara kubona icyangombwa cy’ubuziranenge tuzakora imodoka nyinshi ku buryo twe ubwacu nidutangira kuzigenderamo n’abandi bazatangira kuzirambagiza cyane cyane ko zizaba zidahenze nk’izindi ziri hanze ku isoko.”
Ikindi kizatuma zidahenda cyane ni uko zizakorerwa mu Rwanda, bikaba nta kiguzi cy’ubwikorezi mu kuzizana mu Rwanda ndetse n’abazazikora bakaba ari abanyarwanda.
",https://www.kigalitoday.com/ikoranabuhanga/ibindi-bikoresho/article/abanyeshuri-b-abanyarwanda-bamuritse-imodoka-bikoreye,Tech
Harashakwa uburyo ikoranabuhanga rya interineti rigera kuri bose ,"Byavugiwe mu kiganiro iyi Minisiteri yagiranye n’abafatanyabikorwa bayo tariki ya 31 Werurwe 2017.
Ibyo biganiro byabaye mu gihe kuri ubu mu Rwanda abakoresha interineti bageze ku kigero cya 38% gusa.
Minisitiri wa MYICT, Jean Philbert Nsengimana avuga ko kuba interineti itagera kuri bose biri mu bituma hari abadakoresha ikoranabuhanga ngo baribyaze umusaruro.
Agira ati “Imbogamizi ya mbere ni umurongo wa interineti utagera hose. Hari kandi abantu benshi badafite terefone zigendanwa zishobora gukoresha ikoranabuhanga n’abazifite batazi kuzikoresha.
Servisi zigihenze ndetse n’uko abantu bataragira ikoranabuhanga igikoresho cya buri munsi bifashisha mu kazi kabo gatandukanye.”
Akomeza avuga ko ikirimo kwihutishwa ari ukongerera ubumenyi abantu mu gukoresha ikoranabuhanga, hifashishijwe umushinga ‘Intore mu Ikoranabuhanga’, urubyiruko rwize rugenda rwigisha abantu hirya no hino mu gihugu gukoresha ikoranabuhanga.
Ikindi kandi ngo ni ukureba uko servisi zihabwa abaturage zihagaze, uko haba ubufatanye ngo zizamuke hifashishijwe gahunda ya ‘Smart Village’, nk’uko Minisitiri Nsengimana akomeza abivuga.
Ati “Ubu twahagurukiye ikijyanye na servisi zitangwa ngo turebe niba zihagije n’imbaraga zakongerwamo biciye muri gahunda ya Smart Village. Ikigamijwe n’uguhuriza hamwe ari abatanga interineti, ubumenyi n’izindi”.
Eric White, umuyobozi w’umushinga ‘Internet for All’ witabiriye icyo kiganiro avuga ko ari ngombwa ko ikoreshwa ry’ikoranabuhanga ryakwihutishwa ngo rigere kuri benshi.
Ati “Ni ngombwa kwihutisha gahunda yo kugeza ikoranabuhanga rya interineti kuri benshi bashoboka cyane ko ryoroshya imirimo mu nganda, rigafasha mu guhanahana amakuru ku buryo bwihuse bityo rikihutisha iterambere muri rusange.”
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/internet/article/harashakwa-uburyo-ikoranabuhanga-rya-interineti-rigera-kuri-bose,Tech
U Rwanda ku mwanya wa gatatu mu gukoresha ikoranabuhanga,"Ubu bushakashatsi ngarukamwaka bwakorewe mu bihugu byose bya Afurika, bwashyizwe ahagaragara na ACBF ku bufatanye n’ikigo cy’u Rwanda cyita ku bushakashatsi (IPAR), kuri uyu wa 28 Werurwe 2017.
U Rwanda rwaje ku mwanya wa gatatu muri Afurika nyuma ya Tanzaniya na Maroc, ngo bikaba byaragaragaye ko rugenda rutera intambwe mu gukoresha ikoranabuhanga no guhanga udushya mu nzego zitandukanye zirimo uburezi, ubuzima, kugeza amazi meza ku baturage n’ibindi.
Umuyobozi wa IPAR, Eugénie Kayitesi, avuga ko ubu bushakashatsi ari ingirakamaro kuko bufasha ibihugu mu gushyira mu bikorwa za politiki zinyuranye.
Ati “Ubu bushakashatsi bufitiye akamaro ibihugu bya Afurika muri rusange n’u Rwanda by’umwihariko, kuko butuma rumenya uko ruhagaze muri politiki, mu kubaka ubushobozi bw’abakozi mu bijyanye n’ikoranabuhanga. 
Bifasha rero Leta gushyira mu bikorwa neza gahunda zinyuranye z’iterambere”.
Yongeraho ko ibi bituma ingamba ziba zarafashwe zo guteza imbere igihugu, bigaragara ko zikora neza ndetse ko zisubiza ibibazo by’abaturage.
Gordon Kalema, umuyobozi ushinzwe guhuza servisi za Leta hakoreshejwe ikoranabuhanga muri Minisiteri y’urubyiruko n’ikoranabuhanga ( MYICT) avuga ko ubu bushakashatsi buje bushimangira ibyo u Rwanda rwagezeho.
Ati “u Rwanda rwitwaye neza mu gushyira mu bikorwa intego z’ikinyagihumbi (MDG’s) kuko rwabashije kwesa imihigo, bikaba byaratumye runatoranywa gushyirwamo icyicaro cya gahunda y’intego z’iterambere rirambye (SDG’s) zirimo gushyirwa mu bikorwa ubu. Ibi byose rero kugira ngo bigerweho bigomba gushingira ku bushakashatsi”.
Akomeza avuga kandi ko ibi bituma Leta yongera imbaraga muri gahunda yayo yo kubaka ubushobozi bushingiye ku bumenyi, cyane cyane mu ikoranabuhanga.
",https://www.kigalitoday.com/ikoranabuhanga/internet/article/u-rwanda-ku-mwanya-wa-gatatu-mu-gukoresha-ikoranabuhanga,Tech
‘Urubuto’ rwa BK mu burezi rugiye kuruhura ababyeyi,"Iyo umubyeyi yishyuriye umwana wiga ku ishuri rifite “urubuto” muri mudasobwa zaryo, rirabimenya ntibibe bikiri ngombwa ko ajyana inyemezabwishyu (borderau).
Iri shuri kandi riha amakuru umubyeyi kuri buri kintu cyose gikorewe umwana, yaba asabye uruhushya, amanota yabonye, ibyo yangije, amakuru atandukanye harimo n’ajyanye n’uburwayi.
Umubyeyi witwa Riziki Dusabe Judith yagize ati “Mfite umwana wiga kuri rimwe mu mashuri i Kigali. Umwana wanjye nzi neza uburyo yitwara kuko mbona ubutumwa bugufi kuri telefone, bumbwira buri kintu cyose akoze cyangwa icyamubayeho.”
Umuyobozi w’Ishuri ryigisha imyuga n’ubumenyingiro i Nyanza, Manirambona Leonard, nawe yashimye iri koranabuhanga ko ryamworohereje kumenya imikorere y’ikigo n’ubwo yaba adahari.
Ati “Iri koranabuhanga rimpa umubare nyawo w’abana basabye impushya, mbasha kumenya amanota buri munyeshuri yabonye nta raporo niriwe njya gusaba ababishinzwe.”
Umuyobozi wa “Lycee de Kigali”, Masabo Martin yakomeje avuga ko batazongera kurushya abanyeshuri babaha impapuro zitwa “Babyeyi”, kuko umwana ajya kugera iwabo bamaze kumenya ibikenewe byose.
“Abanyeshuri bajyaga babeshya, akabo karashobotse”, nk’uko Umuyobozi w’ikigo cya BK “TechHouse” gishinzwe ikoranabuhanga, Regis Rugemanshuro yabitangaje.
BK itanga iri koranabuhanga ku kigo cy’amashuri cyose gifite internet, ku mafaranga ibihumbi 50 Frw buri kwezi.
Munyangabo Jean Claude ushinzwe iterambere ry’ubucuruzi muri “TechHouse yagize ati:”Ikigo gishobora kwiyemeza kwiyishyurira iri koranabuhanga, cyangwa kikabyumvikanaho n’ababyeyi”.
BK ivuga ko yatanze amafaranga miliyoni 300 Frw, kugira ngo iri koronabuhanga “Urubuto” ribe rishobora gukoreshwa mu mashuri yose, guhera mu kiburamwaka kugeza muri kaminuza.
Kugeza ubu “Urubuto” ngo rumaze gukoreshwa n’ababyeyi b’abana ibihumbi 22 biga mu mashuri 29 ari hirya no hino mu gihugu.
BK kandi irateganya gutangiza ikoranabuhanga nk’iri mu buhinzi, mu buzima, umutekano w’ingo n’ibigo, mu bucuruzi no mu bigo by’imari.
Ministiri w’Urubyiruko n’Ikoranabuhanga, Jean Phibert Nsengimana yashimiye BK asubira mu byavuzwe na Perezida Kagame, ati “Ntabwo mbona Banki nk’ikigo cy’imari gusa, ahubwo nyibonamo ikigo cy’ikoranabuhanga.”
Ministiri Nsengimana avuga ko ibikorwaremezo by’ikoranabuhanga bihari mu gihugu, ariko ko bitarabasha kubyazwa umusaruro wose uko bikwiye.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/article/urubuto-rwa-bk-mu-burezi-rugiye-kuruhura-ababyeyi,Tech
146 bahawe impamyabumenyi mpuzamahanga mu ikoranabuhanga ,"Tariki ya 24 Werurwe 2017 nibwo bahawe izo mpamyabumenyi, ubwo bari bari ku cyicaro gikuru cya Polisi y’igihugu ku Kacyiru.
Abo bantu barimo 69 bo muri Polisi y’igihugu, 55 bo ngabo z’igihugu (RDF), icyenda bo mu rwego rw’igihugu rushinzwe amagereza (RCS), umunani bo mu kigo gishinzwe guhugura abakozi na batandatu bo muri Minisiteri y’urubyiruko n’ikoranabuhanga (MYICT).
Bose bamaze amezi icyenda bahugurwa mu ikoranabuhanga mu buryo mpuzamahanga.
Muri uwo muhango, Minisitiri w’urubyiruko n’ikoranabuhanga, Nsengimana Jean Philbert yavuze ko ikoranabuhanga rimaze kuba ifatizo ry’ibintu byose ku buryo ntacyo wakora ngo gitange umusaruro ufatika utarikoresheje.
Ahamagarira abapolisi n’abasirikare babonye bahawe izo mpamyabumenyi kuzakoresha neza ibyo bize kandi bikabyara umusaruro bitezweho.
Agira ati “Dutangije igikorwa kizagera ku banyarwanda bose, mwahereye ku ruhembe rwo kwibohora ubu turi ku ruhembe rwo kwibohora ubukene n’ubujiji.”
Akomeza avuga ko ayo mahugurwa bahawe atandukanye n’andi mahugurwa ajya atangwa kuko ikizamini kidatangwa n’abahuguye.
Icyo kizamini gikorwa ku buryo bumwe ku isi yose, bityo ababashije gutsinda bakaba badashidikanywaho ku ireme ry’ubumenyi bahawe.
Ati “Ikizamini mwakoze ni cyo Abayapani bakoze, muri Bwongereza, Singapour n’ahandi. Ntabwo tuzongera kwemera ko abantu bajyana igipapuro bagisabiraho akazi nta reme. Muri muri bake bafite ubushobozi budashidikanywaho, muzabibyaze umusaruro.”
Abasoje ayo mahugurwa bavuga ko ubumenyi bahawe muri ayo mahugurwa buzatuma bihutisha serivisi batangaga; Stg Uwitonze Chantal abisobanura.
Agira ati “Hari byinshi twakoraga ukajya ufata akantu kamwe ugenda ugashyira mu mashini nyamara ubu twabonye uko ushobora kubikora mu gihe gito cyane n’ibindi bijyanye na mudasobwa, twungukiyemo byinshi.”
Umukuru wa Polisi wungirije ushinzwe ibikorwa, Dan Munyuza yasabye yahamagariye ababonye izo mpamyabumenyi kuba umusemburo wo gukora akazi kanoze kandi kihuse.
Biteganyijwe ko mu myaka itatu abakozi ba Leta ibihumbi 85 bagomba kuba babonye aya mahugurwa.
Ni amahugurwa agamije guha buri mukozi ubumenyi bw’ibanze bwo gukoresha mudasobwa mu ikoranabuhanga bakaribyaza umusaruro mu kazi kabo ka buri munsi.
",https://www.kigalitoday.com/ikoranabuhanga/mudasobwa/article/146-bahawe-impamyabumenyi-mpuzamahanga-mu-ikoranabuhanga,Tech
INES – Ruhengeri yatangiye kwifashisha “Drone” ipima ubutaka ,"Tariki ya 23 Werurwe 2017 nibwo bakoze bwa mbere igerageza ry’ako kadege, kaguze ibimbi 30 by’amayero (arenga miliyoni 26RWf) ryakorewe mu murenge wa Busogo mu Karere ka Musanze.
Padiri Dr. Hagenimana Fabien, umuyobozi wa INES- Ruhengeri avuga ko iryo gerageza ryakozwe mu rwego rwo kureba amafoto ako kadege gato gafata mu gikorwa cyari kigamije gupima imbibe z’imirima bahisemo.
Agira ati “Twakoze iryo geregeza rya drone kugira ngo turebe niba amafoto ifata hari aho atandukaniye nayafashwe n’indege muri 2008.”
Akomeza avuga ko ubwo hakorwaga iryo geregeza rya Drone babifashijwemo n’abakozi b’ikigo cy’Abanyarwanda cyitwa CHARIS Company cyahawe uburenganzira bwo kugurutsa za “Drones”.
Ahamya ko amafoto atandukanye yafashwe n’iyo ”Drone” azegereranwa hifashishijwe porogaramu ya mudasobwa yabugenewe, nuko azabyazwemo ikarita yerekana imbibi z’imirima yafotowe.
Umushinga wiswe “It’s For Land” ishuri rikuru rya INES – Ruhengeri ryakoreshejemo iyo “Drone” mu buryo bw’igerageza, uhuriweho na Kaminuza gaturika ya Louvain na Kaminuza ya Twente, ugamije kwerekana itandukaniro riri hagati y’amafoto yafashwe na “Drone” n’ayafashe n’indege isanzwe.
Ikindi kandi ngo iyo “Drone” ya INES – Ruhengeri izanifashishwa mu kwigishirizaho abanyeshuri biga mu mashami ajyanye no gupima ubutaka (Land survey and Land administration Management).
Padiri Dr. Hagenimana agira “Twamaze kwemeza uburyo ikoreshwa rya Drone rizajya ryigishwa muri ayo mashami ku buryo umunyeshuri wacu azamenya uko ikoreshwa akanasesengura amafoto yafashwe nayo n’ibindi.”
Umwarimu wigisha muri INES- Ruhengeri witwa Ir Nkerabigwi Placide yatangiye gukurikirana mu gihugu cy’u Bufaransa, amasomo arebana n’imikoreshereze ya Drones.
Mu Rwanda ikoreshwa rya Drone ryari rimenyerewe mu kwifashishwa mu bikorwa by’ubuvuzi nko gutwara amaraso agezwa ku barwayi bayakeneye.


",https://www.kigalitoday.com/ikoranabuhanga/ibindi-bikoresho/article/ines-ruhengeri-yatangiye-kwifashisha-drone-ipima-ubutaka,Tech
Microsoft isanga ikoranabuhanga ryarihutishije uburezi bw’u Rwanda,"Avuga ko uburezi bw’u Rwanda bwazamutse mu myaka 10 ishize, kuva aho Microsoft ikoranye na Leta y’u Rwanda mu burezi, binyuze muri gahunda yayo y’abatanyabikorwa mu kwigisha n’uburezi bigamije impinduka.
Yagize ati “Iyi gahunda ifasha Minisiteri y’Uburezi gusuzuma byimbitse uburyo ikoranabuhanga ryahindura imyigire kugira ngo ijyane n’ireme rikenewe ku banyeshuri bo mu kinyejana cya 21.”
Kugeza ubu mudasobwa ibihumbi 130 zamaze gukorwa, muri zo ibihumbi 60 zagejejwe mu mashuri.
Haileleul yavuze ko intego y’iyi gahunda ya Mirosoft igamije impinduramatwara mu burezi, ari ugufasha abanyeshuri kongera ubumenyi muri tekinoloji nabo bakihangira udushya.
Ati “Intego ni ukongera udushya no kongera ubumenyi buzahanga imirimo mu banyeshuri n’abarezi. Bizagerwaho abarezi n’abayobozi b’ibifo nibafashwa guhuza no gukorana neza.”
Microsoft yazanye mu Rwanda n’uburyo bwa Microsoft Innovative Educator (MIE) Trainer Academy, bufasha abarezi kwihugura bifashishije ikoranabuhanga. Kugeza ubu abarezi ku rwego rw’ikirenga 21 barahuguwe, nabo bahugura abarimu bagera ku bihumbi 60.
Haileleul avuga ko Microsoft yiteguye gukomeza kuzamura uburezi, inyuze no mu zindi gahunda nk’iya School Broadband connectivity, izafasha abanyeshuri biga za siyansi na tekinoloji n’imibare kwiga mu buryo bworoshye.
",https://www.kigalitoday.com/ikoranabuhanga/mudasobwa/article/microsoft-isanga-ikoranabuhanga-ryarihutishije-uburezi-bw-u-rwanda,Tech
Ababitsa muri SACCO bagiye gushyirwa igorora ,"Habumugisha Jean de la Paix, umukozi w’ikigo cy’igihugu gishinzwe amakoperative (RCA) ahamya ko mu kwezi kwa Nzeli 2017, ibigo byose bya SACCO bizaba byarangije guhuzwa no gushyirwamo interineti ituma bikoresha ikoranabuhanga.
Ahatagera umuyoboro wa interineti yihuta ya “Fible optique” bazajya bakoresha interineti itangwa n’amasosiyeti y’itumanaho akorera mu Rwanda.
Tariki ya 20 Werurwe 2017, ubwo Habumugisha yagiranaga ibiganiro n’abayobozi b’imirenge SACCO yo mu Karere ka Kamonyi yavuze ko imirimo yo guhuza za SACCO igeze kure.
Agira ati “Muri SACCO, imibare yose yarangije gushyirwa muri mudasobwa, igisigaye ni ukubihuza. SACCO zose zizahurizwa mu karere, hanyuma hakorwe icyitwa SACCO y’akarere.”
Abanyamuryango ba SACCO bavuga ko iyo mikorere mishya ya SACCO izabafasha cyane kuko mbere byabagoraga gukoresha konti zabo; nkuko Mukamana Seraphine, umunyamuryango wa SACCO ya Musambira abisobanura.
Agira ati “Icyaburaga mu Murenge SACCO ni serivisi ubona zitihuta kubera gukoresha amafishi cyangwa se kuba uri ahandi wakenera kubikuza amafaranga yawe bikagusaba kugaruka mu murenge wafatiyemo agatabo.”
Nyandwi Valens, Perezida w’inama y’ubutegetsi ya SACCO ya Nyarubaka avuga ko bizatuma abanyamuryango babasha kwaka inguzanyo z’amafaranga menshi.
Agira ati “Nk’uwifuza kwaka inguzanyo igera kuri Miliyoni 20FRW, azajya yiyambaza SACCO y’akarere. Mu murenge ntabwo twarenzaga Miliyoni 7 FRW”.
Kuva mu mwaka wa 2009 ibigo by’imari by’Umurenge SACCO bitangiye gukora, biracyakoresha amafishi kuko nta koranabuhanga ryari ryabigeramo.
",https://www.kigalitoday.com/ikoranabuhanga/internet/article/ababitsa-muri-sacco-bagiye-gushyirwa-igorora,Tech
Perezida Kagame yagaragaje internet nk’icyizere cy’ejo hazaza h’isi,"Yabitangaje ubwo yatangizaga inama abereye umuyobozi mukuru, ya Komisiyo ishinzwe gukwirakwiza internet yihuta ku rwego rw’isi (Broadband Commission), kuri uyu wa kane tariki 16 Werurwe 2017.
Yagize ati “Tuzagera ku ntego igihe cyose tuzakorera hamwe uhereye kuri guverinoma, inganda n’abayobozi ba za sosiyete sivile. Ikindi ni uko bizadusaba kandi kujya twicara tugasubiza amaso inyuma kugira ngo turebe aho twavuye n’iterambere tugezeho.”
Perezida yavuze ko kugeza ubu ikoranabuhanga ryamaze gufata iya mbere mu gufasha ubukungu kuzamuka no guhuza abaturage.
Iyi nama iteraniye mu Mujyi wa Hong Kong, iriga ku ruhare rwa internet yihuta mu iterambere rirambye.
Perezida Kagame n’umuherwe Carlos Slim nibo bafatanyije kuyobora iyi komisiyo ifite intego zo gukwirakwiza internet yihuta ku isi, yatangijwe mu 2010.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/perezida-kagame-yagaragaje-internet-nk-icyizere-cy-ahejo-hazaza-h-isi,Tech
Ntibazongera kwiga mudasobwa mu magambo gusa ,"Babitangaje ubwo kuri icyo kigo giherereye mu Karere ka Huye hafungurwaga inzu irimo mudasobwa 48 bahawe n’Ikigo cy’Abanyakoreya cyita ku butwererane mpuzamahanga (KOICA), tariki ya 14 Werurwe 2017.
Umunyeshuri witwa Rukundo Wilson, wiga mu mwaka wa gatanu ibijyanye n’amateka, ubukungu n’ubumenyi bw’isi, avuga ko kuba ikigo cyabo cyari gifite mudasobwa nke byabadindizaga mu myigire.
Agira ati “Mu masomo twiga nka Geo [ubumenyi bw’isi], bajyaga baduha imikoro yo gukora ubushakashatsi, ariko ntibitworohere kuko imashini zari nkeya.
Ariko izi mashini nyinshi nizijyamo “internet” zizadufasha mu gukora ubushakashatsi tujye dutsinda cyane.”
Jean Damascène Ndagijimana, umuyobozi wa Lycée de Rusatira avuga ko icyo kigo cyari gifite mudasobwa esheshatu gusa. Ibyo byatumaga abanyeshuri babyiganira kuri mudasobwa imwe bamwe bakiga mu magambo gusa batayikozeho.
Agira ati “Wasangaga abanyeshuri batanu, batandatu cyangwa barindwi bigira ku mashini imwe.”
KOICA yabahaye izo mashini 48, nyuma yo kububakira iyo nzu zashyizwemo.
Umukorerabushake ukomoka muri Koreya, Min Young Lee ni we wakoze umushinga wo guha mudasobwa Lycée de Rusatira.
Avuga ko yagize icyo gitekerezo ubwo yahazaga kuhigisha ikoranabuhanga, abonye ko abanyeshuri yigisha batabasha kwifashisha mudasobwa kubera ubuke bwazo, yiyemeza kuzibashakira muri KOICA.
Akomeza avuga ko atewe ishema no kuba umushinga we ushyizwe mu bikorwa.
Agira ati “Abana najyaga mbigisha uko bakoresha mudasobwa mu magambo. Numvaga bambabaje. Ariko noneho bazajya banazikoresha, ku buryo kwifashisha mudasobwa bitazongera kubagora.”
Hyeong Lae Cho, umuyobozi wa KOICA mu Rwanda avuga ko ubundi batera inkunga u Rwanda mu bijyanye n’iterambere, uburezi n’ikoranabuhanga binyujijwe mu bakorerabushake.
Koreya yohereza abo u Rwanda rwasabye, basanga hari ibikenewe kugira ngo umurimo bakora urusheho kugenda neza, bagakora imishinga, yashimwa igihugu cyabo kigatanga amafaranga yo kugira ngo igerweho.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ikoranabuhanga/mudasobwa/article/ntibazongera-kwiga-mudasobwa-mu-magambo-gusa,Tech
Hehe no kujugunya amatara yahiye ,"Tuyisenge avuga ko hashize amezi atandatu akora uwo murimo bya kinyamwuga. Ariko ngo mbere yaho yabikora mu buryo bwo gutera ibiraka.
Muri icyo gihe gito amaze awukora, ku kwezi yigenera umushahara w’ibihumbi 70RWf. Ariko ngo arateganya ko mu myaka ibiri iri imbere uwo mushahara azawukuba inshuro 10.
Akomeza avuga ko ibikorwa byo gutangiza umwuga we wo gukora amatara yahiye, yabitangije ibihumbi 250RWf none ubu ngo bigeze ku gaciro ka miliyoni 1.5RWf
Uko akora amatara yahiye 
Tuyisenge ufite imyaka 25 y’amavuko avuga ko mu mwaka wa 2015 aribwo yashoje amasomo y’ikiciro cya kabiri cya kaminuza mu ishami ry’ikoranabuhanga (ICT) muri Kaminuza y’u Rwanda ishami rya Nyagatare.
Amatara yahiye akora ni amwe amenyerewe mato arondereza umuriro. Avuga ariko ubundi itara ridashya ahubwo ngo hashya akuma karirinda gushya bita “Resistance” mu ndimi z’amahanga.
Avuga impamvu ayo matara akunze ‘gushya’ cyane ari uko yifitemo utwo twuma (resistance) tutaramba hagendewe ku mbaraga z’ingufu z’amashanyarazi.
Mu kubisobanura neza avuga ko ayo matara afite “resistance” nto hagendewe ku ngufu z’amashanyarazi. Ayo matara ngo afite “resistance” ya 0.5Ohm (urugero rwifashishwa mu gupima “resistance” mu mashanyarazi).
Kubera iyo mpamvu ngo bituma iyo umuriro ugiye, ugarukana imbaraga nyinshi ako kuma ka “resistance” kagashya.
Tuyisenge avuga ko itara akora ryahiye arishyiramo bene ako kuma ariko gafite “resistance” ya 5Ohm. Ibyo ngo bituma itara ridapfa gushya kubera ingufu z’amashanyarazi.
Nubwo ariko amaze amezi atandatu akora amatara bya kinyamwuga, ngo mbere akiga yabikoraga bidahoraho.
 Kuburyo ngo itara yakoze muri ibyo bihe, rimaze imyaka ibiri ritarongera gushya. N’ayo akora muri ibi bihe nayo ngo ntawe uramubwira ko yongeye gushya.
Itara ryahiye arisanira 300RWf. Urizanye kurigurisha arimugurira ku 100RWf, yamara kurikora akarigurisha 500RWf mu gihe ubundi iriri ku isoko rishya rigura 600RWf.
Uko yatangiye gukora uwo mwuga
Tuyisenge yemeza ko akirangiza kaminuza yabonye atabaho ashakisha akazi. Yahise ngo ashakisha uburyo yashyira mu ngiro ibyo yize mu ishuri.
Agira ati “Jye numva urangije kaminua adakwiye gukorera uwo banganya amashuri wihangiye akazi ke. Ahubwo uwarangije kaminuza mwiza ni uhanga akazi ke agakoresha abafite amashuri ari munsi y’aye.”
Igitekerezo cyo gusana amatara yahiye, ngo yakigize agamije kuruhura abantu guhora abajya ku isoko kugura amatara.
Yemeza ko ngo hari igihe umuntu agura itara buri cyumweru kubera ko ryahiye bigatuma amafaranga yagashoye mu bindi byamwungura, agashirira mu kugura matara gusa.
Ati “Ndifuza ko gutunga umuriro bikwiye kuba igisubizo cyo kugira ubuzima bwiza aho kuwutunga ugakena.”
Uretse gusana amatara yahiye, Tuyisenge ngo afata mudasobwa zitagendanwa akazihinduramo televiziyo ariko ngo ntakibikora kenshi. Anakora kandi umurimo wo gusudira.
Akomeza avuga ko yigisha urubyiruko rwacikirije amashuri gusana amatara no gusudira buri wese akishyura ibihumbi 15RWf ku kwezi mu gihe cy’amezi atandatu.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ikoranabuhanga/utuntu-n-utundi/article/hehe-no-kujugunya-amatara-yahiye,Tech
Mu Rwanda hagiye kubakwa ikigo cy’icyitegererezo kigenzura amakuru mu ikoranabuhanga,"Umushinga w’iki kigo cyo mu Busuwisi kigenzura ibyaha byifashisha ikoranabuhanga uri muri gahunda ya Smart Africa, umushinga w’ibihugu 17 by’Afurika, birimo n’u Rwanda, ugamije guhindura Afurika hifashishijwe ikoranabuhanga.
Nk’uko ikigo WISeKey cyabitangaje, kuri uyu wa 2 Werurwe 2016, icyo kigo kizwi nka “Blockchain/IoT Center of Excellence” kizubakwa mu Rwanda ngo kizashyiraho uburyo bwizewe bwo guhererekanya no kugenzura amakuru hifashishijwe ikoranabuhanga.
Muri iri koranabuhanga rya “blockchain” buri makuru ari mu rwego rumwe ahabwa code ku buryo agumana umwimerere akaba adashobora guhindurwa n’uwo ari we wese uko yiboneye.
Urugero, nko mu bucuruzi, igicuruzwa gishyirwaho code yihariye ku buryo niba kivuye nko mu Bushinwa kiza mu Rwanda, iyo code iba irimo amakuru yose ajyanye na cyo ku buryo ntawapfa kukinyereza cyangwa ngo ahindure umwimerere wacyo.
WISeKey igira iti “Turizera tudashidikanya ko iki kigo kizafasha u Rwanda kuzamura ubucuruzi ku rwego rwo hejuru kandi mu buryo bwizewe. Kubaka iki kigo mu Rwanda kandi bizagirira akamaro inganda kandi bizamure ikoranabuhanga ryafasha Afurika yose.”
Mu makuru iki kigo kizitaho harimo ajyanye no guha code (tags) ibicuruzwa ku biryo byoroshya kubicuruza hifashishijwe ikoranabuhanga ikanoroshya inzira binyuramo biva cyangwa byoherezwa mu mahanga ndetse no kubika amakuru ajyane n’ibyacurujwe ku buryo birinda umucuruzi igihombo.
Harimo kandi kurinda no kubungabunga amakuru ajyanye n’ubuzima, umutekano, ubwikorezi, ibiribwa ndetse no kwita ku nyandiko no kuzibungabunga.
Ubu buryo kandi buzaba bushobora kugaragaza aho abantu baherereye hifashishijwe amakuru aturuka ku bikoresho bafite. Wenda umuntu yibye nk’isaha mu iduka runaka, hashobora kwifashishwa code y’iyo saha hakagaragara aho iri n’uyifite.
Minisitiri w’Ikoranabuhanga n’Itumanaho mu Rwanda, Jean Philbert Nsengimana, avuga kuri icyo kigo, yagize ati “Ni umushinga uri mu gahunda ya Perezida Paul Kagame yo kwifashisha amakuru n’itumanaho byifashisha ikoranabuhanga mu guhindura no kuzamura ubukungu bw’igihugu mu buryo bwungura abaturage.”
“Mobile World Congress 2017”, tugenekereje twakwita Inama Mpuzamahanga igamije gusuzuma uko urujya n’uruza rw’abantu n’ibintu rwanozwa muri uyu mwaka, yatangiye ku wa 27 Gashyantare 2017 ikaba yasojwe kuri uyu wa 2 Werurwe 2017.
Umunyamakuru wa Kigali Today/KT Radio
@ Oswaldini1
",https://www.kigalitoday.com/ikoranabuhanga/internet/article/mu-rwanda-hagiye-kubakwa-ikigo-cy-icyitegererezo-kigenzura-amakuru-mu-ikoranabuhanga,Tech
Intore mu ikoranabuhanga zigiye kuzamura umubare w’abo rigeraho,"Iyi gahunda ya ""Digital Ambassadors"" cyangwa Intore mu Ikoranabuhanga, yatangijwe ubwo MYICT yahuraga n’abafatanyabikorwa bayo batandukanye, barimo ‘DOT Rwanda’, ku wa mbere tariki 20 Gashyantare 2017.
Intore mu Ikoranabuhanga ni abize ikoranabuhanaga bazigisha abaturage uko mudasobwa na telefone batungiye kwitaba no guhamagara, zakoreshwa n’ibindi bifite akamaro, nk’uko Uwamahoro Kayumba Christine, umwe muri bo abivuga.
Agira ati “Tugiye kujya mu baturage tutibanda ku rubyiruko gusa, kuko hari benshi bafite za mudasobwa na telefone ariko batazi uko bagera kuri servise zitandukanye zirimo Irembo, kwishyura n’ibindi.
Ibi bituma izi servise bazishyura cyangwa bagatega bajya aho ziri kandi bashobora kubyikorera.”
Biteganyijwe ko Intore mu Ikoranabuhanga ibihumbi bitanu ari zo zizageza iyi gahunda ku baturage miliyoni eshanu mu myaka itatu iri imbere.
Minisitiri w’Urubyiruko n’Ikoranabuhanga, Jean Philbert Nsengimana avuga ko gushyiraho ibikorwaremezo byoroshya itumanaho bidahagije kuko rigomba kubyazwa umusaruro.
Agira ati “Byinshi byarakozwe kugira ngo mu gihugu cyose haboneke ‘Network’, telefone zikore ariko ntibihagije.
Zakagombye gufasha umuntu mu kunoza ibyo akora, nk’umucuruzi akihutisha ubucuruzi bwe atavuye aho ari, umuhinzi yongere umusaruro anawugurishe neza bitamugoye.”
Iyi ngo ni yo mpamvu abaturage bagomba kongererwa ubumenyi kugira ngo ibikoresho by’ikoranabuhanga bafite bibafashe kurushaho.
Kuri ubu Abanyarwanda batunze telefone bagera kuri 80%. Muri abo 90% bahwanye na Miliyoni 7.5 bakoresha servisi z’imari. Ibi ngo bikaba byongera ubukungu; nkuko Minisitiri Nsengimana akomeza abivuga.
Ati “Iyo abantu bohererezanya amafaranga ku mpamvu zitandukanye, ni ko agenda akemura ibibazo aho aciye hose bityo n’ubukungu bukazamuka.”
MYICT itangaza ko gahunda ya Digital Ambassadors cyangwa Intore mu Ikoranabuhanga izatwara Miliyoni 25 z’Amadolari ya Amerika, asaga Miliyari 20RWf, mu gihe cy’imyaka itatu.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/internet/article/intore-mu-ikoranabuhanga-zigiye-kuzamura-umubare-w-abagerwaho-n-ikoranabuhanga,Tech
BPR izahemba abakiriya bayo bazakoresha cyane amakarita yayo y’ikoranabuhanga ,"Ubuyobozi bw’iyi Banki bwabivugiye mu kiganiro bwagiranye n’abanyamakuru, aho bwasobanuraga ibyiza byo gukoresha aya amakarita, kuri uyu wa 26 Mutarama 2016.
Umuyobozi mukuru wa BPR, Sanjeev Anand avuga ko gukoresha aya makarita bifitiye abaturage inyungu mu buryo bunyuranye.
Yagize ati “Gukoresha ikarita byoroshya imirimo bityo na servisi zitangwa zikihuta kuko nta mirongo y’abantu izongera kugaragara kuri Banki.
Ibi bituma umuturage adatakaza umwanya, ndetse n’iyo agiye guhaha mu maduka amwe n’amwe akishyura akoresheje ikarita bikihuta.”
Akomeza avuga ko iki gikorwa kiri muri gahunda ya Leta y’u Rwanda yo kuzamura ikoreshwa ry’ikoranabuhanga muri servisi zitandukanye.
Kuri ubu BPR ifite abakiriya ibihumbi 250, muri bo abagera ku bihumbi 150 ni bo bafite kandi banakoresha amakarita y’ikoranabuhanga, ubu bukangurambaga ngo bukaba bugamije kuzamura uyu mubare.
Jean Claude Gaga, umuyobozi w’ikigo RSWITCH Ltd gikora aya makarita, yemeza ko uburyo bwo gukoresha ATM ari bwiza kuko butanga umutekano.
Ati “Iyo ufite ikarita uba ufite umutekano wa konti yawe kuko umubare w’ibanga ari wowe uwuzi wenyine bityo ntihabeho kwibwa. Ikindi birahendutse kuko bitagusaba ingendo ujya kuri Banki ndetse n’iyo habayeho kwibeshya mu byakozwe bikosorwa vuba.”
Yongeraho ko ikarita za BPR zikoreshwa ku byuma bitanga amafaranga(ATM) n’ubwo byaba ari iby’andi mabanki.
Ikindi kandi iyi karita ngo ikoreshwa ku tumashini (POS) tuba mu mahahiro atandukanye, hatitawe kuri banki iba yaradutanze, byose ngo bikaba ari ugufasha umuntu kutagendana ibifurumba by’amafaranga.
Prossie Kalisa ukuriye ishami ry’ubucuruzi n’itumanaho muri BPR, agaruka ku bizakorwa muri ubu bukangurambaga.
Agira ati “Duteganya kuzahemba abakiriya bakoresha cyane amakarita yabo, hazabamo na tombora y’ibintu bitandukanye bizatangwa na BPR, hagamijwe gukangurira abantu gufata amakarita no kuyakoresha.”
Ubu bukangurambaga bwatangiye ku ya 23 Mutarama bukazagera ku ya 31 Werurwe 2017, mu minsi ibiri gusa bumaze ngo abaturage 1300 basabye amakarita.
BPR ifite amashami 194 n’ibyuma bya ATM 105 hirya no hino mu gihugu.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ibindi-bikoresho/article/bpr-izahemba-abakiriya-bayo-bazakoresha-cyane-amakarita-yayo-y-ikoranabuhanga,Tech
Perezida Kagame yongeye kugaragaza uruhare rw’ikoranabuhanga mu iterambere,"Perezida Kagame usanzwe uyobora komisiyo ishinzwe internet yihuta ku rwego rw’isi (Broadband Commission), ari mu Mujyi wa Davos mu Busuwisi, aho yitabiriye inama ngarukamwaka yiga ku bukungu bw’isi ihuza abakuru b’ibihugu bikomeye ku isi.
Nubwo u Rwanda ruhagaze neza ku rwego rw’isi mu gukoresha ikoranabuhanga hagamijwe iterambere na serivisi zinoze, Perezida Kagame yemeza ko inzira yari ndende kuko habayeho kubanza guhindura umuco w’uko abantu bafataga hakanashyirwaho politiki zinoza ikoreshwa ryayo.
Yagize ati “Twanahinduye umuco abantu bari bafite kuko iyo uzanye izo mpinduka zose ibintu byinshi birahinduka,byasabye ko twagura imikoranire n’igice cy’abikorera biramanuka bigera no mu zindi nzego zose za leta,ibyo rero byatumye guhanahana amakuru byoroha kandi byatangiye gutanga umusaruro.”
Perezida Kagame wari watumiwe mu kiganiro cyasuzumaga uko ikoranabuhanga ryakwihutisha iterambere, yungurana ibitekerezo n’izindi nararibonye muri iki gice ku rwego rw’isi, yavuze ko nubwo leta y’u Rwanda ari yo yafashe iya mbere mu gukwirakwiza ikoranabuhanga ariko ubundi bikwiye kuba akazi k’abikorera.
Yatanze urugero rw’uburyo ubufatanye hagati ya Leta n’abikorera byatumye u Rwanda kuri ubu rufite internet yihuta ya 4GLTE, mu gihe byari kugora buri ruhande.
Abanyamakuru ba Kigali Today
@ kigalitoday
",https://www.kigalitoday.com/ikoranabuhanga/internet/article/perezida-kagame-yongeye-kugaragaza-uruhare-rw-ikoranabuhanga-mu-iterambere,Tech
Ikoranabuhanga rigiye kwihutisha ikemurwa ry’ibibazo by’ubutaka,"Byavugiwe mu muhango wo gutangiza ku mugaragaro iyi gahunda yiswe ‘RISD-ICT4D’, izifashisha telefone ngendanwa, wateguwe n’umuryango ugamije iterambere rirambye (RISD), kuri uyu wa 14 Ukuboza 2016.
Umuyobozi wa RISD Annie Kairaba, avuga ko iyi gahunda bayitekereje nyuma yo kubona ko iyari isanzwe yo gukoresha impapuro ivuna abunzi kandi igatinza ibikorwa.
Yagize ati “Twabahaye ibitabo bandikamo ariko tukabona bibavuna kandi bitinza imirimo ari bwo twabashakiye ubu buryo bw’ikoranabuhanga, buborohereza kwiga ku madosiye mu buryo bwihuse no gutanga raporo ku bakozi ba MINIJUST”.
Kairaba akomeza avuga ko iyi gahunda izaba ikoreshwa mu turere 11 two mu gihugu, ariko ngo ishobora kuzaba yagejejwe no mu tundi turere bitarenze muri 2018.
Ingabire Joselyne ukuriye urwego rw’abunzi mu murenge wa Kimironko muri Gasabo, avuga ko bakemuraga ibibazo bandika ku mpapuro, bagomba kohereza iza MINIJUST, RISD, akarere n’umurenge, bikabavuna cyane.
Ati “Ubu tuzajya dutanga raporo kuri terefone, ntibidusabe ingendo bityo tubone umwanya wo kwikorera indi mirimo idutunga cyane ko turi abakorerabushake”.
Umunyamabanga uhoraho muri MINIJUST, Kalihangabo Isabelle, avuga ko ubu buryo buzihutisha amakuru ku bibazo by’ubutaka bityo inzego bireba zifate ingamba zo kubikemura.
Ati “Iyo tubonye ku gihe imibare y’ibibazo byagejejwe ku bunzi n’ubwoko bwabyo, bituma inzego zibishinzwe zifata ingamba n’imyanzuro yo kubikemura mu buryo bwihuse.
Twizeye ko iyi gahunda igiye koroshya imirimo ku mpande nyinshi zita ku ikemurwa ry’ibibazo by’ubutaka”.
Imbogamizi igihari mu ikoreshwa ry’ubu buryo bushya ngo ni uko abunzi bose badafite terefone zo mu bwoko bwa ‘Smart Phone’ kandi ari zo zikenerwa.
Aha Kalihangabo avuga ko hari icyizere ko na zo zizaboneka.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/internet/article/ikoranabuhnga-rigiye-kwihutisha-ikemurwa-ry-ibibazo-by-ubutaka,Tech
Uwandikiwe amakosa mu muhanda azajya ahita asubizwa perimi ye,"Kuva ku kwandikira umushoferi wagaragayeho amakosa yo mu muhanda, kwandikisha impushya zo gutwara ibinyabiziga no gukora ibizami, gukora iperereza ku mpanuka no gukoresha ""Control Technique"" byose byashyizwe mu ikoranabuhanga.
Iyi gahunda ikaba ije kwihutisha serivisi no kurinda abantu gusiragira ku biro bya polisi, cyane cyane ku babaga bandikiwe ubundi perimi zabo zigafatirwa.
Kimwe n’abatoraga imirongo bakoresha ""Control Technique"", nk’uko CP George Rumanzi ushinzwe ishami rya Polisi ryo mu muhanda yabitangaje.
Agira ati “Ubu buryo bwo kongera umutekano mu muhanda buje kongera ugukorera mu mucyo no kurwanya ruswa mu kazi ka serivisi zo mu muhanda.”
Minisitiri w”ubutabera, Johnston Busingye avuga ko ubu buryo buje gusubiza kwinuba byakundaga kugaragara mu bashoferi, bavuga ko ibyangombwa byabo bifatirwa igihe kirekire kandi barishyuye.
Agira ati “Ikintu Abanyarwanda benshi batangaho inama buri gihe, babaza bati ’niba nakoze amakosa kubera iki perimi yanjye muyisigarana? Mwese mwaba abapolisi n’abandi iki kintu murakizi. Iyo ntambwe ubu u Rwanda guhera uyu munsi no muri iyi minsi iri imbere turayirenze.”
Akomeza avuga ko gutangiza ubu buryo atari uguhurirana no kuba u Rwanda ruza imbere mu gukoresha ikoranabuhanga gusa, ahubwo ngo bijyanye na politiki y’igihugu yo kwimakaza umutekano wo mu muhanda ufatwa nk’inkingi ikomeye y’ubukungu.
Yongeraho ko iyo umuntu ashobora gukora gahunda ze neza nta nkomyi y’impanuka bituma serivisi zinoga, bikagira n’ingaruka nziza ku bukungu bw’igihugu.
",https://www.kigalitoday.com/ikoranabuhanga/ibindi-bikoresho/article/uwandikiwe-amakosa-mu-muhanda-azajya-ahita-asubizwa-perimi-ye,Tech
Ntibavuga rumwe na MTN na TIGO ku rusaku ruturuka ku minara ,"Aba baturage bavuga ko iyo umuriro w’amashanyarazi ugiye, moteri zitanga amashanyarazi zihinda cyane.
Mu mudugudu w’Agasambu, ahubatse umunara wa sosiyete ya Tigo, abahatuye bavuga ko ntawe ubasha gusinzira, ngo nta n’umuntu watabaza ngo abegereye iyo minara bamwumve.
Rushigajiki Pierre utuye muri uwo mudugudu, muri metero nk’eshanu uvuye aho uwo munara wubatse, asobanura iby’icyo kibazo.
Agira ati “Ubu nta muntu ugisinzira! Jyewe nsinzira ari uko maze kunanirwa mu bwonko kubera urusaku rwa moteri z’iyi minara.
Nta muntu waterwa ngo atake tumwumve hano mu Gasambu kuko ziba zihinda cyane.”
Aba baturage, batuye mu ngo zirenga 10, bifuza ko bakwimurwa muri aka gace karimo iminara bakajya gutura ahandi, kugira ngo babashe kugira umutekano.
Bamwe muri aba baturage kandi bavuga ko bandikiye Tigo bayisaba gukemurirwa ikibazo ariko ntihagire igikorwa.


Umukozi ushinzwe itumanaho muri Tigo, Ntayombya Sanny, avuga ko iby’iki kibazo nta muturage cyangwa undi muntu wari warabibamenyesheje uretse kukibwirwa n’Umunyamakuru wa Kigali Today.
Nyuma yo kubimenya ngo bohereje abakozi ba Tigo b’abatekinisiye bajya kugisuzuma, bitwaje icyuma gipima urusaku.
Bageze yo ngo basanga moteri zikoresha umunara wabo zisakuza ku kigero cya desibeli (Decibel) 62 muri metero imwe uvuye aho moteri iri.
Ibyo bivuze ko ngo urusaku rw’izo moteri ari ruke kuko ngo urusaku rukabije ruba rwarenze Decibel 75.
Ntayombya yanabwiye Kigali Today ko Tigo itegura gusura abaturiye uyu munara wayo bakaganira kuri iki kibazo bakagishakira umuti urambye.
MTN bayireze no mu nkiko 
Si abaturiye umunara wa Tigo babangamiwe kuko n’abaturiye umunara wa MTN nabo bavuga ko urusaku rwa moteri zikoresha uwo munara nazo zibasakuriza; nkuko Ndabakenga Joseph abivuga.
Ndabakenga utuye mu kagari ka Gatoki muri uyu murenge wa Save, hagati y’urugo rwe n’uwo munara harimo nka metero imwe n’igice. Ni nawe wenyine uvuga ko uwo munara umubangamiye.
Avuga ko yigeze kujya kwa muganga kwisuzumisha, bagasanga afite ikigero cyo hejuru cy’ubumara bwa ‘Radiation electro-magnetique’.
Agira ati “Basanze mfite ‘Taux’ iri hejuru ya ‘Radiation electro-magnetique’, mbabajije icyaba kibitera bambaza niba nkoresha telefoni ndabyemera.
Bambaza ko nkoresha mudasobwa ndabihakana kuko nta n’iyo ngira ariko mbabwira ko nturanye n’umunara nko muri metero imwe, muganga arambaza ngo ‘ubwo se uririrwa ubaza iki”?
Akomeza avuga ko yareze mu nkiko isosiyete ya MTN kuri iki kibazo arayitsinda. Gusa ariko ngo ibyo bari bamwemereye ko bagiye gukuraho urusaku rumubangamiye, ntacyakozwe.
Mu kiganiro Kigali Today yagiranye na Teta Mpyisi, ushinzwe itumanaho muri MTN Rwanda, yavuze ko imyanzuro y’urubanza yategekaga MTN Rwanda gukuraho urusaku rwabangamiraga Ndabakenga yashyizwe mu bikorwa.
Ikindi kandi ngo Ndabakenga ubwe ngo yaranabisinyiye mu mwaka wa 2013, mu mpapuro MTN ivuga ko ifite.
Agira ati “Twagiye mu rukiko, urubanza ararutsinda. Twebwe rero MTN ‘generator’ (moteri) twayikuyemo dushyiramo za batiri, tunamwishyura ibindi byari byangiritse, hanyuma turanasinyana impapuro we ubwe yemera ko MTN yakuyeho izo generator, ko nta rusaku rugihari.”
Twongeye kuvugana na Ndabakenga, maze atubwira ko MTN itubahirije amasezerano bagiranye yari anakubiye mu rubanza kuko ngo hari moteri ebyiri.
Imwe muri zo ikaza gusimbuzwa batiri ,urusaku ruragabanuka ariko ngo byakozwe mu mezi atarenze atatu gusa,moteri zose zirongera zikora uko byari bisanzwe.”
Umuyobozi w’akarere ka Gisagara Jerome Rutaburingoga avuga ko icyo kibazo kitari kizwi mu karere. Ahamya ko bagiye kugikurikirana vuba kugira ngo abaturage barenganurwe.
Agira ati “Ikintu cyose kibangamiye abaturage tugomba gushaka uburyo tukivanaho,kandi tugiye kugikurikirana,turebe icyo twakora haba kubimura,cyangwa se kwimura ibyo bikorwa remezo kuko byose birashoboka.”
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/ibindi-bikoresho/article/ntibavuga-rumwe-na-mtn-na-tigo-ku-rusaku-ruturuka-ku-minara,Tech
Rubavu: Inzu y’ubucuruzi yibasiwe n’inkongi y’umuriro ibirimo birakongoka,"Iyo nzu yibasiwe n’iyo nkongi mu ijoro ryo ku itariki ya 07 Ukuboza 2016.
Iherereye imbere y’isoko rya Gisenyi mu kagari k’Amahoro umurenge wa Gisenyi. Mu miryango itatu iyigize, ibiri icururizwamo butike undi urimo Restaurant.
Inkongi y’umuriro yatangiye kwibasira iyo nzu saa tanu n’iminota 30, abaturage batangira kuzimya no guhamagara ubutabazi. Kizimyamuriro yahageze saa tanu n’iminota 50 igerageza kuzimya biranga.
 Nshimiyimana Emmanuel, umuzamu ukorera iruhande rw’iyo nyubako, yatangarije Kigali Today ko umuriro watangiriye mu muryango ukoreramo butike, abaturage barazimya birabananira.
Agira ati “Abaturage batabaje ndetse n’inzego z’umutekano ziraza. Habanje gufatwa umuryango ubanza, hakurikira byihuse umuryango wo hagati wakorerwagamo na restaurant.
Umuryango wanyuma wahiye Kizimyamuriro yaje irananirwa isubira kuzana amazi igarutse isanga n’undi muryango wahise.”
Ndayambaje Emmanuel umucuruzi wegeranye n’inyubako yahiye, avuga ko bahise bahamagarwa kugira bimure ibicuruzwa byabo kuko byashoboraga gushya.
Agira ati “Saa sita nari nahageze ndetse n’umuryango wa gatatu wahiye mpibereye gusa ntacyo abaturage n’ubuyobozi batakoze umuriro ubarusha ubushobozi.”
Ibicuruzwa byari biri muri iyo nyubako yahiye, byakongotse. Gusa ariko ntiharamenyekana icyateye iyo nkongi.
Sebageni Eric wahishije ibicuruzwa muri butike ye, avuga ko nta kintu cyari gicometse ku mashanyarazi ndetse nta kintu cyatera umuriro yari afite.
Agira ati “Hari harimo ibiribwa nk’umuceri, amasabune, amavuta n’ibindi biribwa sinzi icyateye inkongi y’umuriro, gusa uwo twari twegeranye yarafite restaurant kandi akoresha Gaz.”
Sebageni avuga ko ibicurizwa byahiye muri butiki ye birengeje agaciro ka miliyoni 210RWf. Akavuga ko yari afite ubwishingizi yizeye ko buzamufasha.
Umuyobozi wungirije w’akarere ka Rubavu ushinzwe iterambere ry’ubukungu, Murenzi Janvier avuga ko ataramenya agaciro k’ibyahiye n’icyateye inkongi y’umuriro.
Ariko asaba abafite inzu z’ubucuruzi n’abacuruzi ubwabo kugira ubwinshingizi bw’amazu n’ibicuruzwa kandi bakanagira ibikoresho bizimya umuriro.
Umunyamakuru wa Kigali Today/KT Radio
@ sebuharara
",https://www.kigalitoday.com/ikoranabuhanga/ibindi-bikoresho/article/rubavu-inzu-y-ubucuruzi-yibasiwe-n-inkongi-y-umuriro-ibirimo-birakongoka,Tech
Umunyeshuri yakoze porogaramu ya mudasobwa yifashishwa mu matora,"Uyu munyeshuri wiga mu mwaka wa kane mu ishami ry’ubumenyi bw’ibya mudasobwa (Computer Sciences), avuga ko iyo progaramu yakwifashishwa mu matora, amatora akagenda neza.
Iyi programu ikora ku buryo uyifashisha atora, atora rimwe gusa. Iyo ashatse kugerageza gutora ubwa kabiri ntimukundira.
Agira ati ""Iriya porogaramu ikozwe ku buryo igihe cyo gutora iyo kirangiye porogaramu ihita yifunga ku buryo nta muntu wakongera gutora nyuma yaho ngo bimukundire ndetse ntinemerera umuntu gutora inshuro ebyiri. »
Mu kugerageza iyo porogaramu, ishuri rikuru rya INES-Ruhengeri ryayikoresheje mu gikorwa cy’amatora y’abahagarariye komite nshya y’umuryango w’abanyeshuli isumbura icyuye igihe, tariki ya 02 Ukuboza 2016.
Icyo gihe igikorwa cy’amatora cyarangiye neza kuburyo nta kibazo iyo porogaramu yagaragaje.
Umunyeshuri wakoze iyi porogaramu avuga ko gukoresha iryo koranabuhanga mu gutora bifasha abantu gukoresha igihe cyabo neza, batorera aho bari kandi bikagabanya n’amafaranga batanga bajya gutora cyangwa bavayo.
Niyonshuti avuga ko igitekerezo cyo gukora iyo porogaramu cyamujemo nyuma yo kubona ko u Rwanda ruri kwihuta mu mikoreshereje y’ikoranabuhanga mu buzima butandukanye.
Agira ati ""Nk’uko abayobozi b’Igihugu cyacu badahwema kugaragaza ko hifashishijwe ikoranabuhanga hakemuka ibibazo bitandukakanye, nibyo byatumye nanjye nshakisha umusanzu natanga ku gihugu.”
Akomeza asobanura ko kugira ngo izo nzozi ze azigereho yabifashijwemo n’umwarimu we ubigisha mu gashami k’ubumenyi mu bya mudasobwa yigamo.
Mnyentwali Clement, wafashije uwo munyeshuli kugera ku nzozi ze avuga ko bazakorera ubuvugizi icyo gihangano kugira ngo cyifashishwe no mu yandi matora akorwa ahantu hatandukanye.
Agira ati “Icyo twifuza ni uko ikoranabuhanga riyobora ubuzima bw’Abanyanyarwanda, tuzakomeza kunononsora ubu buryo kugeza ubwo buzamenyekana bukifashishwa mu bigo bitandukanye.""
Ubu buryo bwo gutora hifashishijwe ikoranabuhanga ni ubwa mbere bukozwe mu mateka y’ishuri rikuru rya INES – Ruhengeri kuva ryashingwa mu mwaka wa 2003.
",https://www.kigalitoday.com/ikoranabuhanga/mudasobwa/article/umunyeshuri-yakoze-porogaramu-ya-mudasobwa-yifashishwa-mu-matora,Tech
Bizeye guca ingeso yo “gutekinika” kubera internet mu mirenge,"Birorimana Jean Paul, Umukozi w’Akarere ushinzwe igenamigambi, avuga ko hari abakozi batanga raporo zidahuje n’ukuri, izindi zigatinda kugezwa ku nzego zibishinzwe,ariko akemeza ko byose bizarangirana n’uko internet ishyizwe mu mirenge yose
Agira ati “Hari abakozi badatangira raporo ku gihe bitwaje uburyo butaborohera kuzohereza. Hari n’abazitekinika bamwe bikagaragara ariko kubibasubiza nabyo bigafata igihe, interineti izakemura iki kizabazo.”
Ndayambaje Godfrois, Umuyobozi w’Akarerere avuga ko abayobozi bagize uruhare mu gutuma akarere kabo gasubira inyuma mu mihigo iheruka, aho kavuye ku mwanya wa gatatu (3) kakagera ku mwanya wa cumi na kane (14).
Ati “Amakosa yaragaragaye kandi twese twabigizemo uruhare cyane cyane abayobozi n’abakozi b’akarere. Dukwiye kwisubiraho buri wese akamenya icyo akosora amazi atararenga inkombe.”
Nawe yemeza ko gukoresha ikoranabuhanga ari kimwe mu bizafasha mu kwihutisha imirimo no gutahura abagitekinika. Avuga ko amakosa agomba gukosorwa kandi umuturage akagira uruhare rukomeye mu mihigo kuko niwe mugenerwabikorwa w’ibanze.
Umuyobozi wa police muri aka karere SSP Gasangwa Marc, avuga ko abaturage bitangiraga ubuhamya bakagaragaza ibihabanye n’ibyo bamwe mu bayobozi b’inzego zibegereye bavuga mu maraporo.
Ibyo byose nibyo bituma ngo mu mezi asigaye y’iyi ngengo y’imari bazihatira gukwirakwiza interineti mu mirenge hifashishishijwe ingengo y’imari y’uyu mwaka nkuko umuyobozi w’akarere abivuga, akanahamagarira abafatanyabikorwa b’akarere kubibafashamo.
Abatungwa agatoki kuba abakora raporo zidahuje n’ukuri harimo n’abanyamabanga nshingwabikorwa b’utugari.
Aba bamaze igihe basaba ko bahabwa imiyoboro ya interineti ndetse bamwe ngo mudasobwa bahawe ntizikora abandi barazambuwe zishyirwa mu yandi ma serivisi.
Ubusanzwe Umurenge wa Ngororero, Nyange na Kabaya niyo isanzwe ifite serivisi za interineti zitangwa n’akarere.
",https://www.kigalitoday.com/ikoranabuhanga/internet/article/bizeye-guca-ingeso-yo-gutekinika-kubera-internet-mu-mirenge,Tech
Abagorwaga no kubona ibitabo byo gusoma barasubijwe ,"Ubu buryo buzafasha Abanyarwanda batandukanye barimo abanyeshuri, abashakashatsi n’abantu ku giti cyabo, bajyaga bagana isomero rukumbi ry’igihugu riri i Kigali, kubona ibitabo ku buryo bworoshye.
Umwe mu bagize ihuriro YPO avuga ko hagiye gishyirwaho uburyo bw’ikoranabuhanga bwo kuba umunyarwanda aho ari hose yasoma ibitabo yifuza yifashishije Interineti nta faranga na rimwe aciwe.
Francis Gatare, umuyobozi w’ikigo cy’igihugu cy’iterambere (RDB) yabwiye KT Press ko umufatanyabikorwa uzakorana n’abandi 17 mu Rwanda, ari hafi kurangiza gusuzuma uburyo uyu mushinga uzashyirwa mu bikorwa.
Agira ati “Benshi mu banyamuryango ba YPO biyemeje gushora imari mu ikoranabuhanga mu gihugu, umwe muri bo yavuze ko agiye kubaka urubuga rw’isomero rw’ikoranabuhanga kuri interineti.
Ku buryo Abanyarwanda bashobora gusoma ibitabo bifuza nta kiguzi baciwe.”
U Rwanda rufite isomero rusage rimwe gusa. Muri Kanama 2016 iri somero ryatangije uburyo bushya bukoresha umuyoboro wa Interineti mu rwego korohereaga abajyayo kubona ibitabo batarinze kujya kwicarayo.
Ibi bitabo biboneka mu buryo butondetse bw’inyandiko zikenewe, uburyo bw’ibitabo mu majwi, ibitabo bikenerwa mu mashuri, ubuzima bw’ibikomerezwa ku isi, ishoramari n’ubukungu, inyandiko z’abantu, siyansi, ibitekerezo, n’ubundi bwoko butandukanye.
Ibi bitabo biboneka unyuze ku rubuga rwiswe, www.kplonline.org rwashyizweho ku nkunga ya Leta y’u Rwanda ibinyujije muri Minisiteri y’Uburezi.
Ukaba warusangaho ibitabo bisaga 800 birimo n’iby’uburezi mu bice bitandukanye.
Gatare avuga ko iri somero rishya rigiye kujyaho, rizatuma Abanyarwanda babasha gusoma ibitabo byose bifuza by’abanditsi bo ku isi.
Akomeza avuga ko kandi isomero ryifashisha umurongo wa Interineti rigiye gushyirwaho n’iri huriro ari kimwe mu bikorwa ryakoze mu Rwanda.
Ibindi bikorwa birimo ibijyanye n’iterambnere ry’ingufu, n’ibikorwa remezo by’ikoranabuhanga.
Abagize iguriro YPO uko ari 17 bahuye na Perezida wa Repubulika Paul Kagame kuri uyu wa gatandatu tariki ya 18 Ugushyinga 2016.
Baganiriye ku yindi mishinga mishya yagirira igihugu akamaro.
Perezida Kagame yavuze ko u Rwanda rwahisemo inzira nziza yo guteza igihugu imbere.
Agira ati “U Rwanda ntirukirangwa n’ibihe rwanyuzemo, ahubwo ruratera intanbwe kandi rugakora ibigamije iterambere ry’abanyagihugu.
Kugira ngo u Rwanda rutere imbere, Abanyarwanda bahisemo ubwumvikane, iki ni ikintu waba umunyembaraga yangwa umunyantege nke utegetswe kumva.”
Aba 17 bagize ihuriro YPO baje mu Rwanda baturutse mu bihugu bya Leta Zunze Ubumwe z’Amerika, Hong Kong, Israel, Scotland, Australia n’abasanzwe mu Rwanda.
Aba ni abagize Ihuriro rigari ry’abayobozi b’abamasosiyete bakiri bato basaga ibihumbi 24, baturuka mu bihugu bisaga130 byo ku isi.
Uruzinduko rwabo mu Rwanda rukaba rufatiye ku nsanganyamatsiko igira iti “The journey for change”, ugenekereje mu Kinyanrwano ni ukuvunga ngo “Uruzinduko rw’impinduka.”
Rukaba rwarateguwe n’abagize Ihuriro ry’abayobozi b’abamasosiyete bakiri bato, rigizwe n’abanyamuryango basaga ibihumbi bine.
Intego nyamukuru yarwo ikaba ari ukwigira ku muco nyarwanda, n’uburyo bwo gushora imari mu bice bitandukanye mu gihugu, by’umwihariko ibice bihuza abashoramari baciriritse n’inzego zifata ibyemezo.
Iki gikorwa cyateguwe ku bufatanye n’ihuriro ry’Abanyarwanda ryashinzwe mu mwaka wa 2008 rihuza ibikorwa by’urubyiruko rw’ihuriro ry’abayobozi b’abamasosiyete bakiri bato (YPO) mu bihugu bitandukanye byo ku isi.
Urwego rw’ubuyobozi mu Rwanda rukaba rugizwe n’abantu batanu, ari bo Claire Akamanzi, Jack Kayonga, Emery Rubagenga, Patrick Sebatiga na Eugene Haguma.
Perezida Kagame yakunze kugaragara mu bikorwa by’iri huriro kuva mu mwaka wa 2011, aho yitabiriye ibikorwa byaryo i Denver, muri Leta ya Colorado ho muri Amerika.
Yitabiriye kandi ibirori byaryo byabereye i Washington DC mu 2014. Mbere yaho yari yanitabiriye ibyo birori mu 2012.
Perezida Kagame kandi yitabiriye ibikorwa bya YPO muri Hong Kong, nk’umushyitsi mukuru.
Andi maofoto 

 





Umunyamakuru wa Kigali Today/KT Radio
@ murieph
",https://www.kigalitoday.com/ikoranabuhanga/internet/article/abagorwaga-no-kubona-ibitabo-byo-gusoma-barasubijwe,Tech
“Drones” ngo ntizizakoreshwa mu by’ubuvuzi gusa,"Jean Philbert Nsengimana, minisitiri wa MYICT yabitangaje nyuma yo gutangiza ku mugaragaro ikoreshwa rya “Drones” mu buvuzi bw’u Rwanda, tariki ya 14 Ukwakira 2016.
Avuga ko nyuma yo gutangiza uyu mushinga mu by’ubuvuzi, ubushakashatsi bugiye gukomereza mu gutwara n’ibindi.
Minisitiri Nsengimana akomeza avuga ko izi ndege zitwa “ZIPS” mu Rwanda, zitwara amaraso angana n’ikilo kimwe n’igice (1.5kg). Ariko ngo hagiye kwigwa uburyo hazakorwa na “Drones” zikorera ibirenzeho.
Agira ati “Ubu akadege karagera kuri bilometero 75. Bigaragaza ko gashobora kugenda mu gihugu hose. Ariko hari ubundi bushakashatsi bwo kureba niba hanakorwa ‘Drones’ zitwara byinsh kandi zigera kure.”
Kugeza ubu ariko ntiharatangazwa uko ibiciro bizaba bihagaze mu gukoresha izi ndege kuko ngo hagikorwa igeragezwa.
Bari kureba ibyashorwaga mu kugeza amaraso kwa muganga “Drones” zitarakoreshwa bagereranye n’ibizakoreshwa ubwo izo “Drones” zizaba zikora.
Minisiteri y’ubuziga (MINISANTE) igaragaza ko ariko uko byamera kose igiciro cya serivisi ku murwayi ukeneye amaraso kizagabanuka hagendewe kuri serivisi izo “Drones” zizajya zitanga.
Dr Gashumba Dianne, Minisitiri w’ubuzima, avuga ko kuba imodoka itwaye amaraso yakoraga ingendo ndende, bigakerereza serivisi zahabwaga umurwayi none ubu amaraso akaba agiye kujya agera ku mu rwayi byihuse ari inyungu ku murwayi.
Agira ati “Igiciro cy’amafaranga kizagabanuka. Tuvuye ku masaha abiri n’igice tugera ku murwayi none tugeze ku minota 15 iki ni igisubizo ku murwayi by’umwihariko ku babyeyi.”
Kuba u Rwanda rubaye urwa mbere ku isi mu ikoreshwa ry’izi ndege, ni andi mahirwe kuko ibindi bihugu bizajya biza kwigira mu Rwanda bikishyura amadovize.
Umunyamakuru wa Kigali Today/KT Radio
@ murieph
",https://www.kigalitoday.com/ikoranabuhanga/ibindi-bikoresho/article/drones-ngo-ntizizakoreshwa-mu-by-ubuvuzi-gusa,Tech
Abatwara abagenzi ku muvuduko ukabije akabo kashobotse ,"Iryo koranabuhanga ryongewe muri ibyo binyabiziga ni akuma kameze nka telefone kazajya kaba mu kinyabiziga, kazajya kerekana amakuru yose ajyanye n’umuvuduko cyakoresheje mu gihe runaka. Ibyo bikazatuma abashoferi basanzwe bakoresha umuvuduko uri hejuru, bawugabanya.
Icyo gikorwa kigamije kugabanya impanuka; nkuko umunyamabanga wa Leta muri Minisiteri y’Ibikorwa Remezo ushinzwe ubwikorezi, Dr Alexis Nzahabwanimana yabitangaje mu muhango wo gutangiza ikoreshwa ry’aka kuma, wabaye tariki ya 26 Nzeli 2016.
Agira ati “Akagabanyamuvuduko gatuma umushoferi atabasha kurenga umuvuduko wagenwe. Twatangiriye ku modoka zitwara abagenzi kuko iyo hari ikoze impanuka hapfa abantu benshi. Ni ngombwa rero ko buri wese abyubahiriza kugira ngo twirinde impanuka kandi n’ibindi binyabiziga tuzabigeraho”.
Akomeza avuga ko umuvuduko ukabije ari wo nyirabayazana w’impanuka nyinshi zitwara ubuzima bw’abantu.
Umuyobozi w’ishami rya Polisi rishinzwe umutekano wo mu muhanda, CP George Rumanzi, agaruka ku mikorere y’ubu buryo bushya.
Agira ati “Ubwa mbere umupolisi azajya areba niba imodoka ifite “speed governor” ndetse n’umuvuduko yagendeyeho mu masaha runaka. Ubwa kabiri ni ukureba niba aka kuma nta wagerageje kukangiza ngo gakore uko bidakwiye, bikazongerwa mu byasuzumwaga iyo ikinyabiziga kijyanywe muri “controle technique”.
Avuga ko ibi byose bigamije kugabanya impanuka kuko mu mezi 14 ashize, habaye impanuka 245 zibasiye ibinyabiziga bitwara abagenzi.
Bamwe mu batunze ibinyabiziga bitwara abagenzi bagaragaza impungenge batewe no kugendana mu modoka ako kuma kuko ngo kibwa byoroshye. Babivuga bagendeye ku kuba n’ubundi basanzwe babiba utuntu dutandukanye.
Ikindi ngo bizabateza igihombo kubera gukora ingendo nke ku munsi kandi ngo imisoro basabwa itagabanyijwe.
Itegeko rishyiraho “speed governor” ryasohotse muri Gashyantare 2015, rikaba riteganya umuvuduko wa kilometero 60 ku isaha ku modoka zitwara abagenzi.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ibindi-bikoresho/abatwara-abagenzi-ku-muvuduko-ukabije-akabo-kashobotse,Tech
Ibitangazamakuru bikorera kuri interineti biraburirwa ,"Mbungiramihigo avuga ko hari igihe ibyo bitangazamakuru bigwa mu mutego, bigatambutsa ibitekerezo by’abasomyi b’inkuru runaka, bitabanje kubigenzura. Ibyo ngo ntibikwiye kuko ibitekerezo bya bamwe muri abo basomyi biba ari ibihuha, birimo n’urwango.
Agira ati “Birumvikana ko abantu bagomba kwisanzura bagatanga ibitekerezo, bakavuga ibyo bashaka ariko na none kwisanzura ntibivuga gutukana, gusebanya cyangwa gutangaza ibihuha”.
Akomeza avuga ko ubusanzwe inkuru itambuka habayeho kubanza kuyijora (Kuyisuzuma), ababishinzwe bagahitamo igikwiye kiri hagati yo kuyireka cyangwa kuyitambutsa.
Tariki ya 23 Nzeli 2016, ubwo Mbungiramihigo yafunguraga amahugurwa y’iminsi itandatu yagenewe abanyamakuru b’ibitangazamakuru byandikira kuri interineri, yabasabye kujya bakora ubungenzuzi kugira ngo hatabaho gutambutsa ibitekerezo by’amasomyi b’inkuru bafite ibyo bapfa hagati yabo.
Ayo mahugurwa yitabiriwe n’abanyamakuru bagera kuri 30. Agamije kubongerera ubumenyi mu bijyanye n’imikoreshereze y’imbuga nkoranyambaga ndetse no kubafasha kugira ubumenyi bw’ibanze ku ikorwa ry’imbuga za interineti. Ari kubera mu mujyi wa Musanze.
Abanyamakuru bitabiriye ayo mahugurwa bahamya ko bazayungukiramo byinshi batari bazi bizabongerera ubumenyi; nkuko Umurengezi Regis, umunyamakuru wa Izuba Rirashe abisobanura.
Yagize ati “Hari byinshi ndimo kunguka kuko ikoranabuhanga ni ibintu bihora bihinduka niyo mpamvu umuntu ahugurwa kugira ngo ajyane n’igihe”.
Urwego rw’inama nkuru y’itangazamakuru mu Rwanda (MHC) rwateguye ayo mahugurwa ku nkunga y’ishami ry’umuryango w’abibumbye rishinzwe iterambere (UNDP).
",https://www.kigalitoday.com/ikoranabuhanga/internet/ibitangazamakuru-bikorera-kuri-interineti-biraburirwa,Tech
Minisitiri Mushikiwabo yasuye uruganda rukora “Drones” zizakoreshwa mu Rwanda ,"Ku wa gatandatu tariki ya 24 Nzeli 2016, nibwo Minisitiri Mushikiwabo yasuye urwo ruganda ruherereye ahitwa Half Moon Bay mu mujyi wa San Francisco muri Leta Zunze Ubumwe z’Amerika.
Ubwo yasuraga urwo ruganda bamweretse imikorere ya kamwe muri utwo tudege, tumeze nk’utuzakoreshwa mu Rwanda mu minsi iri imbere, dukwirakwiza imiti mu bice bitandukanye. U Rwanda nirwo gihugu cya mbere ku isi, iryo koranabuhanga rizaba rikoreshejwemo.
Mu rugendo yakoreye muri urwo ruganda yari aherekejwe na Minisitiri w’Urubyiruko n’Ikoranabuhanga, Nsengimana Jean Philibert na bamwe mu bandi bayobozi bari muri Amerika bitabiriye Rwanda Cultural Day.
Ku wa kane tariki ya 22 Nzeli 2016, utudege tubiri twagejejwe mu Rwanda, twarageragejwe. Twageragerejwe ku kibuga cyatwo kiri kubakwa mu murenge wa shyogwe,Akagari ka Ruri mu Karere ka Muhanga.
Abahanga bavuga ko utwo tudege tuzakoreshwa mu Rwanda rufite amababa areshya na metero eshatu azadufasha kwikorera ibintu bipima ibilo 10 ku ntera ireshya n’ibilometero 100.
Utwo tudege ntituzifashishwa mu gukwirakwiza imiti gusa. Tuzanifashishwa mu bwikorezi bw’ibindi bintu birimo iby’ikoranabuhanga n’ibindi by’ubucuruzi.
Andi mafoto










",https://www.kigalitoday.com/ikoranabuhanga/ibindi-bikoresho/minisitiri-mushikiwabo-yasuye-uruganda-rukora-drones-zizakoreshwa-mu-rwanda,Tech
Perezida Kagame yizera ko internet yakwihutisha iterambere,"Perezida Kagame yabitangaje ubwo yari ayoboye inama ya Komisiyo ishinzwe gukurikirana iby’umuyoboro wa internet ku rwego rw’Umuryango w’Abibumbye (UNBBC), kuri iki cyumweru tariki 18 Nzeri 2016.
Yagize ati “Internet ntago yakemura ibibazo byose by’isi ariko ishobora kwihutisha iterambere no gufasha ku kurenga ibibazo bitandukanye by’isi.”


Iyi nama yareberaga hamwe ibibazo bikigaragara mu kubaka umurongo mugari kandi ntihagire igihugu na kimwe gisigara inyuma.
Perezida Kagame yatangaje ko uruzinduko rwe muri Amerika rwatangije icyumweru azagiramo akazi katoroshye, kuko kuri uyu wa gatandatu tariki 24 Nzeri 2016 azahura n’Abanyarwanda baba muri Amerika mu birori bya Rwanda Cultural Day.
",https://www.kigalitoday.com/ikoranabuhanga/internet/perezida-kagame-yizera-ko-internet-yakwihutisha-iterambere,Tech
Gukoresha ikoranabuhanga bizarwanya ruswa mu batanga serivise ,"Byatangajwe n’umuyobozi w’ Akarere ka Ruhango Mbabazi Francois Xavier, mu muhango wo gusinyana n’imirenge igize aka karere imihigo, wabaye kuri uyu wa kane tariki ya 15 nzeli 2016.
Mu mihigo basinye biyemeje gukoresha ikoranabuhanga mu gutanga serivise, aho bahigiye kubyaza umusaruro urubuga rwa Irembo.
Irembo ni urubuga Leta yashyizeho rufasha abaturage kubona serivise zitandukanye bakenera ku buryo bwihuse, hifashishijwe ikoranabuhanga. 
Umuyobozi w’Aka Karere avuga ko muri uyu mwaka w’imihigo, bagomba kwegereza abaturage izi serivise zitangirwa kuri uru rubuga, kugirango barusheho koroherwa.
Ati” Kubona ibyangombwa byasabaga umuturage kuva mu byo arimo, agafata igihe kinini abyirukaho.
Gukoresha ikoranabuhanga bizafasha abaturage gusaba ibyangombwa, batagombye kuva mu byo barimo”.
Harelimana Jean Paul wakoresheje serivise za Irembo, ashima uburyo byihuta kandi bitagoranye, kugirango serivise igere kuyisaba.
Ati"" Nakoresheje urubuga rwa Irembo nsaba icyemezo cy’abajya mu mahanga mbikora nshidikanya. Ariko nagiye kubona mbona barampamagaye barakimpaye.
Nahise numva n’izindi serivisi zisaba gukoresha irembo nzajya nzitabira, ndetse ndanashihikariza abandi kuzikoresha kuko bitagoranye""
Urubuga rwa Irembo rugaragaraho serivise zigera kuri 17, zirimo inyinshi abaturage bakenera mu buzima bwabo bwa buri munsi.
Zimwe muri izo serivise harimo, gusaba ibyangombwa by’ubutaka, icyemezo cy’amavuko, icyemezo cyo gutwara ibinyabiziga, gusaba icyangombwa cyo kujya mu mahanga n’izindi nyinshi.
Ukeneye serivise ku rubuga rwa Irembo, yandika muri mudasobwa cyangwa muri telephone ye ikoresha interineti www.irembo.gov.rw, agasaba serivise yifuza akayihabwa mu gihe gito.
",https://www.kigalitoday.com/ikoranabuhanga/ubumenyi/gukoresha-ikoranabuhanga-bizarwanya-ruswa-mu-batanga-serivise,Tech
Ikoranabuhanga mu gutanga impushya zo kubaka riruhukije abaturage,"Byatangarijwe mu mujyi wa Musanze, tariki ya tariki 06 Nzeli 2016, mu muhango wo gutangiza ku mugaragaro iryo koranabuhanga, hagendewe ku bishushanyo mbonera by’imijyi yunganira umujyi wa Kigali. Uyu muhango wateguwe n’ikigo cy’igihugu gishinzwe imiturire (RHA) ku nkunga ya Banki y’Isi.
Eric Serubibi, wari uhagarariye ubuyobozi bw’ikigo cy’Igihugu gishinzwe imiturire yavuze ko kwifashisha ubu buryo bushya bw’ikoranabuhanga mu itangwa ry’impushya zo kubaka bizakemura ikibazo cy’imikorere yari isanzweho aho byafataga igihe kinini ndetse bigatuma na bamwe mu baturage babyinubira.
Yagize ati “Kwifashisha ikoranabuhanga byoroshya ubuzima bwa buri munsi bw’abantu niyo mpamvu mu itangwa ry’impushya zo kubaka naho ritibagiranye”.
Imwe mu mujyi yunganira umujyi wa Kigali mu Rwanda izakoreshwamo iri koranabuhanga irimo umujyi wa Musanze, Rubavu, Muhanga, Huye, Rusizi na Nyagatare yari inahagarariwe muri uyu muhango.
Muhutangabo Joseph, umuyobozi w’ibiro bishinzwe ubutaka mu karere ka Musanze ari naho uyu muhango wabereye ku rwego rw’Igihugu atangaza ko gukoresha ikoranabuhanga mu gutanga impushya zo kubaka bizagabanya urujya n’uruza rw’abaturage bakoraga ingendo bajya aho ibyo biro bikorera.
Ati “Iri koranabuhanga rizajya ryifashisha interneti ndetse aho iri mu mujyi abayicuruza nabo bazahugurwa ku mikoreshejeze yaryo ku buryo umuturage bazajya babimufashamo”.
Umunyamabanga uhoraho muri Minisiteri y’Ibikorwa Remezo Christian Rwankunda yahumurije abaturage muri rusange ababwira ko mu ikoreshwa ry’iri koranabuhanga harimo inyungu nyinshi mu bijyanye na serivisi inoze kandi yihuse.
Iri koranabuhanga mu itangwa ry’impushya zo kubaka ryahereye mu mujyi wa Kigali mbere y’uko rigezwa mu mijyi itandatu ishyirwa ku mwanya wa kabiri mu gihugu ikaba ari nayo iwunganira.
Mu mujyi wa Kigali aho iri koranabuhanga ryahereye, ryorohereje abashoramari b’inyubako zitandukanye mu kuba babasha kubona mu gihe kitarenze ukwezi ibyangombwa byo kubaka bari bakeneye nk’uko byatanzwemo ubuhamya.
",https://www.kigalitoday.com/ikoranabuhanga/internet/ikoranabuhanga-mu-gutanga-impushya-zo-kubaka-riruhukije-abaturage,Tech
Sosiyete Direct Pay Online yahawe icyangombwa cy’ubuziranenge,"Iki cyemezo kizwi nka Payment Card Industry Data Security Standard (PCI DSS), ni cyo cyemezo gikuru gihabwa ibigo bikora muri serivisi zo guhererekanya amafaranga, igaragaza ko ikigo kigifite kiba kizewe.
Byabaye nyuma yo gukora isuzuma ryakorewe ku kicaro cy’iyi sosiyete giherereye muri Afurika y’Epfo nu ku bindi byicaro ifite mu bihugu bitandukanye birimo Kenya, Tanzania, Uganda, Ethiopia, Namibia, Nigeria, Rwanda, Botswana, Ghana, Zambia, Malawi na Zimbabwe.
Ibigo bikomeye ku isi mu guhererekanya amafaranga hifashishijwe ikoranabuhanga nka Visa, MasterCard na American Express nibyo byashyizeho iki cyemezo.
Eran Feinstein, umuyobozi wa DPO, yavuze ko iki cyemezo bagihawe kubera intego bihaye yo gukorera ku bipimo byemewe ku isoko mpuzamahanga, kandi bakifuza ko amafaranga y’abakiriya babo acungwa mu mutekano.
Yagize ati “Twakira tukanakwirakwiza amafaranga aturuka mu bice bitandukanye birimo ayoherezwa kuri telefone, amakarita kandi mu buryo butekanye. Iki cyemezo kirerekana ko turi ku rwego mpuzamahanga.”
Offer Gat, umuyobozi mukuru wa DPO, we yavuze ko guhabwa iki cyemezo bigaragaza ko bakoreye ku rwego ruhanitse mu isoko ryo guhererekanya amafaranga mu ikoranabuhanga.
Ati “Duha serivise amahoteri, amakompanyi y’indege, ibigo by’ubukerarugendo, amashuri, ubwishingizi n’ubucuruzi bukoresha amafaranga mu ikoranabuhanga, niyo mpamvu tugomba kugaragaza ubudasa mu bijyanye n’ayo mafaranga n’ayo makuru.”
Uretse iki cyemezo Direct Pay Online ifite uburyo bukomeye bwo kwirinda kwibwa amafaranga iyi sosiyete yakoreye isoko ry’Afurika. Ubu buryo kandi bukorana na Visa, Mastercard, American Express, M-PESA, Airtel Money, MTN Money, Tigo na mVisa.
",https://www.kigalitoday.com/ikoranabuhanga/mobayilo/article/sosiyete-direct-pay-online-yahawe-icyangombwa-cy-ubuziranenge,Tech
Akarere ka Nyamagabe karanenga urubyiruko rudashishikariye ikoranabuhanga,"Inzu y’ikoranabuhanga izwi nka ‘Telecentre’ iherereye mu Murenge wa Kaduha, yafashije bamwe mu baturage, abakozi ba Leta n’abikorera, kubona serivisi z’ikoranabuhanga no kuryiga.
Cyakora ngo haracyari ikibazo cy’uko urubyiruko rwaho rudashishikarira kubyitabira, mu gihe ngo ahandi, usanga urubyiruko ari rwo ruba ku isonga mu kwiga no gukoresha ikoranabuhanga.
Dukuzumukiza Charles, Umukozi w’Akarere ka Nyamagabe ushinzwe kugeza Serivisi z’Ikoranabuhanga ku Baturage, avuga ko urubyiruko rurangije amashuri yisumbuye rushishikarizwa kwiga ikoranabuhanga ku buntu ariko ntirubyitabire nyamara abiga bishyuye bakabishishikarira.
Yagize ati “Sinzi niba ari ukubisuzugura. Hari abigira ubuntu, nk’intore, nigeze kubibashishikariza ariko mu ntore zose ugasanga haje nka batanu gusa. Iyo mbonye umuntu yicaye ku mashini nkabona nta kigenda musaba gushaka bagenzi be ngo mbigishe ariko ntibaze.”
Nubwo hari abatitabira serivisi z’ikoranabuhanga, abakora mu nzego z’ibanze ryabafashije kunoza akazi kabo nk’uko byemezwa n’Umunyabanga Nshingwabikorwa w’Akagari ka Nyamiyaga, Mujawamariya Chantal.
Agira ati “Mbere twakoraga raporo n’intoki ariko ubu twandika raporo n’imashini. Iyi telecentre yaradufashije, n’abaturage bigatuma tubaha serivisi zijyanye n’igihe.”
Umuyobozi w’Akarere ka Nyamagabe, Mugisha Philbert, avuga ko binyuze mu nzego z’urubyiruko, bagiye gushishikariza urubyiruko kwitabira ikoranabuhanga.
Yagize ati “Komisiyo y’urubyiruko n’inzego z’ibanze zibishinzwe by’umwihariko, zizafasha urwo rubyiruko kuko serivisi zose zikenerwa ubu zifashisha ikoranabuhanga nk’Irembo kandi buri muturage wese akwiye kubimenya. Ni yo mpamvu dukwiye kubishyiramo imbaraga.”
Muri aka karere, hamaze kubakwa Telecentre mu mirenge itandatu ya Gasaka, Cyanika, Musebeya, Mushubi, Kamegeri na Kaduha. Hakaba hasigaye indi mirenge 11 y’aka karere zitarageramo.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ikoranabuhanga/mudasobwa/akarere-ka-nyamagabe-karanenga-urubyiruko-rudashishikariye-ikoranabuhanga,Tech
Ntacyaturutira ikoranabuhanga- Inkubito z’icyeza,"Mu gikorwa ngarukamwaka, abanyeshuri b’abakobwa batsindira ku manota menshi bahembwa n’umushinga Imbuto Foundation uhagarariwe na Nyakubahwa Madame Jeannette Kagame, aho bahabwa ibikoresho birimo mudasobwa zibafasha gutyaza ubumenyi mu ikoranabuhanga.
Abatsinze mu mwaka w’amashuri 2015-2016 ni bo bari gukurikirana ayo masomo muri TCT iherereye mu Karere ka Rulindo azamara ibyumweru bitatu hagamijwe kubongerera ubumenyi mu ikoranabuhanga, dore ko abenshi bemeza ko barangiza hari byinshi batari bazi kuri mudasobwa.
Abaganiriye na Kigali Today bemeza ko kuva ku itariki ya 01 Kanama 2016 batangiye kwiga ikoranabuhanga bamaze kumenya byinshi batari bazi.
Enatha Cyuzuzo, warangije ku ishuri Nyamata Secondary School, yagize ati “Turi muri aya mahugurwa kubera ko twatsinze neza, nari mfite ubumenyi buke kuri mudasobwa ariko ubu bari kubidusobanurira neza birambuye n’uburyo nayikorera igize ikibazo.
Nta muntu wantuburira ayinkorera, bizanamfasha mu ishami nshaka gukurikirana ryo kuzaba Engenieur”.
Umuhoza Liliane ngo yishimira ko ikoranabuhanga rizamufasha mu buzima busanzwe no kwiga neza amasomo ya kaminuza.
Umuyobozi wa TCT, Eng. Gatabazi Pascal, avuga ko kugira ngo babashe guhangana n’abandi ku isoko ry’umurimo, baha abanyeshuri ubumenyi buri mu ntoki atari ugushakisha kuko bafite ibikoresho bihanitse n’abarimu b’inzobere kandi bahora bahugurwa bakanakora ingendo shuri mu bindi bigo, abandi na bo bakaza kubigiraho .
Ibyo bakora babifashwamo n’umushinga w’Abayapani JICA (Japan International Cooperation Agency), ukaba kuri uyu wa 04 Kanama 2016 wari wasuye iki kigo.
Ngo bakorana cyane n’abikorera kugira ngo bamenye ibikenewe ku isoko ry’umurimo abe ari byo bashingiraho bigisha.
Kuri ubu barimo kubyaza amazi ingufu z’amashanyarazi kuko akenerwa n’abantu benshi.
Buri mwaka, ngo bakurikirana abanyeshuri barangije kugira ngo bamenye ibyo bakora; kuri ubu ngo 70% ngo bakaba bafite akazi harimo n’abihangira imirimo.
Abahawe akazi ngo ababakoresha babo bavuga ko bishimira umusaruro batanga ku kigero cya 90% kuko baba babifitiye umumenyi buhagije.
",https://www.kigalitoday.com/ikoranabuhanga/ubumenyi/ntacyaturutira-ikoranabuhanga-inkubito-z-icyeza,Tech
Yakoze imbabura ikoresha umufuka umwe w’amakara ku mwaka,"Iyo mbabura avuga ko yakoze mu rwego rwo kurwanya ubutayu no kurengera ibidukikije, ngo ikoresha amakara atatu agahisha ibiryo.
Avuga ko itaka riva ahaba amashyuza ryifashishwa mu gukora imbabura ziswe “cana make” mu kurondereza ibicanwa kugira ngo itemwa ry’amashyamba rya hato na hato rigabanuke.
Agira ati “Nkora imbabura tubasha gushyiraho udukara duke cyane, tugashyiraho ubutaka bw’amashyuza budufasha kurondereza ya makara. Mu gihe twakoreshaga umufuka w’amakara mu kwezi kumwe, wa mufuka tuwukoresha igihe kingana n’umwaka wose.”
Nkundumukiza akomeza avuga ko uretse no kuba ubu butaka bw’amashyuza bufasha kurondereza amakara, bubasha no gutanga ingufu z’amashanyarazi aho bwakwifashishwa mu gucomeka amaterefoni ngo bukaba bwanahagurutsa moteri.
Yagize ati “Iryo taka twasanze ribyara umuriro w’amashanyarazi ku buryo wacomekaho terefoni, ugacuranga radiyo cyangwa se ugashyiraho tereviziyo ukareba nta zindi ngufu, kandi twaje gusanga rihagurutsa moteri nta mazutu, tuzarimurika mu imurikagurishwa i Kigali.”
Uyu murimo Nkundumukiza yahanze ubasha kumuha amafaranga agera ku bihumbi 500 buri kwezi, dore ko yemeza ko abona isoko cyane cyane biciye mu imenyekanishabikorwa rye akora yifashishije amamurikagurishwa agenda aba hirya no hino mu gihugu.
Ibi bikorwa bya Nkundumukiza ngo ntaho bihuriye n’ubumenyi bwo mu ishuri kuko yize amashuri atandatu abanza gusa.
Avuga kandi ko uko ubushobozi buzagenda bwiyongera azageza umusaruro we no ku isoko mpuzamahanga kugira ngo abifashisha ibicanwa byinshi babigabanye.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ikoranabuhanga/ibindi-bikoresho/yakoze-imbabura-ikoresha-umufuka-umwe-w-amakara-ku-mwaka,Tech
Barasabwa kwirinda ubujura bukorerwa kuri interineti,"Mu nama yahuje ubuyobozi bukuru bwa I&M Bank n’abakiriya bayo bo mu Karere ka Huye kuri uyu wa 20 Nyakanga 2016, abakiriya bibukijwe ko ubujura bukorererwa kuri interineti bumaze gufata intera yo hejuru, cyane cyane ku mafaranga yoherezwa mu bihugu by’amahanga.
Nyirindekwe Callixte, Umuyobozi w’Ishami ry’Ubucuruzi muri I&M Bank, avuga ko iki kibazo cyakunze kugaragara, aho abakiriya bohereza amafaranga hanze y’u Rwanda, bakayibwa binyuze kuri interineti.
Avuga ko Banki yabo igira abakiriya inama zo kujya bitonda bagasuzuma neza konti boherezaho amafaranga mu bihugu byo hanze, baba babona bazishidikanyaho bakegera ubuyobozi bwa banki kugira ngo bubafashe.
Ati ”Iki kibazo cyakunze kugaragara, ari na yo mpamvu tugira abakiriya bacu inama zo kujya bitonda bakareba neza konti boherezaho amafaranga, babona bazishidikanyaho bakatwegera tukabafasha”.
Munyaneza Narcisse, umucuruzi mu turere twa Huye, Nyaruguru na Gisagara ukorana na I&M Bank, avuga ko nubwo ataribwa amafaranga muri ubu buryo, ariko ngo ajya yumva abayibwe.
Munayaneza ashimira ubuyobozi bwa banki bakorana buhora bureba inyungu z’abakiriya bayo, gusa akanaboneraho gusaba bagenzi be kujya bitwararika umutekano w’amafaranga yabo, birinda ubujura ubwo ari bwo bwose.
Ati ”Jyewe nta we uranyiba muri ubwo buryo, gusa njya mbyumva.
Kandi abajura bahagurukiye kwiba amafaranga ari benshi, ni na yo mpamvu dukwiye guhora twitwararika umutekano w’amafaranga yacu, atari no kuvuga ngo n’ayo kuri interineti gusa”.
Gahunda yo kwigera abakiriya bayo, I&M Bank iyikora buri mwaka, bakaganirira hamwe uburyo banki yarushaho kunoza serivisi ibaha, na bo bakayigezaho ibyo babona bitagenda neza bifuza ko byakosoka, ndetse bakanagaragaza izindi serivisi bifuza ko iyi banki yabongerera.
Zimwe muri serivisi abakorana na I&M Bank muri Huye bifuza ko bahabwa, ngo harimo kongera amasaha ifungira, kuko ngo ifunga saa kumi n’ebyiri z’umugoroba, nyamara abenshi muri bo ngo ari bwo baba bakiva mu mirimo bazanye amafaranga yo kubitsa.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ikoranabuhanga/internet/barasabwa-kwirinda-ubujura-bukorerwa-kuri-interineti,Tech
Perezida Kagame yatangije itumanaho rihendutse muri Afurika ,"Yabitangaje nk’Umuyobozi w’umushinga “SmartAfrca” w’ikoranabuhanga, ugamije guteza imbere Afurika hashingiwe ku ikoreshwa ry’ikoranabuhanga mu buzima bwa buri munsi, kwegereza internet abaturage ndetse no guharanira gukorera mu mucyo.
Perezida Kagame hamwe na mugenzi we wa Gabon, Ali Bongo Ondimba, bamurikiye abandi bakuru b’ibihugu bitabiriye inama y’Ubumwe bw’Afurika yaberaga i Kigali, ko guhamagaragana ku giciro gito mu bihugu 13 byamaze kugerwaho.
Abaturage mu bihugu 13 by’Afurika kugeza ubu ngo babasha guhamagarana ku mafaranga y’u Rwanda 120FRW ku munota guhera muri Werurwe 2016; mu gihe mbere yaho guhamagaragana ngo byari amafaranga arenga 500FRW ku munota.
Mu bihugu bigize umuhora wa ruguru (Northern Corridor) by’u Rwanda, Uganda, Kenya na Sudani y’epfo; ho bamaze gukora icyo bita ‘One Area Network’, aho ibiciro byo guhamaragana kuri telefone byarushijeho kugabanuka cyane kugera ku mafaranga y’u Rwanda 75FRW.
Perezida Kagame yabwiye abandi bakuru b’ibihugu ati ”Iyi ni indi ntambwe yerekana ko tuzashingira iterambere ry’Afurika ku ikoranabuhanga; nkaba nizera ko ubu buryo butangijwe buzafasha abaturage bacu gutumanaho mu buryo buhendutse.”
Ku rundi ruhande, Umunyamabanga Nshingwabikorwa w’Umushinga “SmartAfrica”, Dr Hamadoun Touré, yakomeje asaba Abayobozi b’Afurika gushyiraho igiciro kimwe cyo guhamagarana hagati y’Abanyafurika bose, mu rwego rwo kugera ku yindi ntambwe y’ubumwe bw’uyu mugabane; ndetse no korohereza abacuruzi gusabana no guhahirana.


“SmartAfrica” kandi irimo gusaba ibihugu kurushaho kwegereza abaturage itumanaho rya internet, hamwe no kugabanya ibiciro byaryo.
Ibihugu bimaze kuba abanyamuryango b’umushinga wa “SmartAfrica”, ni u Rwanda, Uganda, Kenya, Sudani y’epfo, Gabon, Senegal, Mali, Tchad, Angola, Burkina Faso, Djibouti, Cote d’Ivoire na Guinea.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/perezida-kagame-yatangije-itumanaho-rihendutse-muri-afurika,Tech
Ikoranabuhanga ryabafashije kwegerana n’abo baha serivisi,"Binyuze mu ikoranabuhanga bagezeho, nta mukozi w’uyu murenge ugita umwanya ashyira umunyamabanga nshingwabikorwa ngo isinywe cyangwa se agiye kuyisohora mu mashini, nk’uko Gasana Thomas umunyamabanga nshingwabikorwa w’Umurenge wa Rambura abivuga.
Avuga ko babikesha imashini bafite iborohereza mu ikoranabuhanga aho byakozwe ku buryo buri mukozi wese asohorera urupapuro rwa raporo ashaka gutanga ku mashini mu biro bye rugasohokera mu bunyamabanga by’umurenge.
Agira ati “Ibyo byose ni ukugira ngo abaturage bibone mu murenge bawugane. Ndetse iyo baje, ushobora no kubaganiriza ukagira icyo wumva ku makuru mu tugari n’imidugudu.”
Avuga ko ubu buryo butuma i Rambura badakerererwa gutanga raporo basabwa, kuko n’urupapuro rusohokeye mu biro by’umunyamabanga ahita abisinyaho.
Mukamurenzi Laurence umukozi w’umurenge wa Rambura yemeza ko murandansi n’ibyuma by’ikoranabuhanga bafite bibafasha gusangira amakuru y’umurenge nk’abakozi bakanamenya n’ay’ahandi mu gihugu, bigatuma bigira ku bandi.
Ati “Tubasha kumenya amakuru ku buzima bw’umurenge n’ubw’akarere ndetse n’ahandi.Byihutisha akazi ka buri munsi kandi buri mukozi abasha kwiga ibikorerwa ahandi atavuye aho ari.”
Ikoranabuhanga ni umwe mu misingi y’iterambere. Abakozi n’abaturage bakaba basabwa kwimenyereza kurikoresha mu mirimo yabo ya buri hagamijwe iterambere.
",https://www.kigalitoday.com/ikoranabuhanga/internet/ikoranabuhanga-ryabafashije-kwegerana-n-abo-baha-serivisi,Tech
IPRC Kavumu yahawe igikombe cy’ubudashyikirwa mu imurikabikorwa ,"Hari ku mugoroba wo ku wa 30 Kamena 2016 i Nyanza, ubwo hasozwaga imurikabikorwa ry’iminsi itatu ryari ryateguwe n’ihuriro ry’abafatanyabikorwa mu iterambere ry’Akarere ka Nyanza (JADF).
Mu gutanga ibihembo bashingiye k’udushya abantu bagiye bagaragaza mu imurikabikorwa ndetse n’uburyo bagiye bakira ababagana.
Icyo gihembo IPRC Kavumu yagihataniye n’imiryango mpuzamahaga itari iya Leta, imiryango nyarwanda itari iya Leta, ibigo bya Leta n’iby’abikorera, Kaminuza ya UNILAK/Ishami rya Nyanza n’abandi batandukanye bari bahuriye muri iryo murikabikorwa.
Kalisa Edouard, wari intumwa y’Ikigo cy’Igihugu gishinzwe Imiyoborere (RGB) ari na we wari umushyitsi mukuru muri uwo muhango, ni we hashyikirije IPRC Kavumu icyo gihembo anashima muri rusange udushya twaranze iryo imurikabikorwa.
Yagize ati “Hari ibyo nanjye nabonye mbura uko niyumvisha niba koko byaba bikorerwa mu Karere ka Nyanza birimo ikoranabuhanga mu myuga, ubuhinzi n’ibindi”.
Iyi ntumwa ya RGB yasabye abaturage kudapfusha ubusa utwo dushya bamurikiwe kandi dukorerwa iwabo.
Ati “Icyo iri murikabikorwa riba rigamije ni ukugira ngo abantu bigire ku bandi buri umwe wese agaragaze ibyo akora n’agashya abifitemo”.
Nkurunziza Eric, Umukozi wa IPRC Kavumu akaba ari na we wakiriye icyo gikombe cy’ababaye indashyikirwa mu imurikabikorwa yabwiye Kigali Today ko icyo gihembo bahawe cyerekanye ko ibyo bakora bishimwa na bose muri gahunda bafite yo guteza imbere imyuga.
Ati “Iki gihembo duhawe kitwongeyemo imbaraga zo gukomeza gukora kandi kitweretse ko ibyo dukora hari abantu babiha agaciro”.
Ishuri ry’Imyuga n’Ubumenyingiro rya Kavumu ryerekanye intera ikomeye rimaze kugeraho mu gusuzuma ibinyabiziga hakoreshwejwe ibyuma kabuhariwe by’ikoranabuhanga.
",https://www.kigalitoday.com/ikoranabuhanga/ubumenyi/article/iprc-kavumu-yahawe-igikombe-cy-ubudashyikirwa-mu-imurikabikorwa,Tech
Kiliziya Gatolika irashishikariza abayoboke bayo kwifashisha Irembo kwishyura serivisi za Leta,"Irembo ni urubuga abaturage bifashisha bashaka serivisi za Guverinoma bakoresheje ikoranabuhanga. Akamaro k’Irembo ni ugufasha abaturage kubona serivisi mu buryo bworoshye, bunoze kandi bwizewe.
Ku wa Gatanu tariki 17 Gicurasi 2016 Diyosezi ya Ruhengeri ifatanije n’ikigo cy’Ikoranabuhanga cya RwandaOnline, bateguye amahugurwa ku bakozi ba Diyoseze ya Ruhengeri baturutse muri paruwase zose ziyigize mu rwego rwo kubasobanurira ndetse no kubigisha imikorere n’imikoreshereze y’urubuga Irembo.
Icyari kigamijwe kwari ukugirango buri paruwase ibe ifite umuntu ushobora kuba yafasha abaturage gusaba no Kwishyura serivisi za Leta mu buryo bworoshye kandi akoresheje ikoranabuhanga ry’urubuga Irembo.
Padiri Nizeyima Celestin, wo muri Diyosezi ya Ruhengeri, yatangaje ko ubu ari bumwe mu buryo bwo gufasha abaturage muri gahunda za leta zigiye zitandukanye nk’uko biri mu nshingano zabo kubafasha kujijuka haba mu ikoranabuhanga, mu burezi, ubuvuzi n’ibindi.
Yagize ati “Tugomba gufasha abantu mu bya roho ndetse n’iby’umubiri kandi n’ibi byo kubahugura mu ikoranabuhanga birimo.”
Niyitanga Prisca, umwe mu bahawe amahugurwa, yavuze ko afite akamaro cyane kuko aje gukemura bimwe mu bibazo ababagana babaza ariko batabifitiye ibisubizo.
Ati “Kuba twahawe amahugurwa twabonye igisubizo kuko abaturage nibajya batugana ngo tubafashe uburyo bwo kubona ibyangombwa mu nzego z’ibanze tuzajya duhita tubibafashamo byihuse kuko tubizi.”
Yan Kwizera, Umuyobozi muri RwandaOnline uhagarariye ishami ryo guteza imbere ubucuruzi (Director of Business Development), yatangarije ko ubu ari bumwe mu buryo iki kigo kirimo gukoresha hamwe n’abandi bafatanyabikorwa barimo n’amadini n’amatorero mu rwego rwo koroherereza abaturage kubona serivisi za Leta biboroheye kandi bakoresheje ikoranabuhanga.
Yakomeje adusobanurira ko muri paruwase zose zigize Diocese ya Ruhengeri, hazaba hari umukozi ushinzwe gufasha abaturage bashaka gusaba no kwishyura serivisi za Leta binyuze k’urubuga Irembo, bityo bikazabafasha kudakora ingendo ndende bashaka serivisi za Leta.
Kugeza ubu wasaba serivisi zisaga 30, ukoresheje telefoni igendanwa udakeneye interineti ukanze *909# cyangwa ukoresheje internet unyuze kuri www.irembo.gov.rw.
Umuntu abasha gusaba akanishyura serivisi za Leta, maze akajya ku Murenge gufata icyangombwa amaze kubona ubutumwa bumubwira ko icyangombwa cye cyamaze kuboneka.
Iyo ukoresheje telefoni ugenda ukurikiza amabwiriza ukabasha no kwishyura, ukoresheje MTN Mobile Money, TigoCash , Airtel Money , Bank of Kigali, VisaCard ndetse na MasterCard.
Zimwe muri serivisi zitangirwa ku rubuga Irembo harimo Icyemezo cy’amavuko, Inyandiko y’ivuka, Inyandiko y’uko uri ingaragu, Inyandiko y’Ishyingirwa, Icyemezo cyo kuba warashyingiwe, Icyemezo cy’uko umuntu yitabye Imana, Inyandiko y’uko umuntu yitabye Imana, Kwandukuza umuntu witabye Imana, Ibyapa Binini, Ibitambaro n’Ibyapa bito ndetse n’icyangombwa cy’uko umuntu atakatiwe n’inkiko.
Abafite ibibazo bitandukanye binyuzwa ku murongo utishyurwa ariwo 9099, cyangwa kuri [email protected] no kuri watsapp ukoresheje nimero 0788315009.
",https://www.kigalitoday.com/ikoranabuhanga/internet/article/kiliziya-gatolika-irashishikariza-abayoboke-bayo-kwifashisha-irembo-kwishyura,Tech
Kwegerezwa ikoranabuhanga byorohereje akazi abayobozi b’ibigo by’amashuri,"Bavuga ko inzu y’ikoranabuhanga, Telecentre, yo mu Murenge wa Musebeya, yafashije abayobozi b’ibigo by’amashuri kohereza raporo zinoze kandi ku gihe, bitewe n’uko amwe mu mashuri, nta mashanyarazi arayageramo.
Iyi Telecentre ngo yagabanyije ingendo abo bayobozi bakoraga bava i Musebeya na Buruhukiro bagana mu mujyi wa Nyamagabe, aho bagendaga ibilometero hagati ya 35 na 40. Nta modoka zitwara abagenzi rusange zihaba ku buryo byabasabaga gutega moto y’amafaranga ibihumbi 5000Frw byo kugenda na 5000Frw byo gusubirayo.
Muhizi Etienne, Umuyobozi w’Urwunge rw’Amashuri rwa Kizimyamuriro mu Murenge wa Buruhukiro, atangaza ko aho baboneye Telecentre ya Musebeya, akazi kabo karushijeho kunoga.
Yagize ati “Iyi Telecentre ntabwo idufasha kubona interineti gusa ahubwo iyo ufite izindi nyandiko, ushobora kuba wakoze uraza ukazifotoza. Mbere twakoreshaga intoki cyangwa tukajya i Nyamagabe mu mujyi, ariko byose bikorerwa aha. Urabona ko hari amamashini afotora n’asohora impapuro.”
Nyirabanyuzahabo Speciose, Umuyobozi w’Ikigo cy’Amashuri Abanza cya Bishyiga, avuga ko nubwo bafite amashanyarazi aho bakorera, ariko nta interineti ihaba, bityo ko kugana iyi Telecentre byabafashije.
Yagize ati “Ndimo kuzuza ibintu bigaragaza imibare y’abanyeshuri ku kigo, abatanze mituweli, imibare y’abarimu n’ibyo bigisha, mbese muri rusange ubuzima bw’ikigo. Mbere ibi twajyaga kubyuzuriza i Nyamagabe ariko nindangiza ndahita nohereza, ubu twarasubijwe.”
Uretse kuba iyi Telecentre yarafashije abayobozi b’ibigo by’amashuri, byanafashije abaturage n’urubyiruko kungurana ibitekerezo kuko bahahurira ari benshi. Gusa ngo haracyari imbogamizi ya interineti idahagije.
Nyiramajyambere Immaculée ushinzwe iyi Telecentre, avuga ko bifashisha ‘modem’ mu gutanga interineti ku babagana ariko bikaba bikomeje kugaragara ko ari nkeya.
Umuyobozi w’Akarere ka Nyamagabe Wungirije ushinzwe Iterambere ry’Ubukungu, Kabayiza Jean Lambert, atangaza ko akarere kagiye kubikurikirana ku buryo icyo kibazo kizakemuka.
Yagize ati “Twifashishije umukozi ushinzwe ikoranabuhanga ku karere, ni ikibazo tugiye gukemura. Nitunasanga ari igikoresho kirenze ubushobozi bw’akarere, tuzakora ubuvugizi ku bo bireba.”
Ubusanzwe, iyi Telecentre ikurikiranwa n’Ikigo cy’u Rwanda gishinzwe Iterambere (RDB) ariko ubuyobozi bw’akarere bukaba bugiye kongera imbaraga mu ikurikiranabikorwa ryayo kugira ngo ifashe abayigana.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ikoranabuhanga/internet/article/kwegerezwa-ikoranabuhanga-byorohereje-akazi-abayobozi-b-ibigo-by-amashuri,Tech
oRn yongeye kugabanya ibiciro bya internet ya 4G ,"Murandasi ya 4G ihesha umuntu ufite terefone, mudasobwa cyangwa ibindi nka byo, kwakira, kubika no kohererezanya amakuru ari mu bwoko bw’inyandiko, amajwi, amafoto n’amashusho mu buryo bwihuse, kandi abantu bakabasha kuganira, haba mu kwandikirana amagambo, kumvana mu buryo bw’amajwi cyangwa kuganira imbonankubone.
Ikigo olleh Rwanda networks(oRn) cy’abanya-Korea y’Epfo, gifitanye amasezerano na Leta y’u Rwanda kuva mu kwezi k’Ugushyingo 2014, yo gukwirakwiza internet yihutisha ibintu kurushaho ya 4G. Icyo gihe ku mihanda yose bari barimo gucukura batabamo intsinga z’imiyoboro ya internet.
Ababasha gukoresha iyi internet bayishima kuba yihuta, ariko bakinubira ko ihenze. Abayobozi ba olleh Rwanda networks(oRn) na bo bakemeza ko iki kibazo cyabagezeho, bakaba batangarije abanyamakuru kuri uyu wa kabiri tariki 7 Kamena 2016 ko nubwo bari baherutse kugabanya ibiciro bya 4G muri Mata uyu mwaka, n’ubu ngo bongeye kubigabanya.
Umuyobozi ushinzwe gushyiraho ingamba muri oRn, Ngabonziza Desiré, yagize ati ”Biturutse ku bitekerezo by’abagurisha internet yacu n’abayikenera muri rusange, oRn yongeye gusubira mu biciro byayo”; gusa ntabwo hatangajwe uko igiciro cyasigaye kingana.
Icyakora ibiciro bishya bya 4G batangiriyeho ngo bimaze kugabanywa kugera kuri 30%, ndetse n’ubushize olleh Rwanda networks ngo yari yabigabanijeho 20%; nk’uko Umuyobozi w’iyi sosiyete, Hun-Sung Yoon yabitangaje.
Abayobozi ba oRn batangaje ko igiciro cya 4G kirimo kuganirwaho hagati y’abayicuruza ndetse n’inzego za Leta zibishinzwe, ku buryo ibyavuyemo bizatangazwa mu minisi iri imbere.
Uretse kugabanya ibiciro, oRn cyatangaje ko cyashyizeho internet ya 4G idakoresheje intsinga ahubwo inyura mu kirere hakoreshejwe iminara, mu rwego rwo kugera ku bantu cyangwa ibigo bito n’ibiciriritse.
Iki kigo kivuga ko cyanashyize ku isoko za terefone na ‘camera’ zifasha abantu gucunga ingo n’ibindi bintu byabo batari kumwe na byo.
Olleh Rwanda networks ivuga ko yizeye kuzaba yagejeje internet ya 4G ku Banyarwanda bose mu mwaka utaha wa 2017, aho kuri ubu ngo igeze kuri 62% by’abatuye igihugu.
Kugeza ubu ibiciro bitangwa n’ibigo 17 byemerewe gucuruza 4G mu Rwanda, ntibihuza ibiciro kandi usanga bose basa nk’ababa babigize ubwiru kubitangaza.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/article/orn-yongeye-kugabanya-ibiciro-bya-internet-ya-4g,Tech
Umunyeshuri yakoze konteri zizakuriraho WASAC igihombo yagiraga,"Imani Bora w’imyaka 21 y’amavuko, yarangije mu kigo cya TCT yakoze konteri yitwa “Electronic cash water”, ikoresha imirasire y’izuba, kandi ikazanorohereza abaturage kugura amazi y’amafaranga make.
Yagize ati “Namaze kumva raporo y’umugenzuzi w’ibigo bya Leta mu mwaka wa 2013, igaragaza ko ikigo gishinzwe gukwirakwiza amazi (WASAC) gihomba amafaranga arenga miliyari 10 buri mwaka bituma nkora ubu bushakashatsi.”
Avuga ko nta muturage uzongera gucibwa amande kuko atishyuye amazi, ahubwo azajya yishyura mbere bitewe n’amafaranga afite, amazi nashira abone kugura andi.
Avuga kandi ko igihe umuturage yaba ayakeneye byihutirwa ashobora kuzajya aguza amazi muri WASAC akishyura nyuma, nk’uko bikorwa umuntu yiguriza mituyu kuri telefoni.
Umuyobozi w’Ikigo cy’ubumenyingiro cya TCT Eng. Gatabazi Pascal yavuze ko iki kigo buri mwaka gihangwamo udushya mu ikoranabuhanga dukozwe n’abanyeshuri.
Ati “Hashingiwe ku bushakashatsi kuko ikoranabuhanga ni ryo ryihutisha iterambere, dukora amamashini akoreshwa mu nganda akoresha ingufu z’imirasire y’izuba n’ibindi.”
Avuga ubushakashatsi bakora buba bugamije kuba igisubizo cy’ibibazo bitandukanye by’abaturage, kandi ko inyungu zatangiye kubageraho kuko bigisha abaturage mudasobwa, banakora mudasobwa bakaziha ibigo by’amashuri abanyeshuri bagasohokana ubumenyi.
Abatuye aka Karere batangiye kugerwaho n’inyngu z’ibyo iri shuri rikora, kuko bahaye amavuriro ibyuma bikoresha imirasire y’izuba bishyushya amazi y’abarwayi byitwa Solar Water Hunter.
Mu guteza imbere ikoranabuhanga, barashyizeho icyumba abanyeshuri bahuriramo bakiga gukora imishinga, imishinga ibaye myiza igahembwa kandi ikanakorerwa ubuvugizi muri za BDF igakomeza gushyigikirwa, bakihangira imirimo nabo bakaba bayiha.
",https://www.kigalitoday.com/ikoranabuhanga/ibindi-bikoresho/article/umunyeshuri-yakoze-konteri-zizakuriraho-wasac-igihombo-yagiraga,Tech
Ibiciro bya Interineti ya 4G LTE byagabanutse ,"olleh Rwanda networks (oRn), icuruza interineti igezweho ku rwego rw’isi mu kunyaruka izwi nka 4G LTE, yatangaje ko yagabanije ibiciro irangurizaho ibigo biyicuruza kandi ikizeza kuyigeza hose mu Rwanda vuba.
Iki kigo, ari nacyo kiyiranguza ibigo by’itumanaho bikaba ari byo biyigurisha abaturage, kiratangaza ko gikorana n’ibigo 17 byemerewe gutanga izi serivise mu Rwanda.
Kugeza ubu, interineti ya 4G LTE iboneka muri buri Karere k’i gihugu cyose usibye mu turere twa Gakenke, Burera, Nyabihu na Ngororero, ibikorwa byo kuyihageza bikaba birimbanije.
Han-Sung Yoon, uyobora olleh Rwanda networks, avuga ko bafite intego yo kwegereza abaturage itumanaho rya interineti ihendutse kandi yihuta mu gihugu hose bigakorwa mu gihe cya vuba.
Han-Sung yavuze ko yagabanyijweho 27% ku kiranguzo cya 1GB, ikaba igura 2360 RWF hanyuma iya 5GB ikaba yagabanyijweho 14 % ubu iri kuri 12,000 RWF
Ibi olleh Rwanda networks ikaba iteganya kubigeraho ku bufatanye bwa hafi n’ibigo bitanga interineti, ndetse n’izindi nzego za leta zibishinzwe.
Habiyaremye Alexandre, umwe mu bakoresha interineti ya 4G, ayishimira ko yihuta, cyane cyane mu Mujyi wa Kigali, agasanga bizarushaho kuba byiza igeze hose mu gihugu.
Ati “Nkanjye uyikoresha, iriruka pe! Nta hantu ihuriye n’izi zisanzwe. Navuga ko ikubye inshuro nk’umunani kugera no kw’ icumi mu muvuduko ugereranyije n’izisanzwe.”
Akomeza agira ati “Byihutisha akazi, ibyo nari gukora mu minota 30 nshobora kubikora nko mu minota itanu kuko interineti itantengushye! Mu by’ukuri ni ikintu cyiza.”
Ariko nk’umwe mu bakiriya bayigura, Habiyaremye avuga ko ihenda cyane ugereranyije na interineti isanzwe agasanga hakwiye kurebwa uburyo ibiciro byagabanywa.
Atanga urugero rw’uko interineti isanzwe imara ukwezi ayigura ibihumbi 21Frw, mu gihe ingana n’iyo ya 4G yo ayigura ibihumbi 35Frw.
Ubuyobozi bw’ikigo olleh Rwanda networks cyiyicuruza mu Rwanda butangaza ko muri iyi minsi bamanuye ibiciro kugira ngo batere inkunga ibyo bigo by’itumanaho, bityo na byo byorohereze abakiriya babyo bigabanya ibiciro.
Nk’urugero, olleh Rwanda networks yamanuye ibiciro kuri zimwe muri serivise zikoreshwa na benshi nka 1GB yagabanuwe kugeza kuri 27% ndetse na 5GB yagabanijwe kugeza kuri 14 %; bityo olleh Rwanda networks ikaba yizerako iri gabanuka ry’ibiciro rizagera ku muguzi wanyuma binyuze kubacuruza iyi serivise ya 4G.
TIGO, kimwe mu bigo by’itumanaho, iherutse kugirana amasezerano na olleh Rwanda Networks . Muri ayo masezerano harimo gutanga 4G kandi kubiciro biri hasi.
Umuvugizi wa Tigo, Sunny Ntayombya, yatangarije Kigali Today ko ari bwo bakigirana ayo masezerano kandi ko TIGO yiteguye kugeza ku bafatabuguzi bayo iyo serivise ibanogeye.
Yavuze ati, “Turimo gukora ibishoboka byose ngo abafatabuguzi bacu babone iyo serivise. N’ubwo hakiri imbogamizi bizakunda kandi vuba, Turifuriza Abanyarwanda ibyiza, turifuza ko bagira iryo terambere kandi ku mafaranga makeya.”
Mu kwezi k’Ugushyingo 2014 ni bwo mu Rwanda hatangiye gukoreshwa interineti ya 4G LTE, itangira ikoreshwa muri Kigali gusa.
Mu mpera za 2015 (nyuma y’umwaka umwe igeze mu Rwanda) yari igeze ku baturage b’u Rwanda bangana na 20%, mu gihe mu mpera z’uyu mwaka wa 2016, bateganya kuyigeza ku baturarwanda bangana na 62% by’igihugu cyose.
Biteganyijwe ko muri 2017 iyi interineti izaba iboneka hafi mu gihugu hose nibura ikazaba ibasha kugera kuri 95% by’iguhugu cyose.
Ikoreshwa ry’umuyoboro wa interineti unyura munsi y’ubutaka (Fiber Optic) na ryo ryabaye igisubizo mu kongera umuvuduko wa murandasi (connection) mu Rwanda hose, biva mu mujyi wa Kigali bikagera no mu gihugu hose.
Uwo muyoboro uzengurutse igihugu ku burebure bw’ibirometero 3,300 ngo watumye Abanyarwanda benshi babona umurongo wa interineti. Gahunda yo kwagura uyu muyoboro irakomeje kugirango igere n’ahandi iratagera.
Abagenzi mu Mujyi wa Kigali na bo, kuri ubu bashobora kubona interineti ya 4G LTE muri zimwe mu modoka nini zitwara abagenzi mu mujyi wa Kigali zirimo KBS Royal na RFTC
Iyi interineti ishobora no kwifashishwa n’abashaka kugenzura ibibera mu ngo cyangwa mu bigo byabo bya kure hifashishijwe ikoranabuhanga rya camera (IP-CCTV), bakabasha kubikurikiranira kuri terefone zigezweho (smart phones) cyangwa kuri mudasobwa nta gucikagurika.
",https://www.kigalitoday.com/ikoranabuhanga/internet/article/ibiciro-bya-interineti-ya-4g-lte-byagabanutse,Tech
Mme Jeannette Kagame yifuza kubona abakobwa benshi mu marushanwa ya Ms Geek,"Yabitangaje kuri uyu wa gatandatu tariki 30 Mata 2016, mu birori byo guhemba abagore bato n’abakobwa babaye indashyikirwa mu gushaka ibisubizo byateza imbere igihugu bifashishije ikoranabuhanga aho uwabaye indashyikirwa yitwa Miss Geek.
Madame wa Perezida wa Repubulika yagize ati:""Mfite icyizere ko muzakangurira benshi mu bagore bato n’abakobwa kwitabira kubyaza umusaruro amahirwe menshi yabashyiriweho, harimo politiki y’uburinganire ndetse n’uburyo butandukanye buteza imbere abagore n’abakobwa.""
Yasabye abagabo n’abahungu kwitabira kwemeza ko bashyigikiye gahunda yiswe HeforShe yatangijwe na Perezida wa Repubulika, Paul Kagame, ikaba iri ku ikoranabuhanga rya internet.
Mu majonjora yakozwe mu bagore bato n’abakobwa 130 biga siyansi n’ikoranabuhanga mu mashuri yisumbuye n’amakuru, batanu ba mbere bahawe icyemezo cy’ishimwe, ibikoresho by’ikoranabuhanga, batatu ba mbere bongererwaho amafaranga, ariko uwabarushije bose akaba yongereweho n’akazina ka Ms Geek.
Uwahawe igihembo cya Ms Geek yitwa Rosine Mwiseneza wo muri Kaminuza yitwa Keppler ikorera henshi muri Afurika n’u Rwanda rurimo, kubera umushinga w’ikoranabuhanga ryikoresha mu kuvomerera imyaka iyo ryumvise ko ubutaka bwakakaye. Yahawe miliyoni ebyiri z’amafaranga y’u Rwanda, ipad na mudasobwa.
Ms Geek Mwiseneza yakurikiwe na Samantha Manywa Pauline wiga muri Gashora Girls School, akaba yaravumbuye umushinga ’Hello job’ w’ikoranabuhanga rya telefone rihuza abafite imirimo n’abayikeneye, nawe akaba yahawe amafaranga angana na miliyoni imwe n’ibikoresho by’ikoranabuhanga.
Uwa gatatu wahawe amafaranga ibihumbi 500 n’ibikoresho by’ikoranabuhanga, yitwa Kirezi Lisa nawe akaba yiga muri Gashora Girls School. Yavumbuye ikoranabuhanga rya telefone rifasha kugura aho baparika imodoka mu gihe cy’umunsi, icyumweru cyangwa ukwezi, umuntu atiriwe ajya kwishyura abatanga amatike ya parikingi bitwa KVSS.


Umushinga wiswe ""Girls in ICT"" wo gushishikariza abagore bakiri bato n’abakobwa kwitabira kwiga no gukoresha ikoranabuhanga, washinzwe n’abantu 30 mu myaka itatu ishize, ubu umaze gushyigikirwa n’abafatanyabikorwa batandukanye, barimo umuryango wa Imbuto Foundation wa Mme Jeannette Kagame.
Umwe muri abo bawushinze, Lucy Mbabazi uwuyobora yavuze ko ikigamijwe ari uguteza imbere ihame ry’uburinganire mu ikoreshwa ry’ikoranabuhanga, ndetse no kuribyaza umusaruro mwinshi ushoboka mu buzima bwa buri munsi.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/utuntu-n-utundi/Mme-Jeannette-Kagame-yifuza-kubona-abakobwa-benshi-mu-marushanwa-ya-Ms-Geek,Tech
Girls in ICT barashaka abakobwa n’abagore benshi mu ikoranabuhanga ,"Umuyobozi wa Girls in ICT, Lucy Mbabazi, avuga ko Girls in ICT igizwe n’abakobwa n’abagore 30 bakora akazi gatandukanye haba mu nzego za Leta no mu yandi ma sosiyete n’ibigo by’abikorera, kerekeranye n’ubumenyi n’ikoranabuhanga.
Ngo bishyize hamwe bagamije gushishikariza abandi bagore n’abakobwa kubyitabira kuko umubare wabo ukiri muto.
Iyi ngo ni yo mpamvu ku wa Gatandatu, tariki 30 Mata 2016 kuri Serena Hotel i Kigali, hazaba hari irushanwa ryitwa Ms Geek Rwanda, aho abakobwa bagaragaza ubuhanga n’ubumenyi bwabo mu ikoranabuhanga.
Mbabazi ati “Ni yo mpamvu twakoze na Ms Geek kugira ngo twereke abakobwa ko ushobora kureba ibibazo biri mu muryango wawe cyangwa aho utuye, ugatekereza uko wabikemura ukoresheje ikoranabuhanga.”
Ni ubwa gatatu iri rushanwa rigiye kuba. Kuri iyi nshuro, abakobwa batanu ni bo batoranyijwe mu bandi 130 bari bitabiriye irushanwa, bakaba ari bo bazahatanira umwanya wa Ms Geek Rwanda.
Bafite imishinga bakoze ijyanye n’ikoranabuhanga bakazarushanwa kuri uwo munsi bamurika n’imishinga yabo kugira ngo barebe uwarushije abandi mu gukora umushinga mwiza w’ikoranabuhanga.
Uwa mbere ahembwa miliyoni ebyiri z’amafaranga y’u Rwanda, uwa kabiri agahabwa miliyoni imwe, naho uwa gatatu agahabwa ibihumbi 500 by’amafaranga y’u Rwanda, ariko kuri bose hakiyongeraho mudasobwa (Laptop), telephone zigezweho (Smart phone), n’amahugurwa.
Na nyuma y’irushanwa, bakomeza kwitabwaho kugira ngo harebwe aho imishinga yabo igeze ndetse niba hari n’ubundi bufasha bakeneye na bwo bakabuhabwa hakurikijwe ubushobozi buhari muri Girls in ICT.
Twahirwa Merab, umwe mu banyamurwango ba Girls in ICT mu Rwanda, agira ati “Turashishikariza abandi bakobwa ko hari Ms Geek izakurikiraho mu mwaka utaha wa 2017, turashishikariza by’umwihariko abakobwa biga mu mashuri yisumbuye, muri za kaminuza no mu mashuri y’imyuga kwitabira aya marushanwa.”
Kwiyandikisha mu marushanwa y’umwaka utaha bizatangira muri Mutarama 2017, ubu abakobwa n’abagore bakaba bashishikarizwa gutangira gutekereza imishinga y’ikoranabuhanga bazatanga muri ayo marushanwa ya Ms Geek 2017.
Ubusanzwe, umunsi wa Ms Geek bawuhisemo bagendeye ku munsi mpuzamahanga wahariwe gushishikariza abakobwa n’abagore kwitabira ikoranabuhanga (Girls in ICT Day).
Ni umunsi wizihizwa buri mwaka ku wa Kane wa nyuma w’ukwezi kwa Mata. Uyu mwaka, hazaba ari ku itariki ya 28 Mata 2016, ariko mu Rwanda uzizihizwa ku wa 30 Mata kugira ngo uhuzwe n’igikorwa cya Ms Geek cyo gutoranya umushinga mwiza mu ikoranabuhanga w’umwe mu bakobwa batanu bazarushanwa.
Muri iri rushanwa, harebwa ibitekerezo abakobwa bafite, hakabaho kubashishikariza gukoresha ikoranabuhanga ndetse n’uburyo bafasha sosiyete nyarwanda gukemura ibibazo hifashishijwe ikoranabuhanga.
Umunyamakuru wa Kigali Today/KT Radio
@ h_malachie
",https://www.kigalitoday.com/ikoranabuhanga/ubumenyi/Girls-in-ICT-barashaka-abakobwa-n-abagore-benshi-mu-ikoranabuhanga,Tech
Ubujura bwibasira imodoka bwabonewe umuti,"GPS (Global Positioning System) igenzura aho umuntu cyangwa ikintu cyose giherereye abirebera kuri mudasobwa cyangwa telefone ye, cyaba ari ikinyabiziga hakagaragazwa aho cyagenze hose, umuvuduko kiriho, amavuta gifite; ku buryo nyiracyo yahita azimya moteri yacyo igihe abishakiye.
Bizimana Jules umuyobozi wa ATC yavuze ko iri koranabuhanga riziye igihe, kuko ngo abashoramari bifitiye ibinyabiziga batazongera kubeshywa n’abashoferi babo cyangwa kwibwa no kwamburwa.
Yagize ati ""Iyi system irega utwaye ikinyabiziga bitagombereye ko Polisi ariyo ibona amakosa yonyine. Kenshi abashoferi bagenda baburira bagenzi babo ku bijyanye n’umuvuduko, ariko birakemutse.""
Bizimana yagaragarije abanyamakuru ko abantu benshi bafite ibinyabiziga bakabiha abashoferi, ngo bakenera kumenya aho byarengeye, aho byanyuze n’ibirometero byagenze, niba byarengeje umuvuduko babigeneye; ku buryo telefone y’umuntu ngo imuha integuza muri ibyo byose.
Ati ""Ubu buryo burinda umuntu guhoza ikinyabiziga cye mu igaraji, bituma adatanga amafaranga yo kugura amavuta atateganijwe; ndetse porogramu ya ’Geo fence’ dushyiramo yo iguha integuza iyo ikinyabiziga cyawe cyerekejwe ahantu wakigeneye ko kitagomba kurenga.""
Mu gihe ikinyabiziga cyibwe, system igufasha kuzimya moteri kandi uba ureba n’aho ikinyabiziga kiri. GPS ikwereka kandi ibirimo kubera ahantu ikinyabiziga giherereye, niba ari mu mazi, mu mvura, ku zuba n’ibindi, nk’uko Bizimana yakomeje kubisobanura.
Avuga ko umushoramari wiguriye moto akumvikana n’umushoferi uburyo azamwishyura, ngo uwo mushoferi nta buryo yamwambura cyangwa yamubeshya kuko raporo yose itangwa na GPS.
Abashoramari muri iryo koranabuhanga bavuze ko mu mezi atatu GPS imaze itangiye kugeragezwa mu ngendo, ngo nta kibazo cyigeze kigaragara uretse umuntu umwe bayihaye, nyuma ngo baje kumwiba moto ye ananirwa kuyihagarika, yitabaza ATC iba ari yo ihagarika moteri y’iyo moto, ndetse imurangira n’aho iri.
""Nyir’iyo moto yajyanye Polisi bahita bayifatira aho twayihagarikiye"", nk’uko Umuyobozi wa ATC yabitangaje.
Akuma ka GPS gashyirwa kuri moto ngo kagurwa ibihumbi 70 Frw, agashyirwa ku modoka ngo kakagurwa ibihumbi 100 Frw, hanyuma nyirako akakagurira simu kadi (SIM Card) ishyirwaho amainite ya MTN (cyangwa indi sosiyete).
Bagire Eugene ushinzwe kumenyekanisha GPS no kuyigurisha, avuga ko bamaze kugera ku bigo n’abantu batandukanye, kandi ko bose ngo bamaze gushima iryo koranabuhanga.
ATC kirizeza abakiriya bacyo ko gifite ububasha bwo kudatanga amakuru ku nzego zishinzwe umutekano, mu rwego rwo kubakomereza ibanga n’icyizere.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/Ubujura-bwibasira-imodoka-bwabonewe-umuti,Tech
Abavumba murandasi barasaba iy’ubuntu aho batuye,"Buri mugoroba ku muhanda wa kaburimbo hafi y’ibiro by’Umurenge wa Kinyinya, uhasanga abasore bahagaze bakandakanda telefone, ntawe uvugana n’undi. Uwageze ku cyo ashaka agahita asubira mu rugo iwabo mu dusantere tugize uwo murenge.
Bamwe mu baganiriye n’umunyamakuru wa Kigali Today wabasanze bahagaze ku muhanda, bavuga ko aho hantu habafasha kubona internet ku buntu kandi ubusanzwe badashobora kwigurira.
Umwe agira ati “Abenshi muri twe turi abubatsi, abakanishi, abanyeshuri, abandikirana na bagenzi babo bari mu bindi bihugu babasaba kubafasha, n’ibindi n’ibindi.”
Uru rubyiruko ruvuga ko ruvumba internet mu rwego rwo gushyira udukino muri za telefone zabo, abandi baba bifuza kuganirira ku mbuga nka Whatsapp, facebook, messenger, instagram, n’izindi; ariko n’abafite imirimo itandukanye bakajya gukora ubushakashatsi.
Umwe muri bo w’umukanishi ati “Abanyeshuri cyane cyane ni bo usanga buzuye hano baje gukora ubushakashatsi mu bintu binyuranye; nkanjye mba nje kureba amoko ya za moteri z’imodoka zitandukanye.”
Uru rubyiruko ruvuga ko internet yashyizwe muri za bisi ngo ikemangwa kuba itabahesha ibyo bashaka kubera kutihuta no kubahenda; aho abadafite imirimo ngo bahitamo kujya “kwiba imibare y’ibanga ya internet z’ibigo n’ingo z’abantu muri Kigali.”
Uru rubyiruko rutekereza ko mu dusantere tugize Akagari ka Kagugu muri Kinyinya aho batuye, kimwe nk’ahandi henshi mu Rwanda, ngo haramutse hashinzwe ibigo bihuza urubyiruko binafite internet, ngo byatuma babona aho bahugira bakirinda ingeso mbi.
Undi ati “Nk’uko bashyize internet mu modoka, baramutse bayitwegereje mu dusantere duhurirwaho n’abantu benshi kandi igatangwa mu buryo buhendutse cyane byatworohereza, kuko internet yo ku murenge n’ahandi ifite imibare y’ibanga (password) ituma tutayigeraho, kandi ukaba utahahagarara.”
Internet mu dusantere tw’iwabo ngo yabafasha kwigishanya no kungurana ubumenyi, kubona aho bahugira, guteza imbere ubushakashatsi, ndetse no guhindura imibereho muri rusange.
Ku rundi ruhande, Leta ngo ifite gahunda yo kwegereza internet y’ubuntu ahatangirwa servisi zitandukanye, aho ngo byatangiriye mu bashinzwe gutwara abantu, nk’uko Ministiri w’Urubyiruko n’Ikoranabuhanga, Jean Philbert Nsengimana asubiza iki kibazo cy’urubyiruko.
Ati “Internet y’ubuntu izakomeza gutangwa mu zindi serivisi. Hariho na internet y’ubuntu ku bakiriya b’ibigo by’itumanaho bya Airtel na MTN. Izindi servisi zo zigomba kwishyurwa, kugira ngo abashoye imari na bo bashobore kunguka.”
Mu mwiherero wa 13 w’abayobozi bakuru b’Igihugu uheruka kubera i Gabiro mu Ntara y’Iburasirazuba, Perezida Paul Kagame yibukije ko internet igomba gushyirwa mu igenamigambi rya Leta nk’uko amazi n’amashanyarazi bitangwa ku baturage.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/Abavumba-murandasi-barasaba-iy-ubuntu-aho-batuye,Tech
"""Smart Africa"" ngo igiye gutuma itumanaho rihenduka","Byavugiwe mu kiganiro umuyobozi mukuru wa Smart Africa, Dr Hamadoun Touré ari kumwe na Minisitiri w’Urubyiruko n’Ikoranabuhanga w’u Rwanda, Nsengimana Jean Philbert n’abandi bakora mu by’itumanaho, bagiranye n’abanyamakuru kuri uyu wa 18 Mata 2016.
Muri iki kiganiro, aba bayobozi bari bagamije gutangariza abanyamakuru ibyavugiwe mu nama biriwemo yahuje abaminisitiri n’abandi barebwa n’ikoranabuhanga mu itumanaho bo mu bihugu 11 bigize umuryango Smart Africa.
Minisitiri Nsengimana yagarutse ku mwanzuro w’inama y’uyu muryango iheruka kubera muri Etiyopiya muri Mutarama 2016, ikaba yari yanitabiriwe n’abakuru b’ibi bihugu.
Yagize ati “Uyu mwanzuro wavugaga ko amafaranga y’umurengera yacibwaga abaturage ku itumanaho bari mu ngendo muri ibi bihugu yakurwaho kugira ngo Abanyafurika bumve ko ari bamwe ndetse byongere imigenderanire n’imihahiurane.”
Minisitiri Nsengimana kandi yavuze ko ibi bizagirira Abanyarwanda akamaro mu buryo bunyuranye, cyane cyane nk’abakora ubucuruzi bwambukiranya imipaka.
Ati “Abanyarwanda bakorera ubucuruzi muri ibi bihugu cyangwa babifitemo imiryango, bizaborohera kuko bagiye kubona itumanaho ryiza kandi rihendutse.”
Akomeza avuga ko buri muntu uzajya ashaka guhamagara mu gihugu cye ari mu kindi, bizaba bimeze kimwe n’aho ahamagara hagati mu gihugu arimo.
Avuga ko ubu bari mu igerageza ry’amezi atatu aho guhamagara bitazarenza 120Frw ku munota hagati y’ibihugu mu gihe ngo henshi byarenzaga 500 ku munota.
Dr Hamadoun yavuze ko uyu mushinga hari aho uhuruye n’igitekerezo kigali cyagizwe n’abashyizeho umuryango w’ubmwe bwa Afurika.
Ati “Iki gitekerezo cyo koroshya itumanaho n’ubuhahirane kigiye kongera ubufatanye n’ubumwe mu bihugu byo ku mugabane wa Afrika.”
Akomeza ahamagarira ibihugu byose bya Afurika kwifatanya byihuse n’ibi 11 byatangije iki gitekerezo kuko ngo ari ingirakamaro.
Ibihugu bihuriye muri Smart Africa ni u Rwanda, Angola, Burkina Faso, Côte d’Ivoire, Gabon, Kenya, Mali, Uganda, Sénégal, Sudani y’Amajyepfo na Tchad.
Gusa ngo icyifuzo ni uko n’ibindi bihugu bya Afrika byajyamo kuko ngo imiryango ikinguye.
Igitekerezo cyo gushyiraho uyu muryango cyaturutse ku nama Nyafurika yiswe “Transform Africa” yateraniye i Kigali tariki 28 kugeza 31 Ukwakira 2013.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/mobayilo/Smart-Africa-ngo-igiye-gutuma-itumanaho-rihenduka,Tech
Yavumbuye imbabura icanishwa amabuye ya radiyo,"Uwo musore utuye ku Gisozi i Kigali avuga ko ibikorwa bye abikorera cyane cyane mu giturage mu kwegereza abaturage bataragerwaho n’amashanyarazi icyabafasha kurinda ibidukikije.
Ngo igitekerezo cyo gukora iyo mbabura yakigize amaze kwiga umwaka umwe mu mashuri y’imyuga mu Karere ka Ruhango, mu kwihangira imirimo ahitamo gukora imbabura idapfa kuboneka ahandi.
Ati “Kugira ngo ngere kuri uru rwego rwo gukora iyi mbabura byansabye igihe kinini, ngakora byapfa nkongera mbona mbigezeho.”
Avuga ko buri kwezi ashobora gukora Imbabura ijana kandi akazicuruza zose, agahamya ko ashobora kwinjiza miliyoni eshanu ku mwaka kuko imbabura imwe ayigurisha hagati y’ibihumbi 12 na 15.
Iryivuze akomeza avuga ko gukora imbabura bimaze kumugeza kuri byinshi aho amaze no kwigurira inzu ya miliyoni 7 mu Mujyi wa Kigali kandi akaba afite n’ibindi bikorwa binyuranye akesha umwuga we.
Yerekana uko zikoreshwa mu buryo bwo kurondereza ibicanwa, yagiz ati “Uhambiranya amabuye 4 ya radiyo akamara ukwezi kandi uteka uko ushatse isafuriya itavaho. Ni yo mpamvu abantu bamaze kuyikunda bitewe n’akamaro bayisangana.”
Avuga ko ku bafite umuriro biborohera kuko inakoreshwa ku muriro kandi igatwara muke agereranyije n’andi mashyiga akoresha n’umuriro.
Asaba urubyiruko rutagira akazi gukanguka bakagerageza kwihangira imirimo kandi bahitamo ibikorwa bifitiye abaturage n’igihugu akamaro.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ikoranabuhanga/ibindi-bikoresho/Yavumbuye-imbabura-icanishwa-amabuye-ya-radiyo,Tech
Hakozwe porogaramu yorohereza abifuza kumva indirimbo z’Abahanzi Nyarwanda ,"Bavuga ko iki gitekerezo bakigize kubera byabagoraga kubona indirimbo Nyarwanda kuri interineti, kuko hari uburyo bwo gukoresha Google na Youtube gusa ariko na bwo bigasaba inzira ndende cyangwa internet yihuta.
Gusa, ngo izo ndirimbo akenshi ntizumvikana neza, ugasanga izo mbuga zifite ibindi bibazo bituma utumva indirimbo neza.
Ibyo bigakubitiraho ko n’iz’abahanzi bakizamuka bigorana kuzibona cyangwa bigatwara umwanya, nk’uko Nsengimana abitangaza.
Agira ati “Byakundaga kutubabaza gushaka indirimbo Nyarwanda kuri interineti ntituyibone. Ni ho twakuye igitekerezo cyo gukora Yeyote.”
Avuga ko babinyujije muri sosiyete bashinze ya Yeyote Music Ltd ifite intego yo gufasha abantu kubona indirimbo Nyarwanda kuri interineti mu buryo bworoshye, hifashishijwe porogaramu ya Yeyote iboneka kuri Google Play muri telefoni zizwi nka “Smart phones.”
Ati “Ubu intego yacu ni ugukorana n’abahanzi maze indirimbo Nyarwanda zose zikaboneka muri Yeyote, abantu bakabona indirimbo bifuza nta mwanya babanje guta kandi bizeye ko ziracuranga neza.”
Iyi porogaramu yatangiye kuboneka kuri telefoni zikoresha Google Play, ngo izaba yoroheye uyikoresha ku buryo ushaka indirimbo y’umuhanzi utazi izina ryayo usabwa kwandikamo izina rye gusa ahabugenewe.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/mobayilo/Hakozwe-porogaramu-yorohereza-abifuza-kumva-indirimbo-z-Abahanzi-Nyarwanda,Tech
"Gusaba serivisi binyuze ku rubuga ""Irembo"" bizaca gusiragira","Irembo ni urubuga ruzajya rufasha abaturage gusaba ibyangombwa mu buyobozi bakoresheje gusa telefoni igendanwa, binyuze mu butumwa bugufi, umuntu akishyura akoresheje MTN Mobile Money, Tigo Cash na Airtel Money.
Abakozi ba Rwanda Online Platform Limited banashinzwe guhugura abakozi mu turere kuri izi serivisi, bavuga ko ubutumwa bugaragaza ko umuturage yishyuye buzajya bugera ku muntu ushinzwe gutanga serivisi maze agende amuhe icyangombwa yasabye nta kundi gusiragira.
Muhoza Marius ushinzwe ibikorwa by’ubucuruzi muri Rwanda Online Platform Limited, avuga ko basanze ari uburyo bwiza buzafasha abanyarwanda gushyikira serivisi bifuza byihuse.
Agira ati “Ikigambiriwe ni ugufasha umuturage akabona serivisi byihuse, abakozi babihuguriwe bazajya bafasha ubikeneye wese kandi umuntu yishyure amafaranga asanzwe yishyurwa gusa ku cyangombwa akeneye.”
Muhoza avuga ko hakiriho imbogamizi nko kuba ahantu hose ahatagera imiyoboro ya internet, n’abaturage bamwe batazi gusoma no kwandika ku buryo batabasha kwikorera ubu busabe.
Mu korohereza abaturage hahuguwe abakozi b’iki kigo bazajya bakorera mu mirenge, bakajya bafasha abaturage gusaba serivisi bakeneye nta kindi kiguzi.
Renzaho Jean Damacène, umunyamabanga nshingwabikorwa w’Umurenge wa Ndora avuga koko ubu buryo buzahindura byinhi mu kazi.
Ati “Nta muturage uzongera gusiragira, kuko bamaraga umwanya ku mirongo muri banki cyangwa ku bio by’abayobozi ariko ubu buryo buzabyoroshya.”
Umyamabanga nshingwabikorwa w’akarere Mvukiyehe Innocent, yemeza ko bizafasha abaturage kandi nabo nk’akarere bakazagerageza gushaka ibisubizo ku mbogamizi zikigaragara zabangamira iyi gahunda.
Ati “Imbogamizi ntizabura, nko kuba hari abatazi gusoma no kwandika, ariko kwigisha ni ughozaho tuzakomeza guhugura abantu babyumve.”
Iyi gahunda imaze kugezwa mu turere dutatu Gasabo, Kicukiro na Gisagara ariko bitegenyijwe ko izagezwa mu gihugu hose.
Kuri uru rubuga hasabirwaho serivisi zitandukanye, zirimo kwaka icyangombwa cy’ubutaka, icy’ivuka, icy’uko utafunzwe, icy’uko uri ingaragu cyangwa washatse n’izindi nyinshi zirimo kwandikisha ubutaka n’uruhushya rwo gutwara ikinyabiziga cyangwa kurukorera.
",https://www.kigalitoday.com/ikoranabuhanga/internet/Gusaba-serivisi-binyuze-ku-rubuga-Irembo-bizaca-gusiragira,Tech
Umujyi wa Nyamagabe ugiye kugezwamo internet y’ubuntu,"Akarere kahise gatangira gutunganya no kongera ibikorwa remezo, nko gutunganya ubusitani buzashyirwamo interineti rusange, aho buri wese ufite mudasobwa cyangwa telefoni azabasha kuyikoresha ku buntu.
Umunyamabanga nshingwabikorwa w’Umurenge wa Gasaka, ari nawo uyu umujyi uherereyemo, John Bayiringire, atangaza ko iki gikorwa kigamije gufasha buri muturage kubona interineti ku buntu kandi bikazafasha na bamukerarugendo bahasura.
Agira ati “Iki gikorwa kizafasha abatuye umujyi n’abawugenderera kubona interineti ku buryo bwihuse, umuntu akabasha gusoma, kwandika, kureba ibibera hirya no hino. Ni ku muhanda ujya muri pariki ya Nyungwe tuzashyiraho n’icyapa maze ba mukerarugendo bajye bahagana.”
Bayiringire akomeza avuga ko abatuye Umujyi wa Nyamagabe byabagoraga kubona interineti bigatuma bajya mu tundi turere kuhashakira serivisi zayo.
Ati “Mbere abaturage ntibabonaga interineti ku buryo buboroheye, kubera nta Cyber Caffee, bamwe bakajya i Huye cyangwa se bakabyihorera, rero dusanga kuyibegereza bizafasha.”
Germaine Ntigurirwa, umunyeshuri wiga mu mwaka wa gatandatu, atangaza ko bizatuma abasha gukora ubushakashatsi mu masomo yiga kandi akabasha no kumenya amakuru.
Ati “Nko mu isomo ry’ubumenyamuntu, tuba dukeneye gukora ubushakashatsi kugira ngo uzatsinde neza, urumva ko yaba itugiriye akamaro tukajijuka, no kumenya ibibera hirya no hino.”
Iki gikorwa kikaba kizatwara amafaranga y’U Rwanda miliyoni 15Frw, kandi kitezweho kuzafasha abaturage n’abasura akarere.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ikoranabuhanga/internet/Umujyi-wa-Nyamagabe-ugiye-kugezwamo-internet-y-ubuntu,Tech
Ikoranabuhanga mu byaziba icyuho cy’inkunga iva hanze,"U Rwanda ruboneka mu matsinda menshi y’ibihugu bya Afurika birimo gutera imbere muri iki kinyejana cya 21, cyane cyane muri servisi z’amahoteli, gutwara abantu n’ibintu, uburezi n’izindi nzego zitandukanye.
Imibare igaragaza ko rwazamuye ubukungu ku rugero rwa 8%; nk’uko Umushakashatsi wo mu Budage uyobora PEGNet, Prof Dr Manfred Wiebelt, yabigaragaje.
Yagize ati “U Rwanda ni igihugu cyazamutse mu bukungu kandi nta mutungo kamere uhagije rufite, ntirukora ku nyanja, rufite ubucucike bw’abaturage buri hejuru. Nyamara rwagabanije ubukene ku rugero rwa 12% mu myaka 10 ishize; bitewe no gushyiraho ingamba zihamye zo kuzana ishoramari mu gihugu.”
Umuyobozi w’Ihuriro Mpuzamahanga rijya inama ku kugabanya ubukene, gusaranganya no kuzamura umusaruro (PEGNet), yavuze ko ikoranabuhanga ari ryo nzira yoroshye yafasha u Rwanda guteza imbere ishoramari.
Ati “Imbogamizi zabaho mu gihe kiri imbere, ni uko iri shoramari ryatejwe imbere n’igishoro kiva hanze cyaba inkunga cyangwa inguzanyo. Bidakomeje bitya, byasaba ko igihugu gishyiraho ingamba zidasanzwe zo guhindura imikorere; hakaba hatagomba kuburamo kwitabira ikoranabuhanga n’itumanaho.”
Ihuriro PEGNet rigaragaza ko hari ibihugu muri Afurika nka Angola bimaze guha icyerekezo ubukungu bwabyo ku buryo bugaragara, aho icyo gihugu ngo gishyira mu bikorwa impinduka mu mikorere y’ibintu ku rugero rwa 1.6% buri mwaka, mu gihe u Rwanda ngo ruri kuri 0.3%.
Inama mpuzamahanga y’abahanga mu by’ubukungu ku isi iteganijwe muri Nzeri uyu mwaka mu Rwanda.
Umuyobozi w’Ikigo gishinzwe ubushakashatsi n’ubusesenguzi kuri Politike za Leta (IPAR), Eugenia Kayitesi, avuga ko iyi nama izavamo ibitekerezo bizatuma Leta n’abikorera bafata ingamba nshya zituma ubukungu bw’u Rwanda bukomeza kuzamuka.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/Ikoranabuhanga-mu-byaziba-icyuho-cy-inkunga-iva-hanze,Tech
Abagenda muri Kigali bashyiriweho internet ya 4G,"Ibiciro by’iyi internet bikubiye mu biciro umugenzi aba yishyuye mu ngendo z’imodoka byashyizweho n’Urwego ngenzuramikorere (RURA) umugenzi aba yishyuye, nk’uko Ministiri w’urubyiruko n’ikoranabuhanga, Jean Philbert Nsengimana yabitangaje.
Yagize ati “Hari umuntu ugira amakuru kuri email ye n’ahandi, akabura uwo yitabaza kuko nta mainite aba afite kuri telefone ye.”
Asanga kandi aya mahirwe urubyiruko rukwiye kuyabyaza umusaruro, rukaboneraho kuyakoresha mu kwihangira imirimo.
Ati “Mfashe urugero rwo kuva mu mujyi rwagati umuntu yerekeza i Kimironko, ashobora kuba akoreye amafaranga menshi abarirwa muri za miliyoni, kandi bitahagaritse urugendo rwe.”
Bimenyimana Jean Claude ukorera ikigo ’Olleh Rwanda Networks’ gicuruza internet ya 4G, yavuze ko iyi internet ijyanye n’ubuzima bwa buri munsi haba mu gukora ubucuruzi no gucunga umutekano.
Ati “Umuntu utizeye umutekano wo mu rugo iwe, yagura camera akayishyira ahantu mu nzu iwe akigendera; ariko kuko aba afite telefone ikorana na ya camera, abasha kugenzura ibibera mu rugo iwe akoresheje internet.”
Ministiri w’urubyiruko n’ikoranabuhanga yakomeje asaba abikorera gutangiza internet yihuta ya 4G LTE ahandi mu ngendo zijya mu ntara no mu yindi mijyi yo mu Rwanda.
Ati “Nk’uko twumvise ubu busirimu muri Kigali, reka tubwumve n’i Musanze, Huye, Rubavu n’ahandi"", aho asaba abikorera kuba muri uyu mushinga w’ishoramari ry’ikoranabuhanga mu ngendo.”
Imodoka 487 z’ibigo Royal Express, Kigali Bus Services na RFTC izikora ingendo hagati y’Umujyi rwagati wa Kigali n’uduce twa Kimironko, Kabeza na Gikondo, nizo zashyizweho iyi seribise ya 4G.
Minisitiri Nsengimana avuga ko intego y’iki gikorwa ngo ni uguhindura ubuzima bw’abantu muri Kigali, bakarushaho gusirimuka, nk’uko ubuyobozi bw’Umujyi wa Kigali bwabitangaje, bijyana n’icyerekezo cya Leta cyo kwihutisha iterambere rishingiye ku ikoranabuhanga.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/internet/Abagenda-muri-Kigali-bashyiriweho-internet-ya-4G,Tech
Serivisi za mbere za Drones zizatangwa muri Nzeri 2016,"Byemerejwe mu masezerano yasinywe hagati ya Minisitiri w’Urubyiruko n’Ikoranabuhanga, Nsengimana Jean Philibert, na Dr Mazarati Jean Baptiste ushinzwe ibikorwa by’ubuzima muri Minisiteri y’Ubuzima na Keller Rinaudo, Umuyobozi wa Sosiyete y’Inyamerika yitwa Zipline icuruza iri koranabuhanga, kuri uyu wa kabiri tariki 9 Gashyantare 2016.
Dr. Mazarati Jean Baptiste ushinzwe ibikorwa by’ubuzima muri Minisiteri y’Ubuzima, yavuze ko iri koranabuhanga hari byinshyi rizakemura niritangira gukoreshwa.
Yagize ati “Gutwara amaraso aba akenewe byihutirwa hirya no hino mu gihugu byajyaga bigorana kubera gukoresha imodoka kandi hari n’ahari imihanda mibi bigatuma umurwayi atabona ubufasha byihuse ngo turengere ubuzima bwe.”
Yavuze ko bizafasha mu kugeza imiti ku mavuriro ku gihe n’amafaranga yakoreshwaga muri ibi bikorwa, kuko utu tudege tudakoresha ibikomoka kuri peterori ntitunasabe abadutwara nk’uko biba mu ndege zisanzwe.
Minisitiri Nsengimana yavuze ko ko iyi servisi itangiriye mu by’ubuzima ariko ko ishobora kuzajya no mu bindi.
Ati “Iyi sosiyete ni ikiraka ihawe na Leta y’u Rwanda, nibigenda neza mu igerageza, iri koranabuhanga rishobora kuzifashishwa n’ahandi nko mu buhinzi no bikorwa by’iposita.”
Akomeza avuga ko ari amahirwe akomeye kuri Afurika no ku Rwanda by’umwihariko, kuko ari ho iri koranabuhanga rigiye gutangirira mu gihe hari ibindi bihugu byifuje kurikoresha ariko bikaba bitarabigeraho.
Biteganyijwe ko tuzajya tuba i Muhanga kuko atari byiza ko tuba hafi y’ikibuga cy’indege zisanzwe, nk’uko umuyobozi wa Zapline abivuga.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ikoranabuhanga/ibindi-bikoresho/Serivisi-za-mbere-za-Drones-zizatangwa-muri-Nzeri-2016,Tech
Bimwe mu byaranze ikoranabuhanga muri 2015 mu Rwanda ,"MYICT yakwirakwije internet ahenshi mu hahurirwa n’abantu benshi
Ku wa 28 Mutarama 2015, Minisitiri w’Urubyiruko n’Ikoranabuhanga, Jean Philbert Nsengimana, yagiranye ikiganiro n’abanyamakuru atangaza ko Leta y’u Rwanda ifite gahunda yo gukwirakwiza interineti ahantu hahurira abantu benshi.
Mu nyubako zimwe na zimwe zo Mujyi wa Kigali ndetse no mudoka nini zitwarira hamwe abantu hashyizwemo internet no mu byaro hongerwa uburyo bwo gufasha abaturage kugera ku ikoranabuhanga rya internet.
Ku biro by’uturere hafi ya twose mu Rwanda urahagera waba ukoresha mudasobwa zigendanwa cyangwa terefoni zigezweho zo mu bwoko bwa Smartphones ukaba ushobora guhita ubona internet y’ubuntu.
U Rwanda n’ikigo cya ICGL basinyanye amasezerano yo guteza imbere ikoranabuhanga 
Ku wa 28 Mutarama 2015 u Rwanda n’ikigo mpuzamahanga gitanga ubumenyi ku ikoranabuhanga (ICGL) basinye amasezerano yo gushora imari no guteza imbere ikoranabuhanga binyuze muri Minisiteri y’Urubyiruko n’Ikoranabuhanga mu isakazabumenyi.
Nyuma yo gusinya ayo masezerano, Jean Philibert Nsengimana, Minisitiri w’ urubyiruko n’ ikoranabuhanga n’ isakazabumenyi yavuze ko 45% by’ amafaranga yinjira mu gihugu aba aturutse mu ikoranabuhanga bityo ashimangira ko kuba ikigo cya ICGL kigiye gushora imari mu ikoranabuhanga bizafasha Abanyarwanda kubona impamyabumenyi mpuzamahanga ndetse no kwagura ubukungu bw’ igihugu.
Hateguwe amarushanwa ya SCRATCH afasha abana gushyira mu bikorwa ibyo biga
Ayo marushanwa yateguwe hakoreshejwe Mudasobwa z’umushinga mpuzamamahanga wa OLPC zihabwa abana bo mu mashuri abanza (kuva mu wa kane kugera mu wa gatandatu) zibamo porogramu yitwa Scratch ifasha umwana gukora inyandiko n’igishushanyo bijyanye gifatwa nk’ikivuga ayo magambo; ibyo yabirangiza akabihinduramo ishusho irebwa nka filimi.
Abana bitabiriye ayo marushanwa mpuzamahanga ya Scratch ku wa 09 Gicurasi 2015 bakoze inyandiko zisobanura ahanini imiterere y’u Rwanda na gahunda za Leta nk’icyerekezo 2020, ibibazo bitandukanye hamwe n’ibisubizo byabyo bijyane n’amasomo biga mu ishuri.
Muri ayo marushanwa umuyobozi wungirije wa OLPC ku rwego rw’isi, Mariana Ludmila Cortes, yavuze ko kwitabira amarushanwa ya Scratch bifitiye inyungu umwana yo kumenya ibihangano byakozwe n’abandi bana b’ahandi ku isi no mu gihugu, bityo bakaba bahanahana ubumenyi.
Iyi gahunda ya mudasobwa kuri buri mwana kuva yatangira muri 2009 mu Rwanda, abana ibihumbi 209 bari mu mashuri 448 bamaze kuzihabwa kandi iki gikorwa kirakomeje kugira ngo ikoranabuhanga ryihutishwe rihereye mu bana bakiri bato nk’uko Umuhuzabikorwa wa gahunda ya mudasobwa kuri buri mwana, Kimenyi Eric yabitangaje icyo gihe.
Polisi y’u Rwanda ku bufatanye n’izindi nzego yahagurukiye ibyaha bikorerwa kuri Internet 
Mu kwa gatanu uyu mwaka wa 2015 hashyizweho ubukangurambaga bwiswe ”Stay Safe Online” bwari bugamije gukangurira abantu ububi by’ibyaha bikorerwa mu ikoranabuhanga.
Urugero Polisi y’u Rwanda yatangaje rugaragaza uburemere bw’iki kibazo kugira ngo gishakirwe umuti ni urw’ umunya Nigeria witwa Seheed Olalejan Adebayo winjiye mu Rwanda, akaba yari aziranye n’Umunyarwanda witwa John Ruzige Gasana, ndetse bashinze kompanyi yitwa Miriensol Holdings Limited.
Nk’uko Polisi y’u Rwanda yabivuze iyo kompanyi yari yashinzwe kwita ku by’ingendo nyamara bigaragara ko ibyo yakoraga ntaho byari bihuriye n’ibyanditse mu mpapuro bikaba byari baringa.
Nyuma gato yo kwandikisha kompanyi yabo uyu Gasana yagiye muri banki imwe ya hano mu gihugu, akurayo utwuma bishyuriraho aho uri hose bashyizemo ikarita y’umukiriya dushobora kwimurira amafaranga kuri konti z’amabanki atandukanye.
Mu gihe kitageze ku cyumweru, kompanyi y’iby’ingendo yari imaze kwakira akayabo k’amadolari 175,800 ya Amerika (miliyoni 130 z’amanyarwanda) hakoreshejwe twa tumashini twabo, yavuye ku makarita y’abantu batandukanye i Burayi.
Uburyo iyi kompanyi ikiri nshya yagendaga ibona amafaranga, byateye buri wese amakenga, bituma itangira gukorwaho iperereza.
Polisi yatangiye iperereza isura ibiro by’iyi kompanyi, itangazwa n’uko kompanyi ifite umutungo uremereye ku ma konti ya banki ifite mudasobwa ngendanwa imwe n’intebe imwe mu biro ikoreramo.
Yaba uyu munya Nigeria, yaba mugenzi we w’Umunyunyarwanda, bose nta n’umwe wabashaga gutanga ibisobanuro kuri uyu mutungo wiyongeraga ku buryo budasanzwe ari na byo byatumye habaho iperereza ryimbitse ku myungukire idasanzwe nk’iyi.
“Bitdefender” Antivirus nshya yashyizwe ku isoko mu Rwanda
Ikigo cy’ikoranabuhanga cyitwa Alpha Computer gikorera mu Rwanda, cyashyize ku isoko Antivirus idasanzwe mu Rwanda yitwa” Bitdefender”.
Iyi Antivirus yashyizwe ku isoko ku wa 15 Nzeri 2015, yifashishwa mu kurinda umutekano wa za Mudasobwa ndetse na za terefoni zigendanwa, nk’uko Karenzi Francois umuyobozi wa Alpha Computer yabitangaje bayimurika.
Karenzi yatangaje kandi ko undi mwihariko w’iyi Antivirus nshya bashyize ku isoko, ari uko ari yo Antivirus yonyine ifite ikigo cy’ikoranabuhanga kiyihagarariye mu Rwanda.
Anatangaza ko abazajya bayigura bakagira ikibazo cyo kuyishyira muri Mudasobwa na Terefoni zabo, cyangwa se bagahura n’ikibazo mu mikoreshereze yayo, bazajya biyambaza Alpha Computer ikabibakorera vuba kandi neza ku buntu.
Inama ya Transform Africa2015 yabereye mu Rwanda 
Byari iby’igiciro gikomeye ku Rwanda n’Abanyarwanda, kwakira inama mpuzamahanga nk’iyi ku iterambere ry’ikoranabuhanga ‘Transform Africa summit’.
Iyi nama yahurije hamwe abantu 2500 buri munsi mu minsi itatu yamaze kuva itariki 19-21 Ukwakira 2015 hatanzwe ibiganiro byinshi bivuga ku ngingo nyinshi. Abayitabiriye bari abashakashatsi n’impuguke mu by’ikoranabuhanga banyuranye.
Perezida wa Repubulika, Paul Kagame, wari muri iyi nama akayifungura ku mugaragaro yagaragaje uburyo ubushake bwa politiki bwunganiye cyane iterambere ry’ikoranabuhanga binyuze mu guhuza ibiciro by’itumanaho (One area network) mu Karere mu gihe bamwe bibwira ko ikintu cyose gikorwa n’ifaranga.
Abitabiriye iyi nama bagaragarijwe mu buryo bwimbitse ko ikoranabuhanga ryaba imbarutso y’imibereho myiza y’abaturage mu nzego zose z’ubuzima, rikanateza imbere Afurika n’isi muri rusange dore ko byatangajwe ko ibihugu 33 muri 43 bikiri inyuma mu ikoranabuhanga ari ibyo muri Afurika.
RSSB yijeje ikoranabuhanga mu kwakira imisanzu ya mituweri
Ikigo cy’Igihugu cy’Ubwiteganyirize mu Rwanda, RSSB cyijeje Abanyarwanda ko kigiye guca burundu uburyo bwo kwandika mu bitabo (regitsre) no ku mafishi abanyamuryango ba mituweri kuko bwari uburyo butinza serivisi kandi bugatwara igihe kinini, ikaba igiye kubusimbuza ikoranabuhanga ritangira gukoreshwa itariki 1 Mutarama 2016.
Ubu buryo bw’ikoranabuhanga mu kwakira imisanzu y’abanyamuryango ba mituweri ndetse no kubaha serivisi buzajya bukorwa hakoreshejwe porogaramu ya mudasobwa aho umukozi wa mituweri azajya yandika umwirondoro w’umunyamuryango, nimero y’irangamuntu y’uhagarariye urugo, bigaragare niba yaratanze umusanzu wose w’abagize umuryango cyangwa yaratanze igice n’ibindi nk’uko Rulisa Alex, umuyobozi ushinzwe Ishami rya Mituweli muri RSSB yabivuze.
Ba Gitifu bahawe ‘Smartphones’ bemerewe na Perezida Kagame
Abanyamabanga Nshingwabikorwa b’utugari two mu Rwanda batangiye gukoresha telefoni zigezweho bita ‘Smartphones” bemerewe na Perezida Paul Kagame.
Izo terefoni ni izo mu bwoko bwa Samsung Galaxy J1 bemerewe na Perezida Paul Kagame ubwo basozaga itorero ry’igihugu muri Kanama uyu mwaka wa 2015.
Izi Smartphones bahawe zaherekejwe na ‘sim cards’, ndetse n’udukoresho twitwa ‘memory cards’ twifashishwa nk’ububiko, dufite jiga 5.
Henhsi mu turere tw’ u Rwanda aho izo terefoni zatanzwe basabwe kuzabibyaza umusaruro banoza akazi kabo ka buri munsi.
Zitezweho gufasha aba bayobozi kwihurisha itangwa ry’amakuru, kuko zifite ububiko buhagije kandi zikaba zifashisha ikoranabuhanga rya interineti ribafasha kohereza no kwakira ibintu batavuye aho bari.
Urubyiruko rwakoze porogaramu zinoza serivisi rwarahembwe 
Leta y’u Rwanda yahembye urubyiruko rwakoze programu za terefone zifasha abaturage gutanga ibirego, iyo batanyuzwe na servisi bahabwa mu nzego z’ibanze.
Uwitwa Igiraneza Origene ufite ikigo cyitwa O’Genius Priority, yahawe miliyoni 3.75Rwf), kubera program ya telefone ifasha abaturage kugeza ku Rwego rushinzwe imiyoborere (RGB), ibitekerezo n’ibibazo bagize kuri serivisi bahabwa n’inzego z’ibanze.
Ministiri Jean Philbert Nsengimana yavuze ko hakiri amahirwe menshi urubyiruko rugomba kubyaza ikoranabuhanga.
Ati “Ntabwo igisubizo kimwe gihagije kugira ngo ibibazo biri mu gutanga serivisi inoze bikemuke; tugomba kureba amahirwe yatuma ikoranabuhanga ritanga serivisi zinoze kurushaho, ndetse turebe serivisi zizakenerwa mu minsi iri imbere ubwo abanyarwanda bose bazaba bafite ikoranabuhanga.”
Imirongo ya terefone igera kuri miliyoni umunani mu Rwanda, ni ikimenyetso cy’uko abenshi mu baturage bafite telefone, akaba ari amahirwe benshi babyaza umusaruro, nk’uko Ministiri Nsengimana yabitangaje.
Igiraneza niwe waje imbere y’urundi rubyiruko 26 rwahataniye igihembo cya RGB, aho batanu ba mbere bahawe icyemezo cy’ishimwe n’igikombe, ariko batatu ba mbere bongererwaho amafaranga.
Inama y’Umushyikirano ya 13 ihuza abayobozi bakuru b’igihugu, inzego z’ibanze, abaturage n’Abanyarwanda baba mu mahanga, yo kuva 21-22 Ukuboza 2015, yashishikarije Abanyarwanda gukoresha ikoranabuhanga cyane cyane imbuga nkoranyambaga mu kuvuguruza iby’abaharabika u Rwanda bavuga no kugaragaza isura nziza yacyo.
",https://www.kigalitoday.com/ikoranabuhanga/internet/Bimwe-mu-byaranze-ikoranabuhanga-muri-2015-mu-Rwanda,Tech
Umwarimukazi muri IPRC-South agiye guhabwa igihembo n’Umwamikazi w’Ubwongereza,"Nancy avuga ko iki gihembo yatsindiye cyitwa Queen’s Young Leaders Award ari igihembo kigenerwa urubyiruko ruri hagati y’imyaka 18 na 29 rwo mu bihugu bivuga icyongereza (Common Wealth), ruba rwagaragaje imishinga ifitiye akamaro aho batuye.
Kugira ngo Nancy Sibo abigereho, yakoze porogaramu ya terefone ifasha kumenya ko inka yageze igihe cyo guterwa intanga hifashishijwe terefone n’undi mushinga wo gukora ibikapu, imikandara n’amaherena hifashishijwe imiheha ya parasitike (plastic) yamaze gukoreshwa.
Agira ati “Umushinga wo kumenya ko igihe cyo gutera inka intanga cyageze wifashishije terefone nawukoze mu mwaka ushize wa 2014, nk’umukoro wo kurangiza amasomo mu ishami ry’ubworozi [animal production] nigagamo muri UR/Huye. Icyo gihe wanampesheje igihembo Ms Geek.”
Uyu mushinga we ngo yawukoranye n’aborozi 150 b’i Nyagatare, agamije gutuma babona umusaruro mu matungo yabo nta gutegereza. Ati “Iyo gutera intanga bigucitse ukwezi kumwe, uba uhombye ukwezi kose kw’amafaranga.”
Ngo bagira rero za kode bashyira muri terefone, umuntu akandikisha inka ye, akavuga igihe imaze cyangwa n’igihe iherukira guterwa intanga [itarafashe]. Ibyo ngo bimubashisha kubona ubutumwa bumwibutsa ko igihe cyo gutera intanga cyangeze, umunsi umwe mbere y’uko itariki igera.
Iyi mishinga yombi ngo izamuhesha igihembo kuko ifite akamaro mu kuzamura imibereho y’abantu benshi, ndetse no kurengera ibidukikije.
Akomeza agira ati “Urebye abahembwa ni abakoze imishinga yo guteza imbere abaturage, kurengera ibidukikije, uburezi n’ubuzima.”
Nancy ngo si Umunyarwanda wa mbere uzaba abonye iki gihembo kuko ngo hari n’abandi babiri azi bakibonye. Muri bon go harimo uwashyizeho umuryango Act of Gratitude usubiza abana b’imfubyi mu ishuri, ukanabarihira. Undi akaba uwahimbye gukora cotex hifashishijwe ibirere.
Nancy kugeza ubu ngo ntaramenya ingano y’igihembo yatsindiye kuko azagihabwa mu mwaka utaha wa 2016, mu kwezi kwa Kamena. Icyo gihembo kandi ngo azajya kukiyakirira.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ikoranabuhanga/ibindi-bikoresho/Umwarimukazi-muri-IPRC-South-agiye-guhabwa-igihembo-n-Umwamikazi-w-Ubwongereza,Tech
Urubyiruko rwakoze porogaramu zinoza serivisi rwahembwe,"Uwitwa Igiraneza Origene ufite ikigo cyitwa O’Genius Priority, yahawe amafaranga y’u Rwanda miliyoni 3.75(Rwf), kubera program ya telefone ifasha abaturage kugeza ku Rwego rushinzwe imiyoborere (RGB), ibitekerezo n’ibibazo bagize kuri serivisi bahabwa n’inzego z’ibanze.
Yagize ati “Iyi program ifite agace ko gutanga ibitekerezo, aho wandika ubutumwa ukavuga ibitagushimishije, ku batazi kwandika cyangwa batabishoboye wafata amajwi, baba bagusabye ruswa cyangwa bakurenganije; ugahita ubyohereza kuri RGB no ku Muvunyi.”
Igiraneza ngo akeka ko mu kwezi kw’imiyoborere RGB itabasha kurangiza ibibazo by’abaturage, bitewe n’uko abenshi baba batabonye uko bayibigezaho; bikiyongeraho no gusiragizwa kw’abaturage mu nzego z’ibanze zose.
Avuga ko abantu bafite telefone zo mu bwoko bwa “Smart phone”, bashobora kwihangira imirimo, bakajya mu baturage kwakira ibibazo no kubibagereza ku nzego zibishinzwe. Igiraneza avuga ko ateganya gushyira iyi porogarame no mu zindi telefone zose zisanzwe.
Umuyobozi Mukuru Prof Shyaka Anastase umuyobozi wa RGB, yavuze ko porogaramu ikenewe cyane kandi biteguye kuyikoresha mu gushyikirana n’abaturage no kubakemurira ibibazo,
Ministiri w’urubyiruko n’ikoranabuhanga, Jean Philbert Nsengimana yavuze ko hakiri amahirwe menshi urubyiruko rugomba kubyaza ikoranabuhanga.
Ati “Ntabwo igisubizo kimwe gihagije kugira ngo ibibazo biri mu gutanga serivisi inoze bikemuke; tugomba kureba amahirwe yatuma ikoranabuhanga ritanga serivisi zinoze kurushaho, ndetse turebe serivisi zizakenerwa mu minsi iri imbere ubwo abanyarwanda bose bazaba bafite ikoranabuhanga.”
Imirongo ya telefone igera kuri miliyoni umunani mu Rwanda, ni ikimenyetso cy’uko abenshi mu baturage bafite telefone, akaba ari amahirwe benshi babyaza umusaruro, nk’uko Ministiri Nsengimana yabitangaje.
Igiraneza niwe waje imbere y’urundi rubyiruko 26 rwahataniye igihembo cya RGB, aho batanu ba mbere bahawe icyemezo cy’ishimwe n’igikombe, ariko batatu ba mbere bongererwaho amafaranga.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ikoranabuhanga/mobayilo/Urubyiruko-rwakoze-porogaramu-zinoza-serivisi-rwahembwe,Tech
Ihurizo ku kwigisha abaturage gusaba ibyangombwa bifashishije ikoranabuhanga,"Babitangaje kuri uyu wa gatanu tariki 11 Ukuboza 2015, ubwo bahugurwaga na Rwanda online ku buryo bagomba gushishikariza abaturage kwitabira gusaba ibyangombwa bifashishije ikoranabuhanga yaba kuri telephone cyangwa na mudasobwa.
Aba bayobozi bavuga ko nabo ubwabo abenshi badafite terefone zifashishwa mu gukoresha ikoranabuhanga abandi bakaba batazi gukoresha za mudasobwa. Bavuga ko n’abo bayobora abafite izi telefoni cyangwa bazi gukoresha ikoranabuhanga ari mbarwa.
Dukuzumuremyi Ildegarde, umukuru w’umudugudu wa Nyarugandu mu murenge wa Rwaza, avuga ko n’ubwo basobanuriwe uburyo bikorwamo, bitoroshe ku buryo asanga umunsi umwe udahagije kugira ngo bamenye uburyo bazigishamo abaturage.
Agira ati “Uyu munsi wa none ntabwo birinjira mu mutwe neza, aho bigoraniye ni ukuvuga ngo ntabwo dufite amaterefoni afite uburyo bwo gukoresha internet, kandi abaturage nabo baracyafite amaterefoni atarimo internet ku buryo umuntu yakagombye kujya kuri internet abisobanukiwe neza.”
Twagirayezu Jean Damascene, umukuru w’umudugudu wa Rutemba mu murenge wa Cyuve, asaba ko bakongererwa iminsi y’amahugurwa kugirango babisobanukirwe.
Ati “Kugira ngo tubicengeze mu baturage, ni uko nabo batwongerera ubumenyi kuko umunsi umwe ntabwo wari uhagije.
Twakagombye kwongererwa nibuze iminsi itatu, nibwo byakagombye kuducengera neza kuburyo nawe ushobora kugenda ukabyigisha umuturage nk’umuntu ubirimo.”
Abakuru b’imidugudu bavuga ko iyi gahunda izafasha kandi ikanorohereza abaturage ku buryo banayitezeho ko izagabanya ruswa.
Ntabwoba Murangwa Jules umukozi wa Rwanda online ushinzwe imenyekanishabikorwa, asobanura ko buri ntambwe yose y’iterambere itabura imbogamizi, gusa ngo imbogamizi ntizituma abantu batagira icyo bageraho.
Ati “Bamwe ntabwo bazi internet, bamwe ntabwo bafite email, bamwe ntibazi na mudasobwa, ariko nk’igihugu turi mw’iterambere ntabwo twashira amaboko hasi ngo tuvuge ngo kuko batabifite ntabwo bizashirwa mu bikorwa.
Ahubwo turimo turagerageza kugirango babanze babyumve, turateganya gushyira ibikorwa remezo mu mirenge.”
",https://www.kigalitoday.com/ikoranabuhanga/ubumenyi/Ihurizo-ku-kwigisha-abaturage-gusaba-ibyangombwa-bifashishije-ikoranabuhanga,Tech
Intel irizeza urubyiruko ubafasha mu kumenyekanisha ibikorwa by’ikoranabuhanga,"Ibi byatangajwe kuri uyu wa Gatanu, tariki 20/11/2015, na Frederic Odhiambo uhagarariye iyi sosiyete muri Afurika y’Iburasirazuba, aho ari mu ruzinduko mu Rwanda rugamije gushaka abakiri bato bakora ibijyanye na porogaramu za mudasobwa, ngo bashyigikirwe.
Odhiambo ukorera iki kigo gisanzwe gikora za mudasobwa ndetse n’ibindi bikoresho bijyanye na zo, yatangaje ko nk’uko basanzwe babigenza mu bice bitandukanye bya Afurika, yaje mu Rwanda kureba uburyo ikigo ahagarariye cyafasha urubyiruko, cyane cyane mu kumenyekanisha ibyo rukora mu ikoranabuhanga.
Yagize ati “Umuntu wese utari umunebwe, uzatwereka igikorwa kirimo agashya atagikopeye ahandi, kandi gifite ibibazo kije gusubiza mu muryango atuyemo no ku isi muri rusange, tuzamufasha nta kabuza kimenyekane ku rwego rushimishije.”
Uwamahoro Nadia, Umuyobozi wa sosiyete “Data System Ltd” ifite umushinga wa “Gira ICT”, yatangaje ko iyi gahunda yo gukorana na Intel, izabafasha kugera ku nshingano biyemeje zo gusakaza ikoranabuhanga mu Banyarwanda. Iyi sosiyete ikorana n’urubyiruko, abarimu, abanyeshuri ndetse n’abakiri bato bakora iby’ikoranabuhanga.
Uwamahoro avuga ko binyuze mu mushinga wa Gira ICT, amasosiyete agera ku icumi y’urubyiruko bakorana, yujuje ibisabwa na Intel azatoranywamo agafashwa mu kumenyekanisha ibikorwa byayo, kuko ari yo mbogamizi ikomeye urubyiruko ruhura na yo.”
Uwamahoro yagize ati “Abenshi mu rubyiruko dukorana ni abahanga. Bakora porogaramu zitandukanye zirimo izakwifashishwa muri za kaminuza, mu mabanki, mu bitaro, mu bucuruzi , mu nganda no mu bindi bigo bitandukanye; ariko bahura n’imbogamizi ikomeye y’ubushobozi buke butuma ibikorwa byabo bitamenyekana ku buryo byababyarira umusaruro uhagije kandi unashimishije”.
Intel ni Sosiyeti y’Abanyamerika ikora ibijyanye na za mudasobwa ndetse na za porogaramu zitandukanye, ikaba ifite intego yo gusakaza umuyoboro wa interineti n’ibikoresho by’ikoranabuhanga ku mugabane w’Afurika.
Roger Marc Rutindukanamurego 
",https://www.kigalitoday.com/ikoranabuhanga/mudasobwa/Intel-irizeza-urubyiruko-ubafasha-mu-kumenyekanisha-ibikorwa-by-ikoranabuhanga,Tech
Min.Nsengimana arasaba amadini gutoza urubyiruko ikoranabuhanga,"Minisitiri Nsengimana avuga ko usibye gusezeranya abagiye gushinga ingo, izindi serivisi zose zikenerwa zigiye kujya zifashisha ikoranabuhanga kugira ngo zibashe kwihutishwa kandi zitange umusaruro.
Minisitiri Nsengimana asaba urubyiruko n’ababyeyi gushishikarira gushora no kwiga ikoranabuhanga kuko abaritangiye bamaze kugera ku ntambwe ishimishije.
Agira ati “Nta muntu utaravukanye impano, ikoranabuhanga twarigezeho ariko hari abo mbona bagitegereje kandi iyo utihuse riragusiga”.
Minsitiri Nsengimana kandi asanga amadini atandukanye yakagize uruhare mu gutoza no kumenya ibijyanye n’ikoranabuhanga.
Akomeza agira ati “Mu myaka ibiri iri imbere Leta irateganya gutanga ibyemezo bitandukanye hakoreshejwe ikoranabuhanga, kuri terefone yawe, ibyo rero birasaba ngo twese tube twiteguye. Turasaba amadini gutegura sosiyete nshya kuko nta kindi kimenyetso kizatangwa”.
Ubwo Kigali Today yasuraga urubyiruko ruteraniye mu ihuriro ryarwo ritegurwa na Kiliziya Gaturika muri Diosezi ya Kabgayi, urubyiruko rwavuze ko rwiteguye gukoresha ikoranabuhanga kandi ko rwizeye ibyiza by’ikoranabuhanga.
Nzabahimana ukomoka muri Paruwasi ya Kinazi, avuga ko abasha kwiyandikisha mu bizamini byo gukorera impushya zo gutwara ibinyabiziga kuri terephone bikaba byaramukuriyeho kujya gutonda imirongo no gukora ingendo bajya kwiyandikisha kure.
Minisiteri y’urubyiruko, yo isanga urubyiruko rukwiye kwiga ikoranabuhanga kuko mu myaka iri imbere ari rwo ruzaba rurikeneye cyane kurusha abazaba bageze mu za bukuru kandi ko kuryiga no kurikoresha bizatuma rubasha kwiteza imbere.
Kiliziya Gaturika, yanatangirijwemo Ukwezi k’Urubyiruko mu Ntara y’Amajyepfo, ivuga ko yiteguye gufasha urubyiruko nk’uko bisanzwe ariko ko na Minisiteri ibishinzwe yazayiba hafi.
Ephrem murindabigwi
",https://www.kigalitoday.com/ikoranabuhanga/ibindi-bikoresho/Min-Nsengimana-arasaba-amadini-gutoza-urubyiruko-ikoranabuhanga,Tech
Ikoranabuhanga ricuruza umuriro rigiye guhagarara amasaha abarirwa muri 14,"Itangazo REG yashyize kuri twitter kuri uyu wa 10 Ugushyingo 2015, saa 9:15 am rigaragaza ko kubera imirimo y’isana ry’ikorabuhanga ricuruza umuriro, serivise zicuruza umuriro hifashishijwe ikoranabuhanga rya mubazi cyangwa “cash power” zizahagarara guhera ku wa 11 Ugushyingo 2015 saa yine z’ijoro kugeza ku wa 12 Ugushyingo 2015 i saa sita z’amanywa.
Muri iryo tangazo EUCL ikaba isaba abafatabuguzi bayo bakoresha “cash power” kwitegura bakagura umuriro hakiri kare kugira ngo batazawubura muri ariya masaha.
K2D
",https://www.kigalitoday.com/ikoranabuhanga/ibindi-bikoresho/Ikoranabuhanga-ricuruza-umuriro-rigiye-guhagarara-amasaha-abarirwa-muri-14,Tech
Abitabiriye Transform Africa2015 barashaka ikoranabuhanga ritabangamira uburere n’umuco,"Bamwe mu bitabiriye iyi nama bagaragaza ko bashyigikiye ikoranabuhanga rya Afrika ariko bagashaka kumva neza ingaruka nziza n’imbi bashobora guhura nazo kugira ngo babone uko bitwara.
Ku kibazo cy’uko abanyeshuri bashobora kurangarira mu ikoranabuhanga bahugira muri interineti birebera iby’ahandi, Perezida Kagame avuga ko ibyo nta mpungenge biteye kuko n’ubundi wasangaga biyandikira ku ntebe bicaraho kandi nta mudasobwa bakoresheje, agasanga nta kigoye kuba umwana yakwicara imbere ya Mudasobwa agakora ubushakashatsi.
Umwe mu bumva neza ibyiza by’ikoranabuhanga yavuze ko ibibazo by’ikoranabuhanga ku bukungu ari bikeya kurusha inyungu zirimo.
Yagize ati “Nkeka ko Perezida Kagame adukangurira kwiga neza ibyo dushobora gukora kugira ngo tugere ku ikoranabuhanga ritagoranye. Igihe za Leta zagira ubufatanye n’abikorera kuzamura ikoranabuhanga kandi birumvikana hakenewe kubyiga neza kandi nta kigoye kirimo.”
Uhagarariye igihugu cya Libelia yasabye ko ubunararibonye bw’u Rwanda bwafasha igihugu cye kugera ku ikoranabuhanga rijyanye n’igihe kuko ngo iby’u Rwanda rumaze kugeraho bishobora guhindura n’iby’ahandi.
Minisitiri w’Ikoranabuhanga muri Angola, we yavuze ko bashishikajwe no guhuza ibigu bya hafi na kure kugira ngo bashyigikirane mu gukoresha ikoranabuhanga. Ati “Twe muri Angola dufite gahunda yo guhugura abashoramari mu ikoranabuhanga kandi umurongo wa Broadband uri kubidufashamo kuko, twubatse umuyoboro uduhuza na Afurika y’Epfo, turateganya kubaka undi muyoboro uduhuza n’ibindi bihugu kandi”.
Abateraniye muri iyi nama bose bahuriza ku ngingo yo gufasha urubyiruko no gukomezanya n’u Rwanda mu ikoranabuhanga, kuko uhereye mu mashuri ibyiza by’ikoranabuhanga bishobora gufasha kubona imfashanyigisho zo mu bindi bihugu, kandi ko ikibazo cyari imyumvire bakaba bamaze gusobanukirwa.
U Rwanda ruza ku isonga muri Afrika ku ikoranabuhanga rigezweho rikoresha umurongo wa internet wihuse wa 4G.
Ephrem Murindabigwi
",https://www.kigalitoday.com/ikoranabuhanga/internet/Abitabiriye-Transform-Africa2015-barashaka-ikoranabuhanga-ritabangamira-uburere,Tech
Abifite bitezweho igishoro cyo gushyigikira ikoranabuhanga,"Ministiri w’Imari yabivuze mu kiganiro nyunguranabitekerezo ku buryo abafite imishinga myiza bayibonera igishoro n’akamaro bifite mu iterambere ry’ubukungu n’imibereho myiza by’abaturage cyabaye ku munsi wa kabiri w’inama ya Transform Africa 2015.
Yagize ati “Amafaranga arahari; dufite abashoramari ku isi, ababitse amafaranga bifuza kubona ahari amahirwe hashorwa imari, kandi ikigomba gukemura iki kibazo kikaba cyashakirwa mu ikoranabuhanga.”
Yavuze ko mu Rwanda rwatangiye gutekereza ikoranabuhanga mu 2000, nyuma y’imyaka 10 hatangira kubakwa ibikorwaremezo byaryo, none kuri ubu harakorwa ibishoboka ngo ritangire kubyazwa umusaruro.
Mu babaye aba mbere kubyaza umusaruro ikorabuhanga bakaba ari za banki, zashatse kwihutisha ihererekanya ry’amafaranga ku rwego mpuzamahanga aho za serivisi nyinshi zigakorwa n’imashini, hanabaho umutekano w’amafaranga.
Mu Rwanda hatangijwe n’isoko ry’imari n’imigabane, aho abantu bizigamira mu buryo bwo kugura imigabane n’impapuro mpeshwamyenda, ndetse no kuzigama mu buryo busanzwe.
Ubwizigame kandi buragaragarira mu kubika, kohererezanya no kwishyurana hakoreshejwe telefone zigendanwa, ku buryo ngo konti za mobile money, Tigo Cash na Airtel money mu Rwanda zigera kuri miliyoni 6.7, ndetse hakaba na konti zingana na miliyoni eshanu muri za banki.
Ati “Kubera izo mpamvu zose, amafaranga yariyongereye mu mabanki, ubwizigame bwavuye kuri 21% muri 2008, muri 201(aho ibarura riherukira) bukaba bwari bugeze kuri 72%.”
Ministiri w’Imari yabwiye abitabiriye Transform Africa ko aya yose ari amafaranga(ku ruhande rw’u Rwanda) yavamo ayo gushorwa mu iterambere ry’ikoranabuhanga; kandi ko gahunda yo guhamagarira abantu gushyira amafaranga mu mabanki izakomeza kuri 90% muri 2020.
Ku munsi wa mbere w’iyi nama mpuzamahanga, Ministiri w’Intebe Anastase Murekezi, yari yavuze ko ibihugu n’abafatanyabikorwa babyo, bagomba gushaka igishoro kingana na miliyari 300 z’amadolari yo guteza imbere ikoranabuhanga muri Afurika bitarenze mu 2020.
Simon Kamuzinzi
",https://www.kigalitoday.com/ikoranabuhanga/internet/Abifite-bitezweho-igishoro-cyo-gushyigikira-ikoranabuhanga,Tech
Hakenewe abafasha abantu kubyaza umusaruro ikoranabuhanga,"Kuri uyu wa kabiri tariki 20 Ukwakira 2015 ari nawo munsi wa kabiri w’inama ya Transform Africa, mu kiganiro cyarimo abayobozi bakomeye ku isi mu iranabuhanga bahurije ku gitekerezo cy’uko hakenewe ingufu mu kubyaza umusaruro abaturage.
Gusa bifuje ko kugira ngo ibyo byose bigerweho hakenewe ibikoresha ikoranabuhanga birimo za telefone zigendanwa mbere ya byose.
Peter Heuman wahoze ayobora umuryango wa ITU, yavuze ko igikenewe ari ubufatanye bw’inzego no kumva ibyo abakoresha ikoranabuhanga bakeneye, cyane cyane urubyiruko.
Yagize ati “Gusa hari n’ikibazo cy’uko abafite ibyo bikoresho by’ikoranabuhanga nabo bataramenya ibyo ishobora gukoreshwa byose.”
Binbrek Shyma wo muri Tigo yavuze ko hakenewe abantu bo gufasha abakoresha ikoranabuhanga, kumenya ibyo bashobora kurikoresha byose (kugira ngo babashe kubibyaza ubukire)”
Ibigo by’itumanaho mu Rwanda bivuga ko bitaragera ku mubare uhagije w’abakoresha telefone mu kuzigama, kohererezanya, kugura no kwishyurana hakoreshejwe mobile money; nka kimwe mu byafasha iterambere ry’ubukungu bw’umuntu n’igihugu muri rusange.
Kumenya amakuru no kuyakoresha mu bikorwa by’iterambere nabyo ngo biracyari ku rugero ruto, bitewe ahanini n’abafite ibikoresha ikoranabuhanga bake, internet ikiri ku 10% mu Rwanda, ibura ry’umuriro w’amashanyarazi, ndetse n’ubumenyi budahagije bwafasha abantu kuvumbura ibyakoreshwa ikoranabuhanga.
Dr Hamadoun Touré we arasaba ko inama ya Transform Africa2015, yaba igihe cyo gusuzuma intego z’iterambere zemejwe n’umuryango w’Abibumbye, kugira ngo abantu bagire aho bahera bakoresha ikoranabuhanga.
Intego y’ikiganro barimo yari uguteza imbere guhanga ibishya, kugira uruhare mu kongera umusaruro w’imibere mu gihugu(GDP), hamwe no kubonera urubyiruko imirimo myinshi ishoboka.
Iki kiganiro cyahuriweho na Dr Hamadoun Touré wahoze ayobora umuryango wa ITU, Peter Heuman, umwe mu bayobozi b’Ikigo cya Ericsson, Binbrek Shyma wo muri Tigo, Tracey McNeil wo kigo cy’ubuvuzi cyitwa Babylon, Michel Bezy wo muri Kaminuza ya Carnegie Mellon mu Rwanda, na Jeff Gasana wa SMS Media.
Simon Kamuzinzi
",https://www.kigalitoday.com/ikoranabuhanga/internet/Hakenewe-abafasha-abantu-kubyaza-umusaruro-ikoranabuhanga,Tech
Transform Africa2015 ngo igomba gukemura ibura ry’abarimu b’ikoranabuhanga,"TWAS iyoborwa na Romain Murenzi, ni Inteko ishinzwe guteza imbere ubumenyi(siyansi) mu bihugu biri mu nzira y’amajyambere.
Raporo y’ishami rya Loni rishinzwe uburezi n’umuco(UNESCO), ivuga ko Afurika itarenza 2% by’abantu bari ku rwego rw’ikirenga mu bumenyi n’ikoranabuhanga, kandi abenshi muri bo ngo ni abo mu bihugu bya Misiri n’Afurika y’epfo.
Prof Romain Murenzi yasobanuye ko impamvu yo kubura abahanga mu bumenyi n’ikoranabuhanga mu bihugu biri mu nzira y’amajyambere, iterwa n’uko nta barimu bafite ubumenyi bw’ikirenga; abakabyigishije na bo ngo baragenda bakiherera mu bihugu byateye imbere.
Kutagira abantu bashoboye guteza imbere ikoranabuhanga mu Rwanda no mu bindi bihugu biri mu nzira y’amajyambere kandi, ngo biraterwa n’uko kubona umuntu ufite ubumenyi bw’ikirenga byahenda cyane igihugu gikennye.
Umuyobozi wa TWAS yagize ati “Muri Amerika n’i Burayi umuntu uri ku rwego rwa dogitora na profeseri, agomba kwishyura ibihumbi 200 by’amadolari y’amerika[arenga amafaranga y’u Rwanda miliyoni 150], mu gihe mu Bushinwa, Brazil, u Buhindi cyangwa Malaysia ari amadolari ibihumbi 100[nubwo ireme ry’ubwo burezi ridashimishije cyane].
Profeseri Murenzi yishimiye ko Afurika n’abafatanyabikorwa bayo, ngo barimo gushaka miliyari 300 z’amadolari y’Amerika, agasaba ko hazabaho igice cyo guteza imbere ubumenyi n’ikoranabuhanga.
Ngo yumvise kandi Banki y’Isi ivuga ko mu myaka 10 iri imbere, izafasha mu gutoza ibijyanye n’ubumenyi n’ikoranabuhanga, abahanga ibihumbi 10 bari ku rwego rw’ikirenga.
Prof Romain Murenzi ajya inama ko Transform Africa yatekereza ku iyubakwa rya za Kaminuza nyinshi zigisha ubumenyi n’ikoranabuhanga, ndetse no kurushaho gukorana ku ibihugu biri mu nzira y’amajyambere.
Simon Kamuzinzi
",https://www.kigalitoday.com/ikoranabuhanga/ubumenyi/Transform-Africa2015-ngo-igomba-gukemura-ibura-ry-abarimu-b-ikoranabuhanga,Tech
Abafatabuguzi ba Tigo baratangira gukoresha 4G muri terefone,"Tigo yakoresheje amahirwe yo kubona abafatanyabikorwa baje mu nama mpuzamahanga ya Transform Africa2015, aho yatangaje ko ibaye iya mbere mu Rwanda mu gutangiza ikoranabuhanga rya 4G muri terefone.
Internet ya 4G irihuta cyane, ku buryo kwakira inyandiko, amajwi, amafoto n’amashusho; byose biza byihuta cyane bidacikagurika. Ibi bikaba bifasha umuntu kuba yahamagarana n’undi bakaganira imbonankubone, cyangwa areba televiziyo kuri terefone ye.
Tigo iravuga ko 95% by’ubuso bw’u Rwanda bugerwaho n’itumanaho ryayo, ku buryo abantu bose batunze za smartphones ngo bafite amahirwe yo kugera ku iterambere rikoresheje ikoranabuhanga.
4G ikaba ari bwo bwoko bwa internet yihuta ya mbere ku isi; aho u Rwanda rumaze umwaka ruyikoresha ndetse rurimo gukwirakwiza ibikorwaremezo byayo mu gihugu.
Inama mpuzamahanga ya Transform Africa irimo gutanga amahirwe ku bigo byayitabiriye, kubona ubunararibonye mu mikorere yabyo, abafatanyabikorwa ndetse n’abakiriya bitarinze guhangayika bijya kubishakira mu mahanga.
Ni inama bivugwa ko Perezida wa Repubulika, Paul Kagame yagizemo uruhare rukomeye kugira ngo ibere mu Rwanda.
Simon Kamuzinzi
",https://www.kigalitoday.com/ikoranabuhanga/internet/Abafatabuguzi-ba-Tigo-baratangira-gukoresha-4G-muri-terefone,Tech
Bafite umushinga wo gukora ibicanwa mu bisigazwa by’umuceri,"Niyongira Uziel, umuyobozi wa MRPC atangaza ko uyu mushinga bawutekereje nyuma yo kubona ko ibishishwa by’umuceri bita “gasenyi” bimaze gukora ikirundo kinini inyuma y’uruganda; uretse bike bijyanwa n’abatwika amatafari n’amategura.


Aragira ati “Twatekereje ikintu twakora ngo tubyaze umusaruro ibyo bishishwa byose, tubanza gutekereza gukoramo ingufu z’amashanyarazi ariko tubura ubitwigira, duhitamo uwo gukora ibicanwa bya briquettes kuko hari n’ahandi batangiye kuzikora”.
Mu gihe cy’isarurura, ibishogoshogo by’umuceri abahinzi babirunda mu mirima ngo bazabikoremo ifumbire y’imborera cyangwa bakajya kubisasiza insina cyangwa kawa.
Mukamusoni Francine, Umuyobozi wa Koperative y’Abahinzi b’Umuceri, ahamya ko habonetse uburyo bwo kubyaza ibisigazwa umusaruro n’abahinzi babyungukiramo kuko koperative ifite imigabane mu ruganda ingana na 38%.
Gukora briquettes mu bisigazwa by’umuceri bizaba kimwe mu bisubizo ku kibazo cy’inkwi nk’ingufu zikoreshwa n’Abanyarwanda benshi mu guteka.
MRPC irateganya kugura imashini yajya itunganya ibisigazwa bipima kilogarama 500 ku isaha, briquettes zivuyemo zigacuruzwa mu bigo bikenera ibicanwa cyane nk’amashuri n’amagereza ndetse no mu baturage.
Nubwo umushinga utaratangira, uruganda rurawuteganya vuba kuko uri mu mihigo y’akarere yo kurengera ibidukikije mu mwaka w’ingengo y’imari 2015/2016. Ibiciro n’isoko ibi bicanwa bizabonekaho ntibiratangazwa ariko ngo bizajyana n’ubushobozi bw’abaturage ndetse n’igishoro kizakenerwa mu gukora briquettes.
Marie Josee Uwiringira
",https://www.kigalitoday.com/ikoranabuhanga/ibindi-bikoresho/Bafite-umushinga-wo-gukora-ibicanwa-mu-bisigazwa-by-umuceri,Tech
Bavumbuye uburyo bwo guteka hifashishijwe interineti,"Ubu buryo ngo buzajya bufasha cyane cyane umuntu wibana udafite abamutekera ntanagire umwanya wo guteka, akaba atanakunda kujya kurira mu maresitora, ndetse n’abagira akazi kenshi batabonaga umwanya wo gutegura amafunguro.
Rukundo Jean Claude, umwe mu bakoze iryo koranabuhanga, yatangaje ko umuntu yifashishije interineti, azajya atangira guteka akiri ku kazi, ku buryo agera mu rugo ibiryo byahiye ahita arya akikorera ibindi, yaba usubira ku kazi agahita asubirayo adataye umwanya.
Yagize ati ”Twakoze uburyo bwo guhuza mudasobwa ikoresha interineti n’amashyiga akoresha amashanyarazi ku buryo ayo mashyiga umuntu ashobora kuyatsa cyangwa akayazimya yifashiishije mudasobwa cyangwa se terephone ye igendanwa irimo interineti’’.
Yakomeje agira ati ”Umuntu agomba kubanza gutegura ibyo ari buteke akabisiga ku mashyiga, kandi akabanza kugereranya igihe bihira, kuko icyo gihe umuntu agishyira muri ya mudasobwa ikoresha interineti, watangira guteka uri kure ya mudasobwa ikatsa amashyiga agateka, ya minota washyizemo yagera imashini igahita izimya amashyiga ibyo watetse bihiye , umuntu akagera mu rugo yarura arya adataye umwanya’’.
Rukundo avuga kandi ko ubu buryo bukorwa ku biribwa ubusanzwe bitarimo ibyo gukaranga kuko gukaranga bisaba ko umuntu ukaranga aba ahari.
Rukundo asaba abifuza kuba bakoresha ubu buryo ko banyarukira ku cyicaro cya IPRC-EAST bakabafasha, ndetse bakanabigisha uburyo babikoresha, anabahumuriza ko igiciro ari gito.
Roger Marc Rutindukanamurego
",https://www.kigalitoday.com/ikoranabuhanga/internet/Bavumbuye-uburyo-bwo-guteka-hifashishijwe-interineti,Tech
Intersec igiye gukoresha 4G LTE mu gucunga umutekano,"Intersec igiye gutangiza ubwo buryo bw’ikoranabuhanga nyuma y’aho ihinduriwe izina ikitwa ISCO Intersec Security Ltd, mu rwego rwo kurushaho gutanga ibisubizo mu ikoranabuhanga no kugeza serivisi z’umutekano ku bazikeneye.
Ubwo buryo bw’ikoranabuhanga buzatangizwa muri uku kwezi k’Ukwakira 2015 mu Mujyi wa Kigali, bikaba biri muri gahunda icyo kigo cyihaye yo kuva mu buryo bwo gucunga umutekano bwa gakondo hakifashishwa ikoranabuhanga rigezweho.
Iryo koranabuhanga ngo rizafasha abakiriya b’icyo kigo gukoresha za kamera [camera] z’amashusho zizifashishwa mu kurushaho gucunga umutekano ku buryo bdahenze.
Umuyobozi w’icyo kigo, Gatete Vincent, avuga ko gukoresha iryo koranabuhanga mu gucunga umutekano biri mu rwego rwo kugendana n’ubwiyongere bw’abasaba serivisi z’umutekano muri icyo kigo, bitewe n’izamuka ry’ubukungu.
Gatete akomeza avuga ko icyo kigo abereye umuyobozi gifite intego yo kurushaho gutanga serivisi nziza ku bakiriya bacyo, ndetse serivisi z’umutekano gitanga zigashingira ku ikoranabuhanga rigezweho.
Avuga ko iryo koranabuhanga rizafasha abakiriya ba ISCO Intersec Security Lltd gukurikirana ibibera mu ngo zabo, kuko izo kamera zizaba zishobora kohereza amashusho zafashe bakayabonera ku bikoresho by’ikoranabuhanga bishobora gufata internet nka terefoni, iPad na mudasobwa, ibyo ngo bikazatuma icyo kigo kibasha guha serivisi za cyo abanntu benshi bashoboka.
ISCO Intersec gikoresha abakozi bahoraho basaga 5000 muri serivisi zo gucunga umutekano hirya no hino mu gihugu.
Muri serivisi gitanga harimo uburinzi bwifashisha imbunda n’ubutazifashisha, gucungira umutekano abantu bakomeye, gucunga umutekano w’amafaranga no gutanga amahugurwa ku buryo bwo gucunga umutekano.
Cyprien M. Ngendahimana
",https://www.kigalitoday.com/ikoranabuhanga/internet/Intersec-igiye-gukoresha-4G-LTE-mu-gucunga-umutekano,Tech
