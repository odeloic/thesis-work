Title,Body,Url,Category
Mu Rwanda habonetse abandi bantu 3 barwaye Coronavirus,"Itangazo rya Minisiteri y’Ubuzima riravuga ko babiri muri abo batatu, baherutse kugirira ingendo mu bihugu byo mu karere, bahita bashyirwa mu kato bakigera mu Rwanda. Undi muntu umwe, ngo byamenyekanye ko yahuye n’undi urwaye Coronavirus mu Rwanda.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/mu-rwanda-habonetse-abandi-bantu-3-barwaye-coronavirus,Health
Umuyobozi wa OMS yagaragaje iterabwoba yashyizweho n’uko abirabura bibasiwe,"Avuga ko ikimubabaje atari uguhozwa ku nkeke nk’umuntu umwe, ahubwo ko abantu bafite uruhu rwirabura ku isi bose ngo barimo gutukwa.
Perezida wa Leta zunze Ubumwe za Amerika, Donald Trump, ku wa kabiri w’iki cyumweru yatangaje ko Ubuyobozi bwa OMS buhagarariwe n’Umunya-Ethiopia, Tedros Adhanom, bwarangaye ndetse bukayobya Leta zunze ubumwe za Amerika ku bijyanye no gukumira icyorezo Covid-19.
Trump avuga ko Tedros ngo yagakwiye kuba yaraburiye isi hakiri kare na Leta zunze ubumwe za Amerika by’umwihariko, ariko ngo aho kubikora arimo gushimagiza u Bushinwa, kandi ngo hari gihamya cy’uko bushobora kuba butavugisha ukuri ku bijyanye n’icyorezo cyibasiye isi.
Perezida Trump hamwe na bamwe mu basenateri bo mu ishyaka rye ry’aba ‘Republicains’, bavuga ko bashobora no guhagarika imisanzu Amerika igenera OMS iyoborwa na Dr Tedros, na cyane ko bavuga ko USA ari zo zitanga inkunga nyinshi muri uyu muryango.
Mu barenga miliyoni imwe n’ibihumbi 500 kugeza kuwa gatatu bari bamaze kwandura Coronavirus ku isi kuva yakwaduka mu mpera z’umwaka ushize, Amerika (USA) yonyine yagize abarwayi barenga ibihumbi 426, ndetse n’impfu zikabakaba ibihumbi 15 mu bihumbi 88 iki cyorezo kimaze guteza ku isi.
Byatumye hari Abanyamerika batangira kwishyiramo Tedros uyobora OMS ndetse banamusaba kwegura, ariko nk’uko nyir’ubwite abivuga, abamutuka ngo bamaze kurenga umurongo wo kwibasira umuntu ku giti cye, batangira gutuka umuryango w’abirabura batuye isi muri rusange.
Dr. Tedros yatanze ikiganiro ku mbuga nkoranyambaga, agira ati “Nzi ko ndi umuntu umwe, Tedros ni akadomo mu isanzure, ibibazo byatangiye kumbaho nk’umuntu ku giti cye nta cyo byari bintwaye”.
Ati “Nahisemo guhugira mu bijyanye no kuramira ubuzima bw’abantu, narabivuze kenshi, turimo kubura abantu, kuki nakwitekerezaho nk’umuntu uhozwa ku nkeke mu gihe abantu barimo gupfa?
Ndi nde wo kwigira igihangange imbere y’abantu barimo gushira, abantu barimo gupfa hose ku isi! Ni yo mpamvu navuze nti ‘mushobora kuba mwarakurikiranye ubutumwa bwanjye kuri twitter, mfite umutima w’ubugiraneza kandi wagukiye abari mu kaga ndetse n’imiryango y’ababuze ababo”.
Muri icyo kiganiro akomeza agira ati “Sinabona uko mvuga iby’ibitero nagiye mpura na byo mu gihe cy’amezi abiri cyangwa atatu ashize, amagambo yo kuntoteza cyangwa y’irondaruhu, banyita amazina ngo umwirabura, ariko ndanabyishimira kuba umwirabura w’umunegro kuko ni umwirabura nyine, ndabyishimira rwose nta cyo bintwaye”.
Ati “Ibi byo ndabitangaza, ndetse hari n’aho nterwa ubwoba ko nzicwa. Nta bwoba binteye, ibi bintu mbimazemo amezi atatu yose, ariko ikimbabaza kurushaho nk’uko nigeze kubivuga mu kiganiro n’abanyamakuru, iyo umuryango w’abirabura wose watutswe, iyo Afurika yatutswe, aha ho ntabwo nabyihanganira.
Iyo bigeze aha ntangira kuvuga ko abantu barenze umurongo. Iyo ari ibintu bireba umuntu ku giti cye n’ubwo byaba ibikangisho by’urupfu, nta cyo byari bintwaye, nta n’icyo nigeze mbivugaho. Ariko iyo umuryango mugari twatangiye gutukwa, biba byarenze ihaniro, birakabije, ntabwo twabyihanganira”.
Uku guhozwa ku nkeke kwa Dr. Tedros kwamaganwe na bamwe mu bayobozi ku isi barimo Perezida wa Repubulika y’u Rwanda, Paul Kagame, Umuyobozi wa Komisiyo ya Afurika yunze ubumwe, Mussa Faki Mahamat, Perezida wa Namibia, Hage G. Geingob, ndetse n’Umuvugizi w’Umuryango w’Abibumbye (UN), Stephane Dujarric.
Mussa Faki Mahamat ni we wabanje kwandika ubutumwa kuri twitter, agira ati “Biratangaje kumva ubukangurambaga bwa Amerika burwanya ubuyobozi bwa OMS. Umuryango wa Afurika yunze Ubumwe ushyigikiye OMS na Dr Tedros. Hagakwiye ingamba zo gushyira hamwe no kurwanya COVID-19. Igihe cyo kubazwa inshingano kizaba kigera”.
Perezida Kagame na we yahise yandika ashyigikira ibyavuzwe na Mussa Faki Mahamat, ko yemeranywa na we mu buryo bwose.
Perezida Kagame ati “Ndibaza nti ‘ni Dr. Tedros, ni OMS, ni u Bushinwa…uwibasiwe ni nde, cyangwa ni bose hamwe? Reka twibande ku kurwanya iki cyorezo, naho ugomba kugira ibyo abazwa, byazakorwa nyuma kandi mu buryo bunoze. Muturinde Politiki nyinshi, Afurika ntabwo ari zo ikeneye. Mbese ni nde uzikeneye’’?
Umuvugizi wa UN, Stephane Dujarric, mu izina ry’Umunyamabanga Mukuru, Antonio Guterres, avuga ko OMS nta cyo itakoze kugira ngo ihangane n’icyorezo COVID-19, aho ashima ubufasha bwatanzwe ku bihugu bitandukanye bwaba ubw’ibikoresho, guhugura abantu ndetse no gutanga amabwiriza y’ubwirinzi.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/umuyobozi-wa-oms-yagaragaje-iterabwoba-yashyizweho-n-uko-abirabura-bibasiwe,Health
Nyampinga w’u Bwongereza yabaye asubije ikamba kubera Coronavirus,"Uyu Nyampinga yari yahagaritse akazi k’ubuganga yigiye atangira inshingano ze nshya zo kuba yaratorewe kuba nyampinga mu gihugu cye, nyamara kubera ko icyoreszo cya Covid-19 gikomeje gushegesha igihugu cye cy’u Bwongereza, yahisemo kuba abihagaritse aza gufatanya mu rugamba n’abandi baganga.
Bhasha Mukherjee yatumiwe nk’ambasaderi w’ibikorwa by’ubugiraneza ku isi yose ndetse akaba yari yafashe icyemezo cyo kuba ahagaritse ibyo kuvura.
Yagize ati “Nari natumiwe muri Afurika, Turukiya, u Buhinde, Pakistan, muri Aziya n’ibindi bihugu bitandukanye”.
Nyuma y’ubutumwa bwa bagenzi be biganye ibijyanye no kuvura muri the Pilgrim Hospital i Boston, mu burasirazuba bw’u Bwongereza bamubwira ko Coronavirus iri gushegesha igihugu cye, yahise avugana n’ubuyobozi bw’ibyo bitaro ngo agaruke ku kazi kajyanye n’ibyo yize.
Yabwiye CNN ko nta cyo byaba bimaze kwambara ikamba ari gukora ibikorwa bw’ubugiraneza, mu gihe abantu babuze ubufasha bw’abaganga bakaguma kwicwa na Coronavirus ku isi kandi ari kubisabwa na bagenzi be kubera gukora ubutaruhuka.
Yagize ati “Iyo ukora ibikorwa by’ubugiraneza bisaba kwambara ikamba wahawe ugakomeza ukiyitaho ngo ugaragare neza, nahisemo kugaruka vuba mu rugo ngo nsubire mu kazi”.
Bhasha Mukherjee w’imyaka 24 yatowe mu mu kwezi kwa Kanama muri 2019 nka Miss w’u Bwongereza, akaba yasubiye mu gihugu cye ndetse ahita yishyira mu kato k’iminsi 14, akazakavamo ajya gufatanya n’abandi baganga bagenzi be mu guhangana na Coronavirus.

",https://www.kigalitoday.com/ubuzima/ubuvuzi/article/nyampinga-w-u-bwongereza-yabaye-asubije-ikamba-kubera-coronavirus,Health
Urubyiruko rurasabwa kumva ububi bwa covid-19 no kuyirinda,"Mu makuru make y’isesengura ku ndwara ya Covid-19 inzobere zigenda zishyira ahagaragara, nyuma yo kwaduka kw’iyi ndwara, zigaragaza ko yibasira abageze mu za bukuru ku kigero kiri hejuru ugereranyije n’abo mu myaka yo hasi; cyane ko abenshi baba batagifite intege n’ubudahangarwa bihagije mu mubiri, n’igihe abari muri icyo kigero barwaye izindi ndwara zirimo n’izidakira ikabashegesha by’umwihariko.
Mu masoko n’uduce tumwe na tumwe mu Ntara y’Amajyaruguru, usanga hari ahagaragara abiganjemo urubyiruko yaba mu mihanda bagenda, cyangwa abagaragara bahagaze mu dutsiko baganira.
Ni mu gihe mu mabwiriza arebana no gukumira ikwirakwizwa ry’indwara ya Covid-19 aheruka gushyirwa ahagaragara na Minisirtiri w’Intebe, abuza abantu b’ibyiciro byose kugira imyitwarire nk’iyi.
Urubyiruko rwaganiriye na Kigali Today, rurimo urugifite imyumvire y’uko iyi ndwara yibasira abakuze gusa, ikaba impamvu itabuza bamwe muri bo guhugira mu byo bisangamo mu buzima bwa buri munsi nko guhurira hamwe ari benshi baganira, gusangira n’ibindi.
Twagirumukiza Ildephonse wo mu Murenge wa Nkotsi mu Karere ka Musanze yagize ati “Iki cyorezo kiri kwica abantu b’abasaza n’abakecuru kuko ni bo twumva kizahaza cyane. Nta muntu ukiri muto ndumva cyahitanye, niba ari uko baba bagifite imbaraga cyangwa batarwaragurika simbizi.
Nubwo biba byatubabaje ko abo bakuze bapfuye, ntibyaduca intege ngo tubure gushakisha uko twabaho, tugera ikirenge mu cyabo cyo gushaka imibereho ituma twibeshaho, cyane ko tuba tunafite utuntu twinshi twakora tukatwinjiriza agafaranga. Rero bidusaba guhura kenshi, tukamenaho abiri kugira ngo urebe ko hari uwagutungira agatoki”.
Iyi ndwara ya Covid-19 ku isi, imaze kwandurwa n’abakabakaba miliyoni 1 n’ibihumbi 300, mu gihe abarenga ibihumbi 69 barimo n’abari mu kigero cy’imyaka iri munsi ya 35 y’amavuko idasize n’abana b’impinja mu bahitanwa na yo.
Inzobere zita ku barwaye iyi ndwara zirimo Umwongereza witwa Dr. David Hepburn, zivuga ko umuntu uwo ari we wese iyi ndwara ishobora kumwibasira ititaye ku kigero arimo n’uko ubuzima bwe buhagaze.
Nubwo umubare w’urubyiruko n’abato uri ku kigero cyo hasi kandi ikaba itabazahaza nk’abakuze, ntibibujije ko urubyiruko rwakaza ingamba zo kuyikumira no kuyirinda, hagamijwe ko na bo ubwabo bataba intandaro yo kuyikwirakwiza mu bantu igihe hari uwayanduye.
Abayobozi barimo uw’Akarere ka Musanze, Nuwumuremyi Jeannine, yavuze ko urubyiruko rufite uruhare rwo gufata iyambere rwirinda kandi rurinda abandi.
Yagize ati “Urubyiruko rwacu rurajijutse, kuko abenshi ari abavuye ku ishuri yaba muri Kaminuza n’ayisumbuye kugira ngo igihugu kibafashe kwirinda mu buryo bwizewe, ni bo bambere bakagombye kudufasha kwigisha abandi barimo n’abo batarasobanukirwa ko iyi ndwara ishobora kwibasira ibyiciro byose mu gihe haba hatabayeho kwirinda.
Kandi ibi kubikora bari iwabo mu rugo birashoboka, kuko bafite ikoranabuhanga banyuzaho ubutumwa bwaba bwigisha abadafite amakuru ahagije kuri iki cyorezo. Nibitwararike, basobanurire n’abo mu miryango yabo ko ari gahunda ireba buri wese, kugira ngo uru rugamba tuzarushobore”.
Uwanyiligira Marie Chantal, Umuyobozi w’Akarere ka Burera, na we asanga urubyiruko rudakwiye kwirara, kuko iki cyorezo gifite ubukana, kikaba gikwirakwira ntawe gisize.
Agira ati “Buri wese yacyandura mu gihe adakurikije ya mabwiriza yo kugira isuku abantu bakaraba intoki kenshi kandi bagakoresha amazi meza n’isabune. Urubyiruko rwacu rubigire umuco, rwirinde ibibahuriza mu dutsiko, umwanzuro ube uwo kuguma mu rugo.
Ari umukuru aba afite ibyago byinshi byo guhitanwa na yo kandi n’abato ni uko; n’aho bataba bafite ibyago byo guhitanwa na yo nk’abakuze, tunibuke ko uru rubyiruko ubwarwo rutirinze, rushobora kuyikwirakwiza no mu babyeyi na ba sekuru babo, bikabavutsa ubuzima nyamara twari tukibakeneye”.
Mu Rwanda abantu 105 ni bo bamaze kwadura indwara ya Covid-19, barindwi muri bo bamaze gukira.
Umunyamakuru wa Kigali Today/KT Radio

",https://www.kigalitoday.com/ubuzima/indwara/article/urubyiruko-rurasabwa-kumva-ububi-bwa-covid-19-no-kuyirinda,Health
Barindwi bamaze gukira Coronavirus (MINISANTE),"Iryo tangazo rivuga ko abarwayi bose bari kuvurirwa ahantu habugenewe kandi barimo koroherwa. Abenshi muri bo ubu ngo nta bimenyetso bya Coronavirus bagaragaza, ngo nta n’urembye urimo.
Abaturarwanda bose basabwa gukomeza kwitwararika, nk’uko Minisiteri y’Ubuzima yabigarutseho muri iri tangazo.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/barindwi-bamaze-gukira-coronavirus-minisante,Health
Mu Rwanda uyu munsi hagaragaye undi muntu umwe urwaye Coronavirus,"

Itangazo rya Minisiteri y’Ubuzima riravuga ko uwo muntu umwe byatahuwe ko yahuye n’undi urwaye Coronavirus mu Rwanda.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/mu-rwanda-uyu-munsi-hagaragaye-undi-muntu-umwe-urwaye-coronavirus,Health
Nigeria: Ntibavuga rumwe ku kuzana abaganga bo mu Bushinwa,"Iri huriro mu ibaruwa ryandikiye Guverinoma, bayibwiye ko icyo gitekerezo kigayitse cyane ndetse batiyumvisha uburyo Leta yaha akazi abaganga baturutse hanze y’igihugu kandi yirengagije umubare munini w’abaganga b’abanyagihugu bicaye nta kazi bafite, rikavuga ko ari bo Leta yagakwiye guheraho mu gutanga akazi.
Umuyobozi w’ihuriro ry’abaganga, Francis Ohanyido, mu kiganiro n’itangazamakuru, yagize ati: “Ntabwo wakwihutira kuzana abaganga b’Abashinwa mu gihugu cyacu wirengagije abize ubuganga b’abashomeri birirwa mu rugo ntacyo gukora, ikindi ni uko aba Bashinwa batamenyereye umuco w’abanyagihugu bacu ndetse hari inzitizi z’uko abaganga batamenyereye gukorera muri Nigeria, twabyamaganye rwose.”
Ku wa Gatatandu tariki 04 Mata 2020 nibwo Guverinoma yatangaje ko abaganga b’Abashinwa batumiwe kuza gusangiza Abanya-Nigeria ubumenyi n’ubunararibonye bw’uburyo babashije kurwanya no guhashya icyorezo cya Coronavirus bakagicogoza ku butaka bw’u Bushinwa.
Muri Nigeria, abantu 232 ni bo bamaze kwandura icyorezo COVID-19 mu gihe kimaze guhitana abantu 5, bikavugwa ko abandi 33 babashije gukira iyi ndwara.
Ibikorwa byose by’ubucuruzi, iby’ingendo zo mu kirere no ku butaka byarahagaritswe abantu bategekwa kuguma mu ngo mu mijyi ibiri ikomeye; ari yo umurwa mukuru Abuja n’umujyi ukomeye w’ubucuruzi wa Lagos.
Umunyamakuru wa Kigali Today/KT Radio
@ RavyNDIZEYE

",https://www.kigalitoday.com/ubuzima/ubuvuzi/article/nigeria-ntibavuga-rumwe-ku-kuzana-abaganga-bo-mu-bushinwa,Health
Mu Rwanda habonetse abandi barwayi babiri ba Coronavirus,"

Ibi byatumye umubare w’abarwaye Coronavirus mu Rwanda ugera ku bantu 104. Muri aba, bane bakaba bakize banasezererwa mu bitaro.
Itangazo rya Minisiteri y’Ubuzima rivuga ko abo barwayi babiri bagaragaye uyu munsi ari abatahuwe ko bahuye n’abandi barwaye Coronavirus mu Rwanda.
Minisiteri y’Ubuzima kandi ivuga ko abo bagaragaweho Coronavirus bose bahise bashyirwa mu kato, kandi hakomeje gushakishwa abantu bose bahuye na bo, kugira ngo basuzumwe ndetse bitabweho n’inzego z’ubuzima.
Abarwayi ba Coronavirus mu Rwanda bose bavurirwa ahantu habugenewe, kandi bari koroherwa, abenshi muri bo bakaba nta bimenyetso bakigaragaza kandi ntawe urembye.
Minisiteri y’Ubuzima isaba Abaturarwanda bose gukomeza kwitwararika, bakurikiza ingamba zafashwe na Leta y’u Rwanda.
Ibimenyetso by’ingenzi bya Coronavirus ni inkorora, guhumeka bigoranye, n’umuriro. Umuntu wese ugaragaza ibi bimenyetso asabwe kwihutira guhamagara umurongo utishyurwa ari wo 114 cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/article/mu-rwanda-habonetse-abandi-barwayi-babiri-ba-coronavirus-44457,Health
Abarwayi bane bari barwaye COVID-19 mu Rwanda basezerewe,"Abo bakize bari barwariye hamwe n’abandi ku kigo nderabuzima cya Kanyinya, ahasanzwe hakirirwa abantu bose baba bagaragaweho n’ubwo burwayi, kubasezerera bikaba byakozwe kuri iki cyumweru tariki 5 Mata 2020, ikaba ari intambwe nziza ku gihugu yo guhashya icyo cyorezo.
Abarekuwe ni Abanyarwanda batatu n’Umurundi umwe, bakaba bahawe icyemezo cy’uko bavuwe mbere yo gusubira mu miryango yabo.
Minisitiri w’Ubuzima, Dr Ngamije Daniel yavuze ko abarekuwe batifuje ko amazina yabo atangazwa kandi ni uburenganzira bwabo, icyakora nyuma yo kubavura bapimwe inshuro eshatu, iyo inshuro ebyiri muri zo za nyuma y’iminsi 14 y’akato zerekanye ‘Négatif’, bihita byemezwa ko uwari urwaye icyo cyorezo yagikize.
Minisitiri Ngamije aganira n’abanyamakuru, yavuze kandi ko kuba abo bantu basezerewe bameze neza ari inkuru nziza ku Rwanda mu kurwanya Covid-19.
Agira ati “Twari dufite abanduye icyo cyorezo 102 kugeza ku mugoroba wo kuri uyu wa gatandatu ariko uyu munsi byahindutse nyuma yo gusezerera aba bane, kuko abarwaye bahise bagabanuka baba 98. Iyi ni nkuru nziza kuri twebwe kuba tubashishije kuvura aba bantu mu minsi itarenze 14 nk’uko amabwiriza abivuga”.
Ati “Amabwiriza avuga ko tugomba gupima umuntu izindi nshuro ebyiri nyuma y’iminsi 14, zakerekana négatif. Ubwa mbere twabapimye ku wa gatatu twongera ku wa gatandatu, inshuro zombi zerekanye négatif, nk’uko amabwiriza abivuga rero abarwayi bahita barekurwa ari byo twakoze uyu munsi. Twishimiye ko aba bantu bafashijwe ku gihe”.
Yongeyeho ko gupima abo bantu ari bwo bakigaragaza ibimenyetso by’indwara aho gutegereza ko baremba ari byo byabafashije, ariko ngo kuba abo basezerewe ntibivuze ko Covid-19 ari indwara iciriritse, ngo ni icyorezo gikomeye kandi ubudahangarwa bw’umubiri buba butandukanye nk’uko abantu batandukanye, ibyo bikagira uruhare rukomeye mu kuvura iyo ndwara.
Minisitiri Ngamije avuga kandi ko kugira ngo basezerere umuntu hari ubwo bisaba gupima inshuro zirenze iziteganyijwe.
Ati “Kuri buri murwayi nyuma y’iminsi 14 tumupima bwa mbere, yaba négatif tukamupima bwa kabiri. Iyo igipimo cya mbere kibaye positif, bidusaba gutegereza bitewe n’ubukana twasanganye virusi, nyuma tugapima bwa kabiri ndetse tukazongera gupima n’ubwa gatatu, tuba tugomba kubona ibipimo bibiri bikurikiranye bitanga négatif”.
Ati “Ubu dukomeje ubwo buryo bwo gupima ku barwayi basigaye ariko twizera ko bitazatinda, cyane ko abarwayi bameze neza. Ndizera ko mu mpera z’iki cyumwe hazaba hakozwe ibindi bipimo byinshi”.
Ku birebana no kuvura, uwo muyobozi yavuze ko ubu u Rwanda ruvura ibimenyetso binyuranye by’iyo virusi ariko ko nta muti uyivura uremezwa n’Ishami ry’Umuryango w’Abibumbye ryita ku Buzima (OMS) kugeza ubu.
Icyakora Minisitiri Ngamije yavuze ko u Rwanda ruri mu nzira yo kwemererwa kwinjira muri gahunda zitandukanye zo kugerageza imiti, nk’uwitwa Hydroxychloroquine na Azithromycin, iyo abahanga bakaba bavuga ko yombi yabasha guhanga na Coronavirus.
Yavuze kandi ko iyo miti ishobora gutangira gukoreshwa hagati mu cyumweru gitaha, bahereye ku barwayi bagaragaje ibindi bibazo ndetse na za ‘infections’.
Minisitiri w’Ubutegetsi bw’igihugu, Prof Shyaka Anastase, we yasabye abaturage gukomeza kubahiriza amabwiriza Leta yashyizeho yo kwirinda gukwirakwiza icyorezo cya Covid-19, anabizeza ko abafite ikibazo cyo kubona ibibatunga, Leta n’abikorera bashyize imbaraga hamwe kugira ngo babashe gukomeza kubagoboka.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/ubuvuzi/article/abarwayi-bane-bari-barwaye-covid-19-mu-rwanda-basezerewe,Health
U Rwanda ruri gufasha Santarafurika gupima abakekwaho Coronavirus,"Kuwa Gatandatu tariki ya 04 Mata 2020, Minisiteri y’Ubuzima n’abaturage muri Repubulika ya Santarafurika yatangaje ko umuntu wa cyenda yagaragaye mu gihugu yaranduye Coronavirus.
Yavuze ko ari umugabo w’imyaka 44 usanzwe uba mu Mujyi wa Bangui.
Laboratwari y’Igihugu mu Rwanda ni yo yemeje ko uwo murwayi yanduye iki cyorezo, ndetse Santarafurika ishima ubwo bufatanye mu kurwanya icyo cyorezo.
Itangazo rya Minisiteri y’Ubuzima n’Abaturage muri Santarafurika rigira riti “Minisiteri y’Ubuzima n’Abaturage irashimira Ikigo cy’Igihugu cy’Ubuzima mu Rwanda (RBC) ku bw’imikoranire”.
Mu ntangiriro z’uyu mwaka ni bwo u Rwanda rwabonye ikoranabuhanga ryifashishwa mu gupima iki cyorezo, rurihawe n’ikigo gikora ubushakashatsi mu by’indwara n’ibyorezo cyo mu Budage,’ Robert Koch Institute’.
Mu bandi bafashije u Rwanda mu kugira ubushobozi bwa laboratwari ishobora gupima iki cyorezo harimo Leta zunze ubumwe za Amerika, ndetse n’Ishami ry’Umuryango w’Abibumbye ryita ku Buzima (OMS).



",https://www.kigalitoday.com/ubuzima/indwara/article/u-rwanda-ruri-gufasha-santarafurika-gupima-abakekwaho-coronavirus,Health
Mu Rwanda habonetse abandi barwayi 13 ba Coronavirus,"

Ibi byatumye umubare w’abarwaye Coronavirus mu Rwanda ugera ku bantu 102.
Muri abo barwayi bashya bagaragayeho iyo virusi harimo abantu babiri baturutse i Dubai, abantu babiri baturutse muri Turukiya, n’abandi batanu icyenda batahuwe ko bahuye n’abandi barwaye Coronavirus mu Rwanda.
Minisiteri y’Ubuzima iravuga ko abo barwayi bose bahise bashyirwa mu kato, kandi hakaba hakomeje gushakishw abantu bose bahuye na bo kugira ngo na bo basuzumwe ndetse bitabweho n’inzego z’ubuzima.
Minisiteri y’Ubuzima kandi ivuga ko abarwayi ba Coronavirus mu Rwanda bose bavurirwa ahantu habugenewe, kandi bari koroherwa, abenshi muri bo bakaba nta bimenyetso bakigaragaza kandi ntawe urembye.
Minisiteri y’Ubuzima isaba Abaturarwanda bose gukomeza kwitwararika, bakurikiza ingamba zafashwe na Leta y’u Rwanda.
MINISANTE kandi ivuga ko abantu bose bageze mu Rwanda mu byumweru bibiri bazashyirwa mu kato mu gihe cy’iminsi 14, uhereye igihe bagereye mu Rwanda.
Igihe cy’ibyumweru bibiri cy’ifungwa ry’amashuri n’insengero na cyo ngo gishobora kongerwa bitewe n’uko icyorezo kigenda gifata intera.
Ibimenyetso by’ingenzi bya Coronavirus ni inkorora, guhumeka bigoranye, n’umuriro. Umuntu wese ugaragaza ibi bimenyetso asabwe kwihutira guhamagara umurongo utishyurwa ari wo 114 cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/article/mu-rwanda-habonetse-abandi-barwayi-13-ba-coronavirus,Health
Mu Rwanda habonetse abandi barwayi 5 ba Coronavirus,"

Ibi byatumye umubare w’abarwaye Coronavirus mu Rwanda ugera ku bantu 89.
Abo barwayi bashya bagaragayeho iyo virusi bose uko ari batanu, batahuwe ko bahuye n’abandi barwaye Coronavirus mu Rwanda.
Minisiteri y’Ubuzima iravuga ko abo barwayi bose bahise bashyirwa mu kato, kandi hakaba hakomeje gushakishw abantu bose bahuye na bo kugira ngo na bo basuzumwe ndetse bitabweho n’inzego z’ubuzima.
Minisiteri y’Ubuzima kandi ivuga ko abarwayi ba Coronavirus mu Rwanda bose bavurirwa ahantu habugenewe, kandi bari koroherwa, abenshi muri bo bakaba nta bimenyetso bakigaragaza kandi ntawe urembye.
Minisiteri y’Ubuzima isaba Abaturarwanda bose gukomeza kwitwararika, bakurikiza ingamba zafashwe na Leta y’u Rwanda.
MINISANTE kandi ivuga ko abantu bose bageze mu Rwanda mu byumweru bibiri bazashyirwa mu kato mu gihe cy’iminsi 14, uhereye igihe bagereye mu Rwanda.
Igihe cy’ibyumweru bibiri cy’ifungwa ry’amashuri n’insengero na cyo ngo gishobora kongerwa bitewe n’uko icyorezo kigenda gifata intera.
Ibimenyetso by’ingenzi bya Coronavirus ni inkorora, guhumeka bigoranye, n’umuriro. Umuntu wese ugaragaza ibi bimenyetso asabwe kwihutira guhamagara umurongo utishyurwa ari wo 114 cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/article/mu-rwanda-habonetse-abandi-barwayi-5-ba-coronavirus,Health
Gicumbi: Abari mu kato bavuga ko bafashwe neza nk’abari iwabo,"Muri abo baturage, harimo abanyamahanga babiri baturuka mu gihugu cya Uganda, mu gihe abandi ari Abanyarwanda biganjemo ab’igitsina gabo.
Bamwe muri bo baganiriye na Kigali Today, baremeza ko uburyo bafashwe muri ayo macumbi ari bwiza kuko bahabwa byose, haba amafunguro, byaba ibibafasha kwidagadura no kumenya amakuru anyuranye.
Niho bahera bemeza ko bafashwe neza nk’abari mu ngo zabo nk’uko umwe muri abo bagande babiri wari usanzwe akorera umwuga w’ubushoferi mu gihugu cye abivuga.
Agira ati “Hano turi, twakiriwe neza cyane kandi tumeze neza, dufashwe neza cyane, amafunguro meza turayabona, duhabwa ibyangombwa byose, abaganga baratwitaho. Nta kibazo na kimwe dufite kuko nta kintu tubuze ntaho dutandukaniye n’abari mu ngo zabo”.
Umusore w’Umunyarwanda waturutse mu gihugu cya Kenya, ati “Ubuzima tubayemo ni bwiza cyane, nubwo turi mu kato dufashwe neza nk’abari iwabo. Nasangiza abantu bari hanze ko ubuzima tubayemo hano ari bwiza butandukanye n’uko wenda twari kuba turi hanze, nashima ko abantu bari hano nta n’umwe urwaye”.
Akomeza agira ati “Uburyo tubayeho, igihugu cyacu kitwitayeho cyane. Mu gitondo turafata ifunguro ry’icyayi amagi n’imbuto, saa sita bakaduha ibyo kurya na nimugoroba, tukaryama ahantu heza, tukagira umwanya wo kuganira na bagenzi bacu.
Ni yo mpamvu tubara ko ubuzima turimo ari bwiza cyane nk’aho turi iwacu mu rugo. Icyiyongeyeho dufite interineti, dufite amatelefoni, dufite televiziyo turebaho amakuru, amakuru yose yo mu gihugu cyacu tubasha kuyakurikirana”.
Abo bari mu kato mu Karere ka Gicumbi, mu byo batangarije Kigali Today, bakomeje kugaruka ku butumwa bukangurira abaturuka hanze baza mu Rwanda, kubanza kwimenyekanisha bagapimwa bagafata n’iminsi ikwiye yo kujya mu kato mbere y’uko bajya mu miryango.
Umwe ati “Uyu munsi njyewe nzi uko ubuzima bwanjye bumeze, kubera ko dufite abaganga bakurikirana ubuzima bwacu. Ariko wa wundi uri hanze ntabwo azi uko ubuzima bwe bumeze. Ndasaba umuntu wese waza aturutse hanze kwimenyekanisha akegera inzego z’ubuzima kuko njye uri hano mu kato, nzi ubuzima bwanjye ariko we ntabwo azi uko ubwe bumeze”.
Umugore w’Umunyarwanda waturutse muri Uganda ati “Nta buzima bubi nahuye na bwo hano mu kato, meze neza icyo nshaka cyose ndakibona, ibyo kurya byiza kandi bihagije turabihabwa. Ubutumwa natanga ku Banyarwanda bataha ni uko babanza kunyura hano kugira ngo umuntu arinde ubuzima bwe n’ubwa bagenzi be”.
Umuyobozi w’Ibitaro bya Byumba biri kwita ku buzima bw’abo bantu, Dr. Ntihabose, avuga ko ubuzima bw’abo baturage bose bumeze neza, haba mu rwego rw’ubuvuzi no mu rwego rw’imibereho isanzwe.
Agira ati “Bitaweho neza, icyo twakoze dufatanyije n’akarere ni uko buri wese yahawe icyumba cye, kuko ni yo mabwiriza kujya mu cyumba cyawe ugakoresha ubwiherero bwawe wenyine, isuku ukayikorera iwawe waramuka ugize nk’ikimenyetso cyo gukorora cyangwa ugize ikindi kibazo bikaba biri mu cyumba cyawe”.
Arongera ati “N’uwagira ikibazo cyo kugaragaraho uburwayi atakwanduza abandi kuko baba bashyizwe mu kato. Akarere karigoye karabagaburira babona icyayi mu gitondo, bararya saa sita na nimugoroba, bashyiriweho na televiziyo bashobora kwicara mu cyumba bakaba bareba, ariko bashyiriwemo n’intera ya metero nk’uko tubibwirwa mu mabwiriza duhabwa n’ubuyobozi, ibyo byose barabikorerwa kugira ngo iyo minsi 14 y’akato itazababera iminsi yo kwiheba no kwitekerezaho”.
Aba mbere bacumbikiwe bakiriwe ku itariki 22 Werurwe 2020, aho uje wese batangira kumubarira minsi amaze kugira ngo bamenye igihe azuzuriza iminsi 14 yagenwe.
Dr. Ntihabose avuga ko hari bamwe bagiye bagerageza gushaka kunyura inzira zitemewe, aho yashimiye abayobozi b’inzego z’ibanze kuva ku masibo n’imidugudu bagiye batungira agatoki ubuyobozi ubonetse, inzego z’umudugudu zikamwohereza agashyirwa mu kato.
Dr. Ntihabose arasaba imiryango y’abafite abantu mu kato kwihangana bagategereza iyo minsi 14 abantu babo bazamara kugira ngo babe bataha.
Avuga ko abo bari mu kato boroherejwe kuvugana n’imiryango yabo aho ukeneye kuvugana n’imiryango ye ahabwa uburyo bwo kubavugisha kuri telefoni.
Abo bari mu kato mu Karere ka Gicumbi, bacumbikiwe mu ma site atanu anyuranye, ariyo EAR Byumba, Centre Pastoral ya Paruwasi Gatolika Cathedral ya Byumba, Centre d’Accueil FIAT ya Paruwase Gatolika Cathedral ya Byumba, EAR Karambo Guest house na TVET Kageyo.
Umunyamakuru wa Kigali Today/KT Radio
@ mutuyiserv

",https://www.kigalitoday.com/ubuzima/ubuvuzi/article/gicumbi-abari-mu-kato-bavuga-ko-bafashwe-neza-nk-abari-iwabo,Health
Abaturiye ahashyizwe abakekwaho Coronavirus ntibakwiye kugira ubwoba (Video),"Ibi byagarutsweho n’Umuyobozi w’Akarere ka Bugesera, nka kamwe mu twakiriye abo bantu, Richard Mutabazi, aganira na KT Radio mu kiganiro ‘Ubyumva ute’ kuri uyu wa gatatu, aho yavuze ko aho bari bameze neza kandi ko ntaho bahurira n’abaturage bo hanze.
Abarimo gukurikiranwa bari mu Karere ka Bugesera bari muri hoteli La Palisse Nyamata, ikaba nta wundi muntu yakira kuko ubu itarimo gukora nka hoteli ku buryo yakira ababyifuza ndetse ikaba inafunze, nk’uko Mutabazi abisobanura anahumuriza abayituriye.
Agira ati “Hoteli bashyizwemo irimo ibikenerwa byose bibafasha, gusa ubu ntirimo gukora nka hoteli kuko iri mu maboko y’abaganga, abakozi bayo basanzwe benshi baratashye. Abakozi bake bahari barahuguwe uko bitwara kandi bavugana n’abaganga gusa, ntaho bahurira n’abashyizwe mu kato”.
Ati “Iyo muri abo bantu hari ushaka icyo kurya ahamagara umuganga kuko ari we uba uzi uko yirinda, akamubwira icyo yifuza kurya noneho uwo muganga akaba ari we ujya kureba umukozi wo mu gikoni. Ibyo biryo iyo bibonetse uwo mu gikoni abishyikiriza wa muganga akabona na we kubigeza ku wabisabye”.
Mutabazi asaba abaturage batuye hafi y’iyo hoteli kutagira impungenge zo kwandura Coronavirus kuko ntaho bahurira na yo.
Ati “Imiryango ya hoteli yose ndetse n’inyuramo imodoka irakinze, bivuze ko nta muturage wo hanze wabasha kuhinjira ngo abe yakwandura, kandi iriya virusi ntiyagenda mu kirere ngo isange umuntu iwe. Ikindi abo bantu barimo gukurikiranwa, ntawuragaragaza uburwayi, iminsi 14 nirangira nta gihindutse bazataha”.
Umukozi wa Minisiteri y’Ubuzima ushinzwe imikoranire n’itangazamakuru, Julien Mahoro Niyingabira, na we yemeza ko abo bantu bitabwaho bihagije kandi ko nta kibazo na kimwe bateza abaturage.
Ati “Icy’ibanze ni uko abo bantu badasohoka ngo babe bahura n’abaturage, bivuze ko niba harimo n’abarwaye ntawe bakwanduza. Icyakora n’ahari abarwayi bizwi, bagomba kwitabwaho kuko nta handi bashyirwa atari mu gihugu ngo bafashwe n’ababizobeyemo kandi birinze. Nta kibazo rero gihari, bityo abaturage ntibakwiye kugira ubwoba”.
Kugeza ubu mu Rwanda hari ahantu icyenda hakira abo bantu baba bakekwaho kugira ibyago byo kwandura Covid-19, bose aho bari Leta ikaba ari yo ibitaho mu mibereho yabo mu gihe bategereje gusuzumwa nyuma y’iminsi 14 iteganywa, basanga nta bimenyetso by’uburwayi bafite bagasubira mu miryango yabo.
 Umva uko Meya Mutabazi Richard yasobanuye iby’abari mu kato i Bugesera
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/ubuvuzi/Abaturiye-ahashyizwe-abakekwaho-Coronavirus-ntibakwiye-kugira-ubwoba-Video,Health
Mu Rwanda habonetse abandi barwayi 7 ba Coronavirus,"

Ibi byatumye umubare w’abarwaye Coronavirus mu Rwanda ugera ku bantu 82.
Abo barwayi bashya bagaragayeho iyo virusi barimo umuntu umwe waje aturutse i Dubai, umuntu umwe waje aturutse mu Bwongereza, abantu babiri baherutse kugirira ingendo mu bihugu byo mu karere, hamwe n’abandi batatu batahuwe ko bahuye n’abandi barwaye Coronavirus mu Rwanda.
Minisiteri y’Ubuzima iravuga ko abo barwayi bose bahise bashyirwa mu kato, kandi hakaba hashakishijwe abantu bose bahuye na bo kugira ngo na bo basuzumwe ndetse bitabweho n’inzego z’ubuzima.
Minisiteri y’Ubuzima kandi ivuga ko abarwayi ba Coronavirus mu Rwanda bose bavurirwa ahantu habugenewe, kandi bari koroherwa, abenshi muri bo bakaba nta bimenyetso bakigaragaza kandi ntawe urembye.
Minisiteri y’Ubuzima isaba Abaturarwanda bose gukomeza kwitwararika, bakurikiza ingamba zafashwe na Leta y’u Rwanda.
MINISANTE kandi ivuga ko abantu bose bageze mu Rwanda mu byumweru bibiri bazashyirwa mu kato mu gihe cy’iminsi 14, uhereye igihe bagereye mu Rwanda.
Igihe cy’ibyumweru bibiri cy’ifungwa ry’amashuri n’insengero na cyo ngo gishobora kongerwa bitewe n’uko icyorezo kigenda gifata intera.
Ibimenyetso by’ingenzi bya Coronavirus ni inkorora, guhumeka bigoranye, n’umuriro. Umuntu wese ugaragaza ibi bimenyetso asabwe kwihutira guhamagara umurongo utishyurwa ari wo 114 cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/article/mu-rwanda-habonetse-abandi-barwayi-7-ba-coronavirus,Health
Burundi: Bwa mbere byemejwe ko abantu babiri banduye Coronavirus,"U Burundi bwari mu bihugu bike bitari byagaragaramo umuntu wanduye icyo cyorezo.
Aganira n’abanyamakuru ku mugoroba wo kuri uyu wa kabiri, Minisitiri Ndikumana yasobanuye ko abagaragayeho icyo cyorezo ari abagabo babiri b’Abarundi b’imyaka 56 na 42 y’amavuko, bakaba ngo barinjiye mu Burundi baturutse mu bihugu byo hanze.
Hari hashize iminsi mu Burundi bivugwa ko hashobora kuba hari abanduye Coronavirus, ariko bamwe bakavuga ko icyo gihugu cyahishe amakuru kikanga kubishyira ku mugaragaro.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/burundi-bwa-mbere-byemejwe-ko-abantu-babiri-banduye-coronavirus,Health
Mu minsi ibiri aba mbere bakize COVID-19 barataha - Minisitiri Ngamije,"Ibyo ni ibyatangajwe na Minisitiri w’Ubuzima, Dr. Daniel Ngamije kuri uyu wa mbere ubwo yaganiraga na Kigali Today, aho yemeje ko bitarenze iminsi ibiri abantu ba mbere bari barwaye icyo cyorezo nubwo batatangajwe, bazataha ngo ikazaba ari inkuru nziza ku Rwanda.
Agira ati “Nk’uko biteguye, bazasohoka ibitaro hagati muri iki cyumweru dutangiye, ni ukuvuga nyuma y’iminsi ibiri uhereye nonaha. Muzahura na bo mubaganirize, babihere ubuhamya ubwabo. Abarwayi bameze neza kandi twizera ko itsinda rya mbere rizataha, ikaba ari intambwe nziza ku Rwanda mu kurwanya Coronavirus”.
Ku bijyanye na videwo imaze iminsi izenguruka ku mbuga nkoranyambaga yerekana umwe mu barwayi ba Covid-19 abyinira mu cyumba cy’ibitaro, Minisitiri Ngamije yavuze ko iyo videwo itari ikwiye gusohoka kuko idatanga ubutumwa nyabwo ku baturage ku birebana n’icyo cyorezo.
Ati “Iriya videwo ntiyari ikwiye, iratanga ubutumwa buyobya abaturage mu gihe turimo kurwana n’ikibazo gikomeye. Ni ikosa ku wayisohoye wese. Ntabwo buriya ari bwo butumwa twifuza ko butangwa ubu, itsinda ryacu rishinzwe itumanaho ririmo gukurikirana iby’icyo kibazo”.
Minisitiri Ngamije yibutsa Abaturarwanda ko Coronavirus ikiri icyorezo gikomeye, gisaba n’uburyo buhambaye bwo kugihashya, ari yo mpamvu asaba abantu gukomeza kubahiriza ingamba Leta yashyizeho zo guhagarika ikwirakwira ryacyo.
Kugeza ubu mu Rwanda hari abantu 70 bagaragayeho indwara ya Coronavirus, bakaba barashyizwe ahantu hihariye barimo banavurwa, kuri uyu wa mbere Minisiteri y’Ubuzima ikaba yaratangaje ko nta muntu mushya wagaragayeho iyo virusi ndetse ko n’abo 70 ntawe urembye.
Icyakora kugeza ubu nta muti w’iyo ndwara uraboneka, hirya no hino ku isi bakomeje gukora ubushakashatsi ngo barebe ko waboneka.
Ni kuri iyo mpamvu Ikigo cy’Igihugu gishinzwe Imiti n’Ibiribwa (Rwanda FDA), giheruka kuburira abakoresha imiti idakwiye ngo baravura Covid-19, ari yo Chloroquine, Hydroxychloroquine na Azithromycin.
Ubuyobozi bwa Rwanda FDA bwemeza ko buheruka kubona ubusabe bw’ikigo kizobereye mu by’imiti cyo muri Leta zunze Ubumwe za Amerika, gisaba kuza kugerageza umuti wafasha mu kurwanya ingaruka z’icyo cyorezo.
Bigenze neza, waba ari umuti wo kongera mu bihaha umwuka mwiza wo guhumeka (Oxygen), bityo umurwayi nibura agahumeka neza.
Umuyobozi w’icyo kigo gikora imiti, Dr. Clet Niyikiza, aganira na Televiziyo y’u Rwanda, yavuze ko ikigo akuriye kiri muri 17 byahawe uburenganzira bwo gushakisha urukingo n’umuti bya Coronavirus.
Abaganga bo ku kigo nderabuzizma cya Kanyinya, ahavurirwa abarwaye Covid-19, muri rusange bemeza ko benshi mu barwayi bameze neza, cyane ko bakurikiranwa bihagije, abafite inkorora bakayivurwa, bityo imibiri yabo ikongera ubudahangarwa buyifasha guhangana n’iyo virusi, nk’uko bitangazwa na Dr. Ernest Ndahayo, umuyobozi w’icyo kigo.
Ibyo kandi byemezwa na bamwe mu barwayi barimo n’abanyamahanga, aho bivugira ko bumva barimo gukira neza, bakaba bashimira byimazeyo Leta y’u Rwanda uburyo yabitayeho.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/ubuvuzi/article/mu-minsi-ibiri-aba-mbere-bakize-covid-19-barataha-minisitiri-ngamije,Health
U Bwongereza: Abaganga bari baragiye mu kiruhuko bagarutse mu kazi kubera Coronavirus,"Ibyo byatangajwe na Minisitiri w’Intebe w’icyo gihugu, Boris Johnson, ubu uri mu kato nyuma y’uko byemejwe ko na we yanduye icyorezo cya Covid-19.
Yaboneyeho umwanya ashimira abaganga, abaforomo n’abandi batanga serivisi z’ubuzima bemeye kuva mu kiruhuko cy’izabukuru, bakagaruka mu kazi mu rwego rwo kurwanya coronavirus.
Yanashimiye kandi abakorerabushake bagera ku 750.000 batanze umusanzu wabo mu gufasha abari mu nzego zitanga serivisi z’ubuzima.
Yashimiye kandi abaturage bemeye kubahiriza amabwiriza yashyizweho mu rwego rwo kugabanya ikwirakwizwa rya Coronavirus, harimo kuguma mu rugo hagamijwe gukiza ubuzima ibyo bise mu cyongereza ngo ‘StayHomeSaveLives’.
Minisitiri w’Intebe Boris Johnson, yavuze ko ikigaragaza ko abaturage bubahirije gahunda yo kuguma mu rugo kugira ngo badakwirakwiza icyorezo cya Coronavirus, ari igabanuka ry’umubare w’abatega za gari ya moshi wabaganutse kugeza kuri 95%, mu gihe umubare w’abatega za bisi wagabanutseho 75%.
Ashimira abo baganga, Minisitiri Boris yagize ati “Ndashimira umuntu wese wagarutse mu kigo cy’igihugu cyita ku buzima (National Health Service -NHS), ubu dufite abagera ku 20.000 bamaze kwemera kugaruka mu kazi. Ni ikintu gishimishije cyane. Abo bariyongera ku baturage 750.000 b’abakorerabushake badufashije kugira ngo dushobore gusohoka muri iki kibazo”.
Umunyamakuru wa Kigali Today
@ umureremedia

",https://www.kigalitoday.com/ubuzima/ubuvuzi/article/u-bwongereza-abaganga-bari-baragiye-mu-kiruhuko-bagarutse-mu-kazi-kubera-coronavirus,Health
Abantu bakuze bagomba kwitabwaho byihariye - RESIRG ,"Mazina Deogratias ni Umunyarwanda uyobora umuryango mpuzamahanga w’ubushakashatsi kuri Jenoside ukorera mu Bubiligi (RESIRG), akaba anakorana n’ikigo cya Leta y’u Bubiligi gishinzwe ubuzima n’imibereho y’abaturage ‘Observatoire de la Santé et du Social’, imwe muri serivisi zishinzwe ubushakashatsi muri komisiyo bita ‘Commission Communautaire Commune’
Mu kiganiro na Kigali Today kuri telefone, Mazina Deogratias, nk’umuntu uri mu bashinzwe kurwanya indwara z’ibyorezo, yavuze ko muri iyi minsi u Bubiligi na bwo butorohewe na buhoro, ndetse anavuga icyo Abanyarwanda basabwa muri iyi minsi igihugu cyitegura kunamira ku nshuro ya 26 abishwe muri Jenoside yakorewe Abatutsi mu 1994.
Mazina yatangiye asobanura uko mu Bubiligi babayeho muri ibi bihe agira ati: “Tubayeho nk’abandi baturage, ariko nk’abashakashatsi biraduhangayikishije, tuba twumva ari ibintu bigomba kugenda ku murongo bigasobanurirwa abantu ndetse hagakorwa n’ubushakashatsi mu gihe harimo hashakishwa imiti n’uburyo bwose bwo kuyirinda…hakaba hakorwa n’ubushakashatsi burebana n’ihungabana ry’abantu. Mvuze nko ku birebana n’Abanyarwanda cyane cyane nk’abacitse ku icumu, basanzwe n’ubundi baragize ibibazo byatewe na Jenoside, dutekereza ko ibi bibazo bitewe na koronavirusi bishobora kongera kubahungabanya kurushaho, hagomba rero kubaho ubushakashatsi bwite kuri abo bantu by’umwihariko.
Mazina Deogratias yabwiye Kigali Today ko umuryango ahagarariye washyize hanze itangazo ryo gushyigikira abantu bose barimo bavunwa n’iki cyorezo, ni ukuvuga abaganga, ababafasha, abashinzwe umutekano n’ababashakira ibibatunga, cyane cyane bagashyigikira abashakashatsi barimo gushaka urukingo rwo kurwanya koronavirusi.
Muri iryo tangazo rya RESIRG, banasabye abantu muri rusange kwegera abatishoboye nk’abantu bakuru kugira ngo babafashe kuko ari cyo gihe babikeneye cyane kurushaho.
U Bubiligi nk’igihugu kiri ku mugabane w’u Burayi nka kimwe mu bice by’isi bimerewe nabi n’icyorezo cya koronavirusi, Mazina yabwiye Kigali Today ko na bwo bumaze kugira umubare mwinshi w’abanduye n’abahitanywe na koronavirusi.
Kugeza kuri uyu wa mbere mu masaha ya nyuma ya saa sita, mu Bubiligi habarurwaga abarwayi 11.899, naho abamaze kwicwa na kiriya cyorezo ni 513. Ni mu gihe 4.524 bari mu bitaro, abandi hafi 1000 barembye cyane, mu gihe abavuwe bagakira ari 1527.
Mazina Deogratias yavuze ko we by’umwihariko kubona amakuru ku bireba Abanyarwanda bitaboroheye, usibye umugore umwe gusa yumvise bivugwa ko yaba yaranduye ariko na byo ngo ntibiremezwa.

",https://www.kigalitoday.com/ubuzima/urusobe-rw-ubuzima/article/abantu-bakuze-bagomba-kwitabwaho-byihariye-resirg,Health
FDA iraburira abagura imiti isanzwe ivura izindi ndwara bibwira ko yabarinda COVID-19,"Mu itangazo icyo kigo cyasohoye, kivuga ko imiti ya Chloroquine, Hydroxychloroquine na Azithromycin, itaremezwa nk’imiti ivura cyangwa irinda kwandura indwara ya Covid-19, mu Rwanda ndetse n’Ishami ry’Umuryango w’Abibumbye ryita ku Buzima.
Iki kigo kivuga ko ubushakashatsi ku muti ukwiye ndetse n’urukingo bya Coronavirus bukomeje, kandi ko ikizavamo kizamenyeshwa Abanyarwanda n’Abaturarwanda.
FDA ivuga ko mu Rwanda imiti yavuzwe isanzwe ikoreshwa mu kuvura izindi ndwara, bityo ko ikoreshwa ryayo mu buryo itagenewe ribujijwe, kandi ko imwe muri yo isanzwe ikoreshwa, itangwa gusa iyo yanditswe na mugangaa hakerekanwa urupapuro mpeshamiti.
Iki kigo gisaba abahanga mu by’imiti gukomeza kubahiriza amahame agenga itangwa ry’imiti n’ikoreshwa ryayo.
Iki kigo kandi cyongera kwibutsa Abanyarwanda n’Abaturarwanda gukurikiza amabwiriza yatanzwe na Guverinoma y’u Rwanda, mu rwego rwo kwirinda ikwirakwizwa rya COVID-19.



Abanyamakuru ba Kigali Today
@ kigalitoday

",https://www.kigalitoday.com/ubuzima/ubuvuzi/article/fda-iraburira-abagura-imiti-isanzwe-ivura-izindi-ndwara-bibwira-ko-yabarinda-covid-19,Health
#COVID19: Hagaragaye abandi bantu 10 buzuza umubare w’abantu 70 ,"

Itangazo rya Minisiteri y’Ubuzima riravuga ko muri abo bantu icumi harimo:
•	Abantu batandatu baje baturutse i Dubai bahita bashyirwa mu kato,
•	Abantu babiri baje baturutse muri Afurika y’Epfo bahita bashyirwa mu kato,
•	Umuntu umwe waje aturutse muri Nigeria ahita ashyirwa mu kato,
•	Umuntu umwe wagize ingendo zitandukanye mu bihugu bya Afurika y’Iburasirazuba, ahita ashyirwa mu kato.
 

Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/covid19-hagaragaye-abandi-bantu-10-buzuza-umubare-w-abantu-70,Health
Yakize umubyibuho ukabije kubera siporo no guhindura imirire,"Abo bagore bagira amasaha ahoraho yo gukora siporo aho babifashwamo n’inzobere, bakaba bari basanzwe bakorera mu Karere ka Gasabo mu Murenge wa Kimironko mu Mujyi wa Kigali, usibye muri iki gihe buri wese ayikorera iwe. Ngo bagira n’igihe cyo kwigishanya uburyo bwo gutegura amafunguro abafasha mu kibazo cyabo, ndetse hakaba n’ubwo bazana impuguke mu mirire. Bavuga ko bahisemo icyo bise ‘Life Style’, cyangwa uburyo bw’imibereho.
Uwamwezi umaze imyaka ibiri ari muri iyo gahunda, aganira na www.kigalitoday.com yavuze ko yabitangiye ari uko umubyibuho ukabije wari watangiye kumuteza ibibazo bikomeye kuko ngo yatangiye afite ibiro 105 ariko ubu akaba afite 85, kandi ngo ntibijya byongera kuzamuka kuko azi uko abikurikirana.
Kuri we ngo amafunguro bategura ahoraho ni yo amufasha cyane, bitandukanye n’abiyicisha inzara bashaka kunanuka (Régime) kuko bibateza ibibazo aho kuba ibisubizo.
Agira ati “Mbere yo gutangira iyi gahunda nshya nari kuri régime, kurya imboga gusa amezi nk’abiri cyangwa atatu, siporo nyinshi, kunywa imiti runaka no kwanga kurya rimwe na rimwe ibiryo mu gihe runaka ku munsi. Ibyo narabikoze birakunda, ibiro biragabanuka ariko ngahita mbihagarika noneho nyuma y’andi mezi abiri byaragarutse birenga n’ibyo nari mfite mbere”.
Avuga ko ibyo byatumye akora ubushakashatsi kuri Internet ndetse yifashisha n’impuguke mu mirire ari bwo yamenye Life style, asanga kwiyicisha inzara umuntu yanga kurya atari byo.


Ati “Kwiyicisha inzara si wo muti, ahubwo ni ukumenya indyo iboneye ndetse na siporo wakora kandi mu gihe gihoraho noneho ibiro bikagenda bigabanuka gake gake kandi ntibigaruke. Twebwe mu ihuriro ryacu umuntu afata amafunguro atatu ku munsi nk’uko bisanzwe, ariko tukamenya ayo dufata adufasha”.
Ati “Mu gitondo turya imbuto, amagi ariko atari buri munsi, igikoma ariko ntitwemerewe isukari n’ubuki. Saa sita turya imboga nyinshi, ibijumba, amateke, imyumbati n’ibindi mbese ibyongera imbaraga. Nijoro dufata potage y’imboga zinyuranye n’igikombe cy’amata bikunze, tubikora kugira ngo umubiri ugumane imbaraga, hatabaho gutakaza ibiro umuntu akanegekara”.
Ibyo ngo iyo umuntu abivanze na siporo ku buryo buhoraho bifasha umuntu gutakaza ibiro buke buke kandi akagumana imbaraga zo gukora imirimo ye isanzwe. Ikindi ngo iyo bibaye ngombwa gutekesha amavuta, ni ugukoresha aturuka ku bihingwa.
Ikindi ngo yari yarihaye intego yo gukora siporo imara isaha buri munsi, gusa ngo kubera ko muri bagenzi be harimo abafite ibiro byinshi cyane, bakora iminsi itatu mu cyumweru babifashijwemo n’impuguke (Coach) zimenya buri wese icyo akeneye.
Ibyo byose ngo ni byo byatumye Uwamwezi na bagenzi be bagenda bagera ku ntego yabo kuko ngo hari abaje muri Slim n’Fit bafite ibiro 100, 175, 250 ariko ubu ngo hakaba hari abagabanyijeho 15, 18, 20 no hejuru kandi bakomeje gahunda, icyiza kandi ngo ni uko umuntu ibiro abihagarikira aho yumva ashaka.
Buri nyuma y’ukwezi abo bagore barahura bakabapima bakareba uko ubuzima bwabo buhagaze, uko ibinure bigenda bigabanuka hanyuma buri nyuma y’amezi atatu bakareba abatakaje ibiro byinshi kurusha abandi, uwa mbere agahembwa.
Guhindura imirire biza ku isonga mu gufasha umuntu kugabanya ibiro
Impuguke mu bya siporo no gufasha abantu kugira umubiri umeze neza, Gael Girumugisha, yemeza ko umuntu yava ku biro byinshi akabihagarikira ku bikenewe, ariko ngo imirire ni yo ibifitemo uruhare runini.


Ati “Birashoboka ko umuntu yava nko ku biro 120 akabihagarikira kuri 80, ibyo ahanini biterwa no guhindura imirire no gukora siporo. Imirire ibigiramo uruhare rwa 70% naho siporo ikagira 30%, bivuze ko ibiryo birimo amavuta n’isukari ubigabanya cyane, waba wakundaga umushyusyo wa mu gitondo ukawureka, ukibanda ku biryo birimo imboga nyinshi ndetse na siporo”.
Ati “Umuntu agomba kumenya kandi siporo akora bitewe n’uko angana, ntiwaba ufite ibiro 100 ngo utangirire ku gusimbuka umugozi kuko uba wangiza amaguru, nyuma y’ukwezi ntuzaba ukibasha guhaguruka uhite ubireka. Tangira ukora ingendo n’amaguru, wirukanke, umaze kumenyera nibwo watangira gusimbuka umugozi”.
Girumugisha agira inama abantu y’uko siporo bayigira ubuzima bwa buri munsi kuko inarinda indwara nyinshi, ngo iyo ubonye ugabanyijeho nk’ibiro 30 hanyuma ugahagarika siporo bihita bisubiraho ndetse bikanarenga ari na ko umuntu ashyira mu kaga ubuzima bwe.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/yakize-umubyibuho-ukabije-kubera-siporo-no-guhindura-imirire,Health
Umukobwa w’imyaka 16 ni we muto uhitanywe na coronavirus mu Bufaransa,"Julie, umufaransakazi wari ufite ubuzima buzira umuze, akaba yari akiga mu mashuri yisumbuye, yapfuye azira indwara ya coronavirus mu ijoro ryo kuwa kabiri rishyira uwa gatatu tariki 25 Werurwe 2020.
Ni we mutoya mu bo yamaze guhitana muri iki gihugu, kandi abe bavuga ko urupfu rwe ruje kwibutsa ko iki cyorezo ntawe gisiga, bahereye ku kuba nta ndwara idasanzwe yari yarigeze agira mu buzima bwe.
Mukuru we Manon yabwiye igitangazamakuru Le Parisien ati “Abantu bakwiye kureka gukomeza gutekereza ko iki cyorezo gihitana abantu bakuze gusa. Nta n’umwe gisiga.”
Nyina avuga ko kuwa gatandatu tariki 21 Werurwe 2020 umwana we yatangiye guhumeka nabi, ariko bidakabije. Yaje gutangira no gukorora, hanyuma kuwa mbere bamujyana kwa muganga, bamusangamo ikibazo cy’imihumekere ariko ngo kidakabije.
Ibi ariko ntibyabujije muganga kumwohereza ku bitaro byisumbuye, byabwiye nyina ko bamupimye bagasanga nta kibazo gikomeye afite.
Nyamara mu ijoro ryakurikiyeho yarushijeho kunanirwa guhumeka, bamujyana mu bitaro by’abana by’i Paris, aho bamupimye kabiri kose ntibagire indwara bamubonamo.
Gukomeza kuremba byatumye bongera kumupima noneho bamusangamo indwara ya coronavirus, maze mu gicuku arapfa.
N’akababaro, mukuru we ati “Kuva iki cyorezo cyatangira kuvugwa, batubwira ko kidahitana abakiri bato. Kimwe n’abandi natwe twari twarabyemeye, ariko tubonye ko atari byo.”
Umunyamakuru wa Kigali Today/KT Radio
@ JoyeuseC

",https://www.kigalitoday.com/ubuzima/indwara/article/umukobwa-w-imyaka-16-ni-we-muto-uhitanywe-na-coronavirus-mu-bufaransa,Health
 Abarwayi ba Coronavirus mu Rwanda nta n’umwe urembye,"Umuyobozi w’ikigo cyakira abo barwayi cya Kanyinya, Dr Nahayo Ernest, mu kiganiro yagiranye na Televiziyo y’igihugu, yavuze ko abarwayi ba Coronavirus bari muri icyo kigo bose bameze neza, gusa avuga ko kuba bameze neza bitabatera kwirara ngo bumve ko bakize burundu.
Dr Nahayo yagize ati “Abarwayi bose bameze neza, ariko birasaba gukurikiza amabwiriza kuko ipfundo rya mbere ari uko iyo ndwara ishobora kumara iminsi 14 mu mubiri w’umuntu itarigaragaza.”
Ati “Uno munsi wa mbere, umubiri ushobora kuyirwanya ukayitsinda, ejo ugakomeza ariko ejobundi ukayitsindwa, noneho ngatangira kugira ibimenyetso, ikimenyetso cya mbere umuriro nkawukomezanya, ngakorora, ngafata umuti ugabanya inkorora nyuma bikagera aho nkakira cyangwa bikanga nkaremba.”
Dr Nahayo yavuze ko umurwayi wa mbere umaze ibyumweru bibiri ubu ngo nta kimenyetso na kimwe cy’iyo ndwara afite, ndetse ko yatangiye gukorerwa ibizamini bya nyuma mu rwego rwo kureba ko nta Virus agifite mu mubiri we kugira ngo abe yasezererwa.
Bamwe mu barwayi baganiriye na Televisiyo y’u Rwanda, baravuga ko bameze neza, aho batibonaho ikimenyetso na kimwe cy’uburwayi.
Bashimira Leta y’u Rwanda ikomeje kubitaho aho bagaburirwa neza, bakaba barara ahantu heza aho icyumba cya buri wese harimo ibyangombwa byose birimo interineti, aho barebera televisiyo, aho bakorera siporo n’ibindi.
Icyo kigo cya Kanyinya gifite ubushobozi bwo kwakira buri murwayi wese urembye akaba yakira.
Iyo umuntu bamupimyemo virus, bamara iminsi 14 bamukurikirana. Nyuma y’iyo minsi akorerwa ibindi bizamini batayimusangamo akamara andi masaha 72 bakongera bakamusuzuma virus yabura mu mubiri we bakamusezerera ariko akamara icyumweru yaratashye ariko ari mu kato. Nyuma y’icyumweru nibwo ava mu kato akemererwa kubonana n’abandi bantu.
Kugera ku itariki 28 Werurwe 2020, Raporo ya Minisiteri y’Ubuzima mu Rwanda, iragaragaza ko abarwayi ba Coronavirus mu Rwanda bamaze kuba 60, benshi bakaba baratahuweho virusi nyuma yo kugera mu Rwanda bavuye mu mahanga ariko babanje gushyirwa mu kato.
Umunyamakuru wa Kigali Today/KT Radio
@ mutuyiserv

",https://www.kigalitoday.com/ubuzima/ubuvuzi/article/abarwayi-ba-coronavirus-mu-rwanda-nta-n-umwe-urembye,Health
Hagaragaye abandi bantu batandatu barwaye Coronavirus,"

Muri abo batandatu, harimo bane baje baturutse i Dubai bahita bashyirwa mu kato. 
Hari umuntu umwe waje aturutse muri Amerika ahita ashyirwa mu kato, hakaba n’undi umwe watahuwe ko yahuye n’undi urwaye Coronavirus mu Rwanda, ahita ashyirwa mu kato.
Itangazo rya Minisiteri y’Ubuzima riravuga ko abarwayi bose bavurirwa ahantu habugenewe, kandi ko barimo koroherwa.
Abenshi muri abo barwayi ubu ngo nta bimenyetso bya Coronavirus bagaragaza, ndetse ngo nta n’umwe urembye.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/hagaragaye-abandi-bantu-batandatu-barwaye-coronavirus,Health
Abafite indwara zitandura bibasirwa bikomeye na COVID-19,"Izo ndwara zivugwa zirimo ahanini iz’ubuhumekero, diyabete, umuvuduko w’amaraso, kanseri n’izindi, abazifite bagasabwa kwirinda cyane icyo cyorezo kandi abari ku miti bagakomeza kuyifata nk’uko bisanzwe.
Inzobere mu kuvura indwara zitandura, Prof Joseph Mucumbitsi, yemeza ko abantu bafite izo ndwara bibasirwa na Covid-19, akabivuga yifashishije ubushakashatsi bwakozwe.
Agira ati “Ubushakashatsi buheruka gukorwa vuba, bwerekanye ko umuntu ufite nka diyabete igabanya ubudahangarwa bw’umubiri we kandi ari bwo bwagombye kurwanya iyo virusi ntikwirakwire mu mubiri. Ikindi ni nk’abafite umuvuduko w’amaraso, byagaragaye ko Covid-19 ibagwa nabi kurusha abandi”.
Ati “Abafite ibibazo by’ubuhumekero wenda biterwa na asima cyangwa abanyoye itabi ryinshi bahora basemeka, virusi y’icyo cyorezo irabakarira kuko ifatira mu nzira z’ubuhumekero. Iyo rero igeze mu bihaha bisanzwe birwaye, umusonga iteza ni wo uhita ugira vuba kwica umuntu, kimwe no ku bafite asima”.
Yongeraho ko indwara z’umutima muri rusange zigira ingaruka ku buhumekero, ngo kimwe mu bimenyetso by’umutima utagifite imbaraga zihagije (Heart Failure) ni uko umuntu ahumeka nabi kuko amaraso aturuka mu bihaha utaba ukibasha kuyasunika uko bikwiye bigatuma yasubira inyuma akangiza ibihaha.
Abandi bantu bibasirwa n’icyorezo cya Coronavirus ngo ni ababa bararwaye kanseri bikaba ngombwa ko zimwe mu ngingo zabo zisimburwa.
Ati “Nk’abarwaye kanseri hari imiti bahabwa ariko ikagabanya ubudahangarwa bw’umubiri, gusa bagomba kuyifata. Urugero nk’uwasimburiwe impyiko cyangwa urundi rugingo, aba ku miti igabanya ubudahangarwa bwe, iyo virusi rero iyo ije isanga umubiri utagishoboye kwirwanaho neza, aba rero agomba kuyirinda kurusha abadafite ibyo bibazo”.
Abatabasha gusohoka muri iyi minsi ngo bakore siporo baba barandikiwe n’abaganga kubera ibihe bikomeye igihugu kirimo, Prof Mucumbitsi abagira inama yo kuyikorera mu ngo zabo kandi ngo birashoboka, igikuru ni uko umuntu akoresha nibura iminota 30 ku munsi, agakora cyane akabira icyuya.
Ikindi agiraho inama abafite izo ndwara ndetse n’Abanyarwanda muri rusange, ni ugukomeza kwitwararika kurya indyo iboneye.
Ati “Inama ni uko abantu barya indyo iboneye, ibereye ubuzima. Iyo ndyo igomba kuba irimo imbuto ndetse n’imboga nyinshi zikaribwa nibura inshuro eshanu ku munsi. Bagomba kurya amavuta make, umunyu n’isukari bike, kugabanya inzoga ndetse uwo bikundiye akazireka”.
Prof Mucumbitsi asaba Abanyarwanda gukomeza kwirinda Coronavirus bubahiriza amabwiriza yashyizweho n’ubuyobozi cyane cyane baguma mu ngo, na ho ku bafite indwara zitandukanye zitandura, abari ku miti akabasaba gukomeza kuyifata neza ndetse n’abakenera kwivuza bakabikora kuko byongera imbaraga imibiri yabo ikabasha guhangana n’icyo cyorezo.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/indwara/article/abafite-indwara-zitandura-bibasirwa-bikomeye-na-covid-19,Health
MINISANTE ivuga ko ntawabujijwe kugemurira abarwayi mu bitaro,"Abitangaje mu gihe hirya no hino mu bitaro abantu bagemuriraga bamwe mu barwayi batishoboye bahagaze kongera gukora icyo gikorwa cy’urukundo.
Umukozi wa Minisiteri y’ubuzima ushinzwe imikoranire n’itangazamakuru Julien Mahoro Niyingabira avuga ko nta mabwiriza ahari abuza abo bantu gukora icyo gikorwa kuko ntawatsindiye isoko ryo kubikora.
Ati “Ntabwo bigeze bahagarikwa, baremewe rwose nta mabwiriza ahari avuga ngo aba n’aba ni bo bemerewe kugemura. Ahubwo mudufashe mubimenyekanisha nta muntu uhari watsindiye isoko ryo kuvuga ngo ni we usigara agemurira abantu wenyine.”
Kuba abantu bagemuriraga abarwayi batishoboye barahagaze hirya no hino mu bitaro, Umukozi wa Minisiteri y’ubuzima ushinzwe imikoranire n’itangazamakuru Julien Mahoro Niyingabira avuga ko ari ubwumvikane bwabaye hagati y’impande zombi hirindwa ikwirakwira rya Coronavirus.
Agira ati “Bishobora yenda ibitaro kuba byarafashe icyemezo cyo kugabanya ihura ry’abantu benshi bagana ibitaro, birashoboka ko babihagarika ariko nta bwiriza na rimwe rivuga ngo iriya kompanyi ni yo yemerewe gukora ako kazi.”
Abatoni Grace wo mu ihuriro Brothers and Sisters bagemuriraga abarwayi batishoboye mu bitaro bya Nyagatare avuga ko bahagaritswe kongera kubikora bitewe no gukumira indwara ya Coronavirus.
Ati “Twebwe ku wa gatandatu ushize twarateguye bisanzwe tugeze mu bitaro batubuza gutanga ibiryo, tubisubizayo tubura n’abo tubiha. Twarabajije batubwira ko impamvu ari ukwirinda ikwirakwira ry’iyi ndwara kandi nta kibazo nirangira tuzabisubukura.”
Kigali Today yagerageje kuvugana n’ikompanyi ya Solid Africa, igemurira abarwayi batishoboye mu bitaro bya Kaminuza bya Kigali (CHUK), Kibagabaga na Muhima ariko inshuro zose twagerageje telefone yabo igendanwa ntitwababona.
Solid Africa iheruka gutanga itangazo isaba Abanyarwanda bafite umutima w’impuhwe kubafasha bakabona ubushobozi bwo gufasha abarwayi.
Umunyamakuru wa Kigali Today/KT Radio
@ SEBASAZAGEmman1

",https://www.kigalitoday.com/ubuzima/ubuvuzi/article/minisante-ivuga-ko-ntawabujijwe-kugemurira-abarwayi-mu-bitaro,Health
Minisitiri w’Intebe w’u Bwongereza bamusanzemo COVID-19,"Minisitiri Johnson w’imyaka 55 y’amavuko yavuze ko yatangiye kugaragaza ibimenyetso by’icyo cyorezo mu masaha 24 ashize birimo inkorora n’umuriro mwinshi.
Yongeyeho ko yahise yishyira mu kato, ariko ko azakomeza imirimo ye yo kuyobora Guverinoma, binyuze mu mashusho (Video-Conference) mu rwego rwo gukomeza gushakira hamwe igisubizo kuri iki cyorezo.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/minisitiri-w-intebe-w-u-bwongereza-bamusanzemo-covid-19,Health
Virusi ya COVID-19 imara umwanya ungana ute ku kintu?,"Ibi biratangazwa mu gihe hirya no hino ku mbuga nkoranyamabaga hakomeje gukwirakwira amakuru atandukanye avuga ku masaha covid-19 imara ku bintu runaka ndetse no mu kirere.
Hari ifoto imaze iminsi icicikana ku mbuga nkoranyambaga ivuga igihe iyi virusi imara ku bintu, aho ngo imara amasaha hagati y’abiri n’umunani ku bikozwe mu cyuma cya aluminiyumu, n’amasaha 48 ku byuma bisanzwe.
Iyo foto kandi igaragaza ko iyi virusi imara iminsi hagati y’ine n’itanu ku mbaho, ibirahuri, pulasitike n’impapuro, naho ku turindantoki (gants) dukoreswa kwa muganga ikamaraho amasaha umunani.
Minisiteri y’Ubuzima, ishingiye kuri raporo iheruka, iravuga ko amakuru ari gucicikana avuga ko icyi cyorezo kimara amasaha umunani mu kirere atari yo kandi ko n’abavuga ko iyi virusi ishobora kumara iminsi ahantu atari yo.
Mu kiganiro kuri telephone, Ministiri w’Ubuzima, Dr. Daniel Ngamije, yagiranye na KT Radio, yatangaje ku gihe iyo virusi imara ku bintu n’ubwo ikiri kwigwaho.
Yagize ati “Ubushakashatsi burakomeje ariko ikizwi ni uko imara amasaha hagati y’atatu n’atanu ku bintu, haba ku rubaho, haba ku meza ku kintu icyo ari cyo cyose umuntu yaba yakororeyeho cyangwa yitsamuriyeho arwaye”.
Minisitiri Dr. Ngamije kandi yanyomoje amakuru avuga ko iyi virusi imara amasaha umunani mu kirere, avuga ko amakuru aheruka avuga ko atari byo.
Yagize ati “Ni ibyo bamwe bari kuvuga ko ishobora kuguma mu mwuka, ariko amakuru ya nyuma ni uko atari byo, ari na cyo gituma tuvuga tuti ‘uri hafi y’umuntu wanduye akaba yakwitsamura cyangwa agakorora amatembabuzi ye ari yo yakwanduza, ariko umwitaruye hejuru ya metero ebyiri ntabwo wandura, kuko ntibiremezwa ko waca ahantu umuntu yitsamuriye cyangwa yakororeye ngo wandure”.
Minisiteri y’Ubuzima kandi irakomeza gushishikariza Abanyarwanda gukomeza kwirinda baguma mu ngo zabo, birinda ingendo zidakenewe, bagerageza guhana intera ndende n’abandi mu gihe basohotse, ndetse no gukaraba kenshi birinda kwikora aho ari ho hose mu maso.
Umunyamakuru wa Kigali Today/KT Radio
@ Nakurecaissy

",https://www.kigalitoday.com/ubuzima/indwara/article/virusi-ya-covid-19-imara-umwanya-ungana-ute-ku-kintu,Health
Abarwayi ba mbere ba COVID-19 bazasezererwa mu cyumweru gitaha,"Minisitiri w’Ubuzima Dr. Daniel Ngamije, yavuze ko abarwayi ba mbere bagaragaweho COVID-19 mu ntangiriro z’uku kwezi bamaze koroherwa, bakaba biteguye gusezererwa mu bitaro mu cyumweru gitaha bagasubira mu miryango yabo.
Mu kiganiro yatangiye kuri Televiziyo y’u Rwanda, Dr. Ngamije, yavuze ko hari ibyakozwe mu kwita ku barwayi bagaragaye, abagaragaye mbere bakaba bari koroherwa, abagaragara bushya na bo bakaba bakomeje kwitabwaho.
Yagize ati “Dufite abarwayi bari mu byiciro bitandukanye bitewe n’imyaka yabo. Harimo abakiri bato, hakaba n’abakuze guhera ku myaka 41 kuzamura, ariko bose bameze neza. Aba mbere bashobora gusezererwa mu cyumweru gitaha. Nta n’umwe urembye, ariko turacyabakurikirana”.
Yongeyeho ati “Abari mu cyiciro cya mbere ntibakigaragaza ibimenyetso. Nyuma yo kuvurwa bigaragara ko nta bwandu bafite, ariko turakomeza kubakurikirana, cyane cyane tugenzura ibipimo by’umuriro bafite. Nitumara kubona ko nta kindi kibazo bafite, bazasezererwa”.
Mu Rwanda ubu hamaze kuboneka abantu 50 barwaye COVID-19, habariwemo icyenda bagaragaye kuwa kane tariki 26 Werurwe 2020, baje basanga 41.
Minisitiri Dr. Ngamije yirinze kuvuga amazina yabo, avuga ko umwirondoro wabo ukomeza kuba ibanga, ariko ko bazerekwa itangazamakuru nibamara gusezererwa.
Yavuze ko umubare w’abantu bahuye n’abo barwayi, ushobora kuba urenga abantu 1000, ariko ko abarenga 900 muri bo bamaze kugaragara bagapimwa ndetse bagashyirwa mu kato ku bo basanze ari ngombwa.
Leta yashyizeho ahantu, by’umwihariko mu ma hoteli, aho abantu binjiye mu gihugu vuba ndetse n’abandi bantu bahuye n’abagaragayeho ubwandu babaye bashyizwe mu kato mu gihe cy’iminsi nibura 14, hagamijwe kurinda ikwirakwira ry’ubwandu bwa Coronavirus.
Dr. Ngamije yavuze ko aho abo bantu bari ari ahantu hatuma babaho neza, kandi bakitabwaho na Leta.
Ati “Buri wese afite icyumba cye wenyine, kirimo televisiyo n’ibindi byose bakeneye. Tubagaburira gatatu ku munsi, mu gihe abafite abana bakuru bahabwa n’ibyumba by’abo bana. Kugeza ubu nta kibazo.
Tubafata ibizamini, iyo dusanze bamwe baranduye, tubajyana mu ivuriro tugahita dutangira kubavura, ndetse no gushakisha abo bahuye bose. Tuzi ko nubwo hari abatagaragaza ibimenyetso, hari ubwo bishobora kugaragara ko banduye, ni yo mpamvu bagomba kumara iminsi 14”.
Dr. Ngamije kandi yanasobanuye impamvu umubare munini w’abanduye ari abavuye i Dubai, ubu bagize 90% by’abanduye bose, avuga ko Dubai ari isoko ry’isi yose, abantu benshi bajya yo mu bucuruzi, mu gihe abandi baba bahanyura bava cyangwa bajya mu bindi bice.
Ati “Dubai ni agace k’ubucuruzi k’isi. Abanyarwanda benshi kimwe n’abandi baturuka hirya no hino ku isi bajya yo ku mpamvu z’ubucuruzi. Bamaze kumva ko turi hafi gufunga imipaka, bose baziye rimwe, banga kuguma inyuma y’imipaka. Nta gitangaje rero kuba benshi mu banduye baraturutse i Dubai”.
Yongeyeho ko ubwo imipaka yafunzwe n’indege zikaba zitakinjira, bizeye ko nta muntu wanduye uzongera guturuka hanze.
Minisitiri w’Ubuzima yongeye kwibutsa Abanyarwanda kubahiriza amabwiriza yashyizweho na Leta, kuko icyorezo kitararangira.
Yagarutse kandi ku mbaraga ibihugu byo mu karere byashyize mu kurwanya ko ubwandu bwa Coronavirus bwambukiranya imipaka, ashingiye ku nama y’Abaminisitiri y’Ubuzima bo mu Muryango wa Afurika y’Uburasirazuba, yateranye kuwa gatatu, igafata uwo mwanzuro.
Abaminisitiri b’Ubuzima ndetse n’abashinzwe ibikorwa bya EAC basabye ibihugu byose gukomeza gushyiraho akato k’iminsi 14 ku bantu bose binjiye mu bihugu byabo, no kwirinda ubwandu buturutse hanze, bakora isuzuma rihoraho ku mipaka yose.
Abanyamakuru ba Kigali Today
@ kigalitoday

",https://www.kigalitoday.com/ubuzima/ubuvuzi/article/abarwayi-ba-mbere-ba-covid-19-bazasezererwa-mu-cyumweru-gitaha,Health
Uyu munsi hagaragaye abandi bantu icyenda barwaye Coronavirus,"

Muri abo bantu icyenda, harimo abantu batanu baje baturutse i Dubai bahita bashyirwa mu kato.
Hari umuntu umwe waje aturutse muri Amerika wahise ashyirwa mu kato.
Hari umuntu umwe waje aturutse mu Buholandi watahuwe ko yahuye n’undi urwaye Coronavirus mu Rwanda, ahita ashyirwa mu kato.
Abandi babiri ngo byamenyekanye ko bahuye n’abandi barwaye Coronavirus mu Rwanda, bahita bashyirwa mu kato.
Abarwayi bose barimo kuvurirwa ahantu habugenewe kandi barimo koroherwa, nk’uko iri tangazo rya Minisiteri y’Ubuzima ribivuga.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/uyu-munsi-hagaragaye-abandi-bantu-icyenda-barwaye-coronavirus,Health
Uyu munsi hagaragaye undi muntu umwe urwaye Coronavirus,"

Ibi byatumye umubare w’abarwaye Coronavirus mu Rwanda ugera kuri mirongo ine n’umwe (41).
Uwo muntu ngo yaje aturutse i Dubai akaba yari yarashyizwe mu kato nk’uko iri tangazo rya Minisiteri y’Ubuzima ribivuga.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/uyu-munsi-hagaragaye-undi-muntu-umwe-urwaye-coronavirus,Health
#COVID19: Abandi bantu bane batumye umubare ugera kuri 40,"

Abo ni abantu babiri baje baturutse i Dubai, umuntu umwe waje mu Rwanda aturutse i Buruseli mu Bubiligi, n’umuntu umwe watahuwe ko yahuye n’undi wagaragayeho Coronavirus mu Rwanda.
Itangazo rya Minisiteri y’Ubuzima riravuga ko abagenzi bose baherutse kwinjira mu Rwanda bahise bapimwa ndetse bashyirwa mu kato.
Iryo tangazo ryongeraho ko abarwayi bose bavurirwa ahantu habugenewe, kandi ko barimo koroherwa. Ngo hanashakishijwe abantu bose bahuye na bo kugira ngo na bo basuzumwe, ndetse bitabweho n’inzego z’ubuzima, nk’uko iri tangazo rikomeza ribisobanura.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/covid19-abandi-bantu-bane-batumye-umubare-ugera-kuri-40,Health
Covid-19: Buri gihugu na buri mugi birasabwa kutemerera umuturage kuva mu nzu,"Ni nyuma y’aho abamaze kwandura iki cyorezo bagera ku bihumbi 367,000, naho abamaze kwicwa na cyo bakaba bagera ku bihumbi 16,100 mu minsi 67 gusa kuva cyakwaduka.
Umuyobozi wa OMS, Dr. Tedros Adhanom Ghebreyesus, mu kiganiro cyagenewe itangazamakuru mu ijoro ryakeye cyari imbonankubone (Live) kuri twitter, yavuze ko bishoboka ko intera iki cyorezo kiri gufata ishobora guhindurwa n’abatuye isi bafata ingamba zikarishye.
Yavuze ko kugira ngo ikipe itsinde bidasaba kurinda izamu gusa, ahubwo bisaba no gutera indi kipe, bityo hakwiye ingamba zo gutera icyi cyorezo kandi ko nta bundi buryo butari ubwo kuguma mu ngo z’abantu.
Dr. Tedros arasaba ibihugu gukaza umurego mu gupima buri muntu wese uketsweho iki cyorezo, gushyira mu kato abakekwaho ko banduye, ndetse no kwita kubamaze kwandura iki cyorezo.
Ikindi ni uko buri gihugu gikwiye gushakisha byimazeyo buri muntu wese waba warahuye n’uwaketsweho cyangwa uwanduye iki cyorezo, kuko ari bwo buryo bwonyine bwo kurwanya ikwirakwira ryacyo no kugihashya muri rusange.
Ishami ry’Umuryango w’Abibumbye ryita ku Buzima kandi rirasaba Leta na za Guverinoma guha abaganga bita kuri aba barwayi ibishoboka byose bibarinda kwandura.
Yagize ati “Abaganga bashobora gukora akazi kabo neza ari uko na bo bikingiye bishoboka, nubwo twakora ibindi byose uko bikwiye ariko badafite ibibarinda kwandura, twaba turi kuvomera mu kitoze, kuko niba na bo barwaye, abanduye ntibazabona ubitaho”.
Iri shami kandi riravuga ko rigiye kuganira n’ibihugu bikize ku isi bigize umuryango wa G20, ku kuntu hakorwa ibikoresho byo kwikingira n’ibindi byose bikenewe kwifashishwa mu kwita ku barwayi no guhashya iki cyorezo muri rusange.
Umunyamakuru wa Kigali Today/KT Radio
@ Nakurecaissy

",https://www.kigalitoday.com/ubuzima/indwara/article/covid-19-buri-gihugu-na-buri-mugi-birasabwa-kutemerera-umuturage-kuva-mu-nzu,Health
Mu Rwanda habonetse abarwayi 17 bashya ba Coronavirus,"

Itangazo rya Minisiteri y’Ubuzima riravuga ko muri abo barwayi bashya harimo abantu icyenda baje baturutse i Dubai, abantu batatu baje mu Rwanda baturutse muri Kenya, abantu babiri baje baturutse muri Leta zunze ubumwe za Amerika, umuntu umwe waje aturutse muri Qatar, umuntu umwe waje aturutse mu Buhinde, n’umuntu umwe watahuweho ko yahuye n’undi wagaragaweho Coronavirus mu Rwanda.
Abo bagenzi bose binjiye mu Rwanda, batangiye gupimwa no gushyirwa mu kato hagati y’itariki ya 17 na 20 Werurwe 2020.
Minisiteri y’Ubuzima iravuga ko abarwayi bose bavurirwa ahantu habugenewe, kandi barimo no koroherwa. Ngo hanashakishijwe abantu bose bahuye na bo kugira ngo na bo basuzumwe ndetse bitabweho n’inzego z’ubuzima.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/mu-rwanda-habonetse-abarwayi-17-bashya-ba-coronavirus,Health
Rwanda: Abantu 688 bahuye n’abarwayi 17 banduye COVID-19,"Minisitiri w’Ubuzima yabivugiye mu kiganiro yarimo cyanyuze ku maradio na televiziyo byo mu Rwanda. Ni ikiganiro cyatumiwemo na Prof Shyaka Anastase, Minisitiri w’Ubutegetsi bw’Igihugu, cyitabirwa kandi na CP John Bosco Kabera, Umuvugizi wa Polisi y’u Rwanda, aho cyari kigamije gusobanurira abaturage amabwiriza mashya ya Leta y’u Rwanda, ajyanye no kurushaho gukumira icyorezo cya Coronavirus.
Minisitiri Dr Ngamije yagize ati “Abagera kuri 688 ni bo twamenye bahuye n’abantu 17 bamaze kugaragara mu Rwanda ko banduye COVID-19, abo bangana na 68% bahuye n’abo banduye.
Abafite ibimenyetso muri bo, twarabasuzumye abandi dukomeje kubakurikirana ku buryo bw’umwihariko tubabaza amakuru yabo ya buri munsi”.
Minisitiri Ngamije avuga ko abenshi muri abo barwayi baturutse hanze, mu ngendo bakoze baza mu Rwanda mu minsi 15 ishize, avuga ko babafata nk’itsinda ry’abarwayi bari muri Kigali.
Avuga kandi ko kuba iryo tsinda riri i Kigali, ari kimwe mu byatumye Leta ifata ingamba zo gukaza uburyo bwo kwirinda ko icyo cyorezo cyakwirakwizwa mu gihugu hose.
Agira ati “Iri tsinda rero, niba ari abantu bavuye hanze, uko bavuye hanze bakazana iyo ndwara muri iyi minsi 15 ishize, niko uramutse udashyizeho ingamba bagenda mu turere dutandukanye, bakanduza abandi Banyarwanda ugasanga mu gihe gito cyane tugize andi matsinda menshi mu gihugu y’abantu banduye”.
Minisitiri w’Ubuzima kandi yavuze ko, kuba Leta yafashe ingamba nshya, ari uburyo bwo gukumira urujya n’uruza rw’abantu bava i Kigali ahari abantu banduye bajya mu turere tunyuranye tw’igihugu aho bashobora kwanduza abandi bagakongeza igihugu cyose.
Ati “Tugize andi matsinda y’abantu banduye, twaba tuvuye ku cyiciro turiho cy’icyorezo navuga ko gitangiye, tukajya ku cyorezo kimaze gufata intera nini. Haba hasigaye intera imwe gusa ayo matsinda yo mu ntara no mu turere yahura ubundi kikaba icyorezo cy’igihugu cyose”.
Akomeza agira ati “Ni yo mpamvu izi ngamba zikaze zafashwe, ni ukugira ngo dukumire urujya n’uruza rw’abantu bava mu mujyi wa Kigali bajya mu turere, cyane ko uwo mujyi ari wo ufite iki kibazo. Ndetse no mu mijyi itandukanye, urwo rujya n’uruza rukaba rugomba guhagarara, kugira ngo turebe uko mu minsi cumi n’itanu iri imbere bizaba bihagaze ku buryo hafatwa n’izindi ngamba”.
Ayo mabwiriza akubiye mu itangazo ryasohowe n’ibiro bya Minisitiri w’Intebe rikubiyemo ingingo 10 zikangurira Abanyarwanda gukaza ingamba zo gukumira icyorezo cya Coronavirus cyugarije isi yose.
Amwe muri ayo mabwiriza, harimo ajyanye no gufunga utubari n’amaduka, gukangurira abaturage kuguma mu ngo zabo n’ibindi.
Ku mugoroba wo ku cyumweru tariki 22 Werurwe 2020, imibare mishya y’abamaze kumenyekana barwaye COVID-19 yiyongereyeho abandi babiri, iva ku bantu 17 baba abantu 19.
Umunyamakuru wa Kigali Today/KT Radio
@ mutuyiserv

",https://www.kigalitoday.com/ubuzima/indwara/article/rwanda-abantu-688-bahuye-n-abarwayi-17-banduye-covid-19,Health
Abaturage babona Ambulance aho batuye ntibakwiye kumva ko ishyano ryaguye - RBC,"

Muri ayo mashusho hagaragaramo imbangukiragutabara (Ambulance) n’abantu bambaye imyenda y’ubururu imeze nk’amakanzu, hakumvikanamo ijwi ry’umuntu uvuga ko iyo mbangukiragutabara itwaye abo mu rugo bose, ndetse ko muri ako gace hari abarwayi benshi ba Coronavirus.
Umuyobozi w’ ishami ry’itangazamakuru mu Kigo cy’Igihugu gishinzwe Ubuzima (RBC), Julien Mahoro Niyingabira, yabwiye Kigali Today ko nta gikuba cyacitse, ndetse ko ibivugwa muri ayo mashusho atari byo.
Yahereye ku myenda y’ubururu abo bantu bari bambaye, asobanura ko ari imyenda yambarwa n’abaganga mu rwego rwo kwirinda mu gihe bagiye gufasha umurwayi wa COVID-19 cyangwa undi wese uyikekwaho.
 Ati “Kuba abaturage babigizeho impungenge birumvikana, icyakora bakwiye gusobanukirwa ko uyikekwaho bitaba bivuze ko yamaze kwemezwa ko arwaye.”
Julien Mahoro Niyingabira avuga ko umuntu uyikekwaho ajyanwa ahabugenewe agafatwa ibizamini, hakemezwa niba arwaye cyangwa atarwaye.
Ati “Rero niba abaturage babonye ambulance ije gutwara umuntu, ntabwo bisobanuye ngo ubwo COVID-19 irahari, yahageze yahuzuye hose, ahubwo iyo modoka iba ije gutwara abagaragaje ibimenyetso cyangwa abakekwa, bagafatwa ibizamini, hakemezwa niba barwaye cyangwa batarwaye.”
Uyu mukozi muri RBC avuga ko kuba abaturage babona imbangukiragutabara aho batuye bidakwiye guca igikuba ngo bumve ko ishyano ryaguye, kuko ibyo ari ibisanzwe bikorwa.
Icyakora na none yibutsa abaturage ko badakwiye kwirara, ahubwo ko bakwiriye gukomeza gukurikiza inama n’amabwiriza inzego zibishinzwe zashyizeho mu rwego rwo kwirinda kwandura COVID-19.
Yaboneyeho gukangurira abantu kuguma mu ngo, birinda kwegerana, kandi bakaraba intoki kugira ngo bagire uruhare mu gutuma iki cyorezo gicika vuba.
Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/ubuvuzi/article/kuba-abaturage-babona-imbangukiragutabara-aho-batuye-ntibakwiye-kumva-ko-ishyano-ryaguye-rbc,Health
"COVID-19: Habonetse abandi bantu babiri banduye, bose hamwe baba 19","

Abo babiri banduye barimo umugabo w’Umunyarwanda w’imyaka 32 wageze mu Rwanda ku itariki ya 19 Werurwe 2020, aturutse i Dubai, hamwe n’undi mugabo w’Umunyarwanda na we w’imyaka 32, wageze mu Rwanda tariki ya 20 Werurwe 2020, na we aturutse i Dubai.
MINISANTE ivuga ko abarwayi bose bari kuvurirwa ahantu habugenewe, kandi ko hashakishijwe abantu bose bahuye na bo, kugira ngo na bo basuzumwe kandi bitabweho n’inzego z’ubuzima.
Iributsa Abaturarwanda bose gukomeza kwitwararika, ndetse no gukomeza kubahiriza amabwiriza y’inzego z’ubuzima, hitabwaho cyane cyane gukaraba intoki kenshi kandi neza no kubahiriza intera ya metero imwe hagati y’abantu.
Ibimenyetso by’ingenzi bya Coronavirus ni inkorora, guhumeka bigoranye ndetse n’umuriro.
Umuntu wese ugaragaza ibi bimenyetso asabwa kwihutira guhamagara umurongo utishyurwa wa 114, cyangwa akipima akoresheje telephone, akanda *114# maze agakurikiza amabwiriza, cyangwa akohereza email kuri [email protected], cyangwa akohereza ubutumwa bwa whatsapp kuri +250 788 20 20 80, cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/COVID-19-Habonetse-abandi-bantu-babiri-banduye-bose-hamwe-baba-19,Health
Abaganga batari mu mwuga bifuza gutanga umusanzu mu guhangana na COVID-19,"Abo baganga bishyize hamwe muri ibi bihe bikomereye u Rwanda n’isi muri rusange, bashyiraho ihuriro bise ‘Rwanda Nurses Volunteers Union’, bakaba bamaze kugera kuri 67 ariko ngo hari n’abandi bifuza kubasanga ngo bafatanye muri icyo gikorwa.
Umuyobozi w’iryo huriro, Kirenga Juvens, umuforomo A1 wabonye iyo mpamyabushobozi muri 2014 ariko akaba ataragiye mu buvuzi, avuga uko bagize icyo gitekerezo.
Ati “Twarebye uko icyo cyorezo gihangayikishije isi, tubona uko mu bihugu cyahereyemo gifata abantu benshi bikarenga ubushobozi bw’abaganga basanzwe mu mwuga, duhitamo gutanga amaboko yacu ngo dufashe igihugu cyaduhaye ubwo bumenyi. Ubu twamenyesheje inzego zibishinzwe ko twiteguye, aho badukenera badukoreshe”.
Ati “Twatanze urutonde muri Minisiteri y’Ubuzima rw’abantu 67 kuko byihutirwaga, ariko hari n’abandi barimo kudusaba ngo tubashyiremo na bo bitange. Tukabona ko hari amaboko igihugu kitari kizi kandi yagira akamaro muri iki gihe gisaba ubwitange bwinshi mu rwego rw’ubuvuzi”.
Akomeza avuga ko icyo basaba Leta ari ukubona amahugurwa mu gihe gito ndetse n’ibikoresho bikenerwa ubundi bakitanga.
Ati “Twebwe turi abakorerabushake, icyo dukeneye gusa ni amahugurwa n’ibikoresho ubundi tukitanga kugira ngo turokore ubuzima bw’abandi bantu bari mu kaga. Akenshi iyo wiyemeje kuba umukorerabushake utanga n’ubushobozi bwawe kugira ngo ugire abo ufasha, turiteguye rero”.
Ntihemuka Jean Bosco na we wize iby’ubuzima bwo mu mutwe, avuga ko biteguye kandi ko nta mpungenge bafite nubwo icyo cyorezo giteye ubwoba.
Ati “Impungenge ntazo kuko iyo wiyemeje kujya ku rugamga uba wiyemeje kurwana. Ntitwakwicara rero ngo tugereke akaguru ku kandi mu gihe dufite ubumenyi twahawe n’igihugu cyacu ntitubukoreshe mu gihe bikenewe, ntacyo twaba tumariye igihugu n’isi muri rusange, twiteguye gufatanya n’abandi guhangana na Covid-19”.
Umuyobozi Mukuru w’Ikigo cy’Igihugu cyita ku Buzima (RBC), Dr. Sabin Nsanzimana, avuga ko iryo huriro ryatekereje igikorwa cyiza kandi ko biteguye gukorana na ryo.
Ati “Igitekerezo cyabo turagishima cyane, batwoherereje urutonde rwabo, ubwo icyo tugiye kubakorera ni ukubategurira amahugurwa kuko bamaze igihe batavura, babanze biyibutse ibyo kuvura, cyane cyane kuri Covid-19. Bamaze guhugurwa bazajya bahora biteguye ku buryo bakenewe twahita tubahamagara bakadufasha”.
Akomeza avuga ko hari n’abandi bo mu nzego zitandukanye z’ubuzima barimo gukomeza kugaragaza ubushake bwo gufasha Leta mu guhangana n’icyo cyorezo kandi ngo birimo kongera imbaraga mu buryo bwo kwita ku barwayi.
Kugeza ubu abamaze kwandura icyorezo cya Coronavirus ku isi barenga ibihumbi 307, kikaba kimaze guhitana abasaga ibihumbi 13, ari yo mpamvu isi yose yahagurukiye kukirwanya n’imbaraga nyinshi.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/ubuvuzi/article/abaganga-batari-mu-mwuga-bifuza-gutanga-umusanzu-mu-guhangana-na-covid-19,Health
Nta murwayi mushya wa COVID-19 wagaragaye mu Rwanda – MINISANTE,"

MINISANTE iratangaza ko abarwayi bose bari kuvurirwa ahantu habugenewe, kandi ko hashakishijwe abantu bose bahuye na bo kugira ngo na bo basuzumwe kandi bitabweho n’inzego z’ubuzima.
Abantu bose bageze mu Rwanda mu byumweru bibiri bishize, barasabwa kwishyira mu kato mu gihe cy’iminsi 14, bahereye igihe bagereye mu Rwanda, hakurikizwa amabwiriza ya Minisiteri y’Ubuzima.
Minisiteri y’Ubuzima kandi iributsa abantu bose kwitwararika, bubahiriza amabwiriza mashya Minisitiri w’Intebe yatangaje, agomba gukurikizwa guhera kuri uyu wa Gatandatu saa tanu n’iminota 59.
Muri ayo mabwiriza, harimo ko ingendo zitari ngombwa zibujijwe, ndetse ko no gusohoka mu rugo nta mpamvu zihutirwa na byo bibujijwe, keretse abajya gushaka no gutanga serivisi z’ingenzi, harimo kwivuza, guhaha, serivisi za banki n’izindi.
Kwishyurana hakoreshejwe ikoranabuhanga bigomba gukoreshwa ahashoboka hose, kurusha kujya muri za banki na ATM.
Abakozi ba Leta n’abikorera bagomba gukorera akazi kabo mu ngo zabo, keretse abatanga serivisi z’ingenzi zavuzwe haruguru.
Muri izi ngamba kandi harimo ko imipaka yose ifunzwe, uretse ku Banyarwanda bataha ndetse n’abandi batuye mu Rwanda byemewe n’amategeko, abo bose bakaba bazashyirwa mu kato mu gihe cy’ibyumweru bibiri ahantu hateganyijwe.
Gusa ubwikorezi bw’ibicuruzwa byinjira cyangwa ibisohoka mu Rwanda buzakomeza.
Ingendo hagati y’imijyi n’uturere tw’igihugu ntabwo zemewe, keretse ku bajya kwivuza cyangwa abafite impamvu zihutirwa.Ubwikorezi bw’ibicuruzwa burakomeza nk’uko bisanzwe.
Amasoko n’amaduka arafunzwe, keretse abacuruza ibiribwa, ibikoresho by’isuku, za farumasi, lisansi na mazutu, n’ibindi bikoresho by’ibanze.
Mu zindi ngamba zafashwe, za moto ntabwo zemerewe gutwara abagenzi, keretse izigemuye ibicuruzwa. Imodoka zitwara abagenzi mu mujyi zo zirakomeza gukora, ariko hubahirizwa intera ya metero imwe hagati y’abantu.
Utubari twose na two tugomba gufunga.
Resitora zo zirakomeza gukora zitanga serivisi zo guha ibyo kurya abakiriya bakabitahana (Take away).
Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/article/nta-murwayi-mushya-wa-covid-19-wagaragaye-mu-rwanda-minisante,Health
Ibihugu by’ibihangange bitewe ubwoba na COVID-19,"

Umunyarwandakazi Alice K Cyusa uba mu mujyi wa South Bend wo muri Leta ya Indiana muri Leta zunze ubumwe za Amerika, avuga ko ubuzima busa n’ubwahagaze kuko za resitora zose n’amashuri (amato n’amakuru) yose yabaye afunze.
Uretse ibyo kandi abantu barenze 10 ngo ntibemerewe kuba bari kumwe, ndetse bakaba barasabwe gukaraba intoki kenshi no kuguma mu ngo.
N’ubwo Amerika ari igihugu cy’igihangange ngo gitewe ubwoba n’icyorezo cya Covid-19 nk’uko Cyusa akomeza abivuga. Ati “Nk’aha hari muganga wanjye twavuganaga ambwira ko turamutse tugize ibyago abantu barenze igihumbi bagafatwa, ibitaro bitanu biba muri uyu mujyi w’abantu 150,200 bitabasha kubakira ku buryo byaba ari ingorane zikomeye.”
Muri Amerika na ho ibintu bihuza abantu benshi byarahagaze ku buryo insengero zifunze, ariko kugeza ubu ngo “nta Munyarwanda uri yo urafatwa n’icyo cyorezo” nk’uko Cyusa abivuga.
Yongeraho ko abaturage bafite ubwoba bwinshi ku buryo bahaha ibintu byinshi byo gukoresha mu gihe kirekire, batekereza ko mu minsi iri imbere bashobora kubuzwa gusohoka mu mazu yabo.
Ati “Mu masoko ibintu nta bihari abantu barahashye cyane bisaba ko hashyirwaho abantu b’umutekano kugira ngo abahaha batarwana kuko hari igihe barwana bapfa impapuro z’isuku ni zo nabonye barwanira cyane, ikindi imiti isukura intoki yica udukoko ntushobora kuyibona.”
Gusahurira mu nduru
Kugeza ubu abaturage bagabanyirijwe ubwinshi bw’ibyo bashobora guhahira ingunga imwe, ku buryo nko ku mata, umugati n’amagi ntawemerewe guhaha ibirenze bibiri.
Uretse kuba abantu bahaha ibintu byinshi byaba ibikoresho byo kwifashisha mu ngo n’ibikoresho by’isuku ngo batazabibura, hari n’abari batangiye kubirangura bagamije kuzabigurisha ku mafaranga menshi byatangiye kubura.
Cyusa agira ati “Hari abasore babiri bavukana baranguye imiti isukura intoki, agacupa kamwe kagura idolari rimwe n’ama senti 50, batangira kukagurisha nk’amadorari 50 cyakora ubuyobozi buza kubimenya. Ntabwo byoroshye kuba wahaha waba ushaka umuceri, waba ushaka amazi, turizera wenda ko iki cyorezo kirangira vuba abantu bagasubira kubaho nk’uko byari bisanzwe.
Abarenze ku mabwiriza yo kuguma mu ngo bacibwa amande
Nadine Shimo uba mu mujyi wa Lille mu Bufaransa na we avuga ko ubuzima busa n’ubwahagaze muri icyo gihugu, kuko amaresitora n’ibikorwa by’ubucuruzi budakenerwa umunsi ku munsi byafunzwe, ndetse n’abakozi bagasabwa gukorera mu ngo aho bishoboka.
Ibi byose ngo bigamije kugabanya ikwirakwizwa rya Covid-19 ku buryo abaturage bahawe amabwiriza yo kuguma mu ngo uyarenzeho agacibwa amande.
Ati “Kugira ngo usohoke, ugomba kuba ufite uruhushya ruriho impamvu zitumye usohoka. Ni ukuvuga usohotse ku mpamvu itari kuri urwo ruhushya ucibwa amande y’ama Euro 135 (asaga gato 135.000 uyavunje mu Manyarwanda) kugira ngo abantu bagerageze kuguma mu rugo badakwirakwiza virus”
Mu Bufaransa kandi kimwe no mu bindi bihugu bitandukanye byugarijwe n’iki cyorezo ku mugabane w’u Burayi, ngo bashyizeho gahunda yo kugabanya abakozi ku kazi ku buryo bakora basimburana.
Gusa Leta ngo yashyizeho uburyo bwo gufasha abaturage kubona ibyo kubatunga no kubona ubundi buryo bwo kubaho.
@ cngendahimana

",https://www.kigalitoday.com/ubuzima/indwara/article/ibihugu-by-ibihangange-bitewe-ubwoba-na-covid-19,Health
Ibitaro byose by’uturere bifite aho kwakirira abanduye COVID-19 ,"Ibyo ngo byakozwe kugira ngo abandura icyo cyorezo cyugarije u Rwanda n’isi muri rusange, babone aho bavurirwa habegereye badakoze ingendo ndende, cyane ko kuri ibyo bitaro ndetse n’ahandi hateguwe (Treatment Centers), hari n’abaganga bahuguriwe kuvura iyo ndwara.
Mu kiganiro umukozi wa MINISANTE ushinzwe imikoranire n’itangazamakuru, Julien Mahoro Niyingabira yagiranye na www.kigalitoday.com, yavuze ko hari byinshi bidasanzwe byakozwe mu rwego rwo kwitegura kwakira uwagaragaweho n’icyo cyorezo.
Agira ati “Mu bitaro byose by’uturere uko ari 48 hashyizweho ahantu ho kuvurira ababa banduye Coronavirus ndetse n’aho gushyira mu kato abarimo gukurikiranwa. Hari kandi no mu bigo 30 by’ubuvuzi by’abigenga, na ho hari aho kwakirira abo barwayi, kandi hose hakaba hari abaganga bahuguriwe kuvura icyo cyorezo”.
Ati “Uretse aho, hari kandi n’izindi centres nk’iyo ku kigo nderabuzima cya Kanyinya mu karere ka Nyarugenge ndetse n’iya Kabgayi mu karere ka Muhanga. Aho hose hari ibikoresho bihagije bifasha abaganga kwita ku barwayi kandi kugeza ubu biragenda neza”.
Avuga kandi ko hari uburyo bwateguwe bwo kurinda abantu bose bita ku murwayi wa Covid-19, bahabwa imyambaro, udupfukamurwa, uturindantoki n’ibindi byabugenewe bituma umurwayi atabanduza icyo cyorezo. Banahabwa kandi amabwiriza yo gukuramo ibyo bari bambaye nyuma yo gufasha umurwayi, ku buryo bitagira uwo byanduza bityo bagafasha uwo muntu nta mpungenge bafite.
Ikindi ngo hari n’imbangukiragutabara zihariye zateganyirijwe gufasha abanduye iyo ndwara, ku buryo zihora ziri ku izamu kandi hakaba n’umwihariko wo kubatwara, nk’uko Niyingabira abisobanura.
Ati “Mu itsinda ryo kwita ku bandura Covid-19, harimo n’urwego ruhagarariye serivisi y’imbangukiragutara ku buryo hari izateganyirijwe iyo ndwara cyane cyane ku kibuga cy’indege. Hari uburyo bwihariye bwo gutwara umurwayi kandi n’iyo bamukuyemo, imbangukiragutabara ihita iterwamo imiti yica udukoko tw’iyo ndwara twaba twasigayemo, igakomeza akazi”.
Kugeza ubu mu Rwanda abamaze kwandura Coronavirus ni abantu 11 nk’uko bitangazwa na MINISANTE, ikanavuga ko aho barimo kwitabwaho ubuzima bwabo bumeze neza, gusa hari n’abandi bari mu kato bagize aho bahurira n’abanduye.
Abamaze kwandura icyorezo cya Coronavirus ku isi barenga ibihumbi 222, na ho abo kimaze guhitana bakarenga 9,000.
Kwirinda icyo cyorezo cyugarije isi ni ukugira isuku, abantu bakaraba intoki kenshi n’amazi meza n’isabune cyangwa imiti yabugenewe, birinda guhana ibiganza cyangwa bahoberana mu gusuhuzanya, birinda kujya ahantu bahurira ari benshi, kwirinda ingendo zitari ngombwa ahagaragaye icyorezo ndetse no kwihutira kumenyesha inzego zibishinzwe mu gihe umuntu yibonyeho ibimenyetso bya Coronavirus, icyorezo cyahereye mu Bushinwa.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/ubuvuzi/article/ibitaro-byose-by-uturere-bifite-aho-kwakirira-abanduye-covid-19,Health
Ni ryari bavuga ko umuntu yakize COVID-19 ?,"

Imibare yatangajwe ku wa kane tariki 19 Werurwe 2020 yagaragazaga ko habaruwe abamaze guhitanwa nayo bagera hafi ku bihumbi icyenda na magana ane (9.400).
Nubwo hari umubare munini w’abahitanwa n’iki cyorezo, abayirwaye bangana na 80% barakira.
Aho iki cyorezo cyageze ku isi, buri munsi batangaza umubare w’abantu bashya banduye, ariko ni gake cyane batangaza umubare w’abakize. Urugero nko muri Ontario ho muri Canada batangaje umuntu wa mbere wafashwe na coronavirus ku itariki ya 25 Mutarama, wari uturutse muri Wuhan mu Bushinwa, bitangazwa ko yakize ku itariki ya 20 Gashyantare. Ikindi mu bantu 59 batangajwe ko banduye coronavirus muri Ontario muri Canada, kugeza ubu batanu gusa ni bo byemejwe ko bakize nk’uko byatangajwe na Radio-Canada.
Ese ni ryari byemezwa ko umuntu yakize Covid-19 ? 
Iki kinyamakuru kigaragaza ibyiciro 4 by’ingenzi iki cyorezo kigaragaramo:
Icyiciro cya mbere bita Incubation (ni igihe kiri hagati yo kwandura no kugaragaza ibimenyetso bya mbere by’indwara), icya kabiri ni ukugaragaza ibimenyetso nyirizina, icya 3 ni ukuvurwa no gukira, icya nyuma ni igihe virus iba yashize neza mu mubiri.
Impamvu rero bigoye kugena igihe cyo gukira, ni uko igihe cy’ibi byiciro byose uko ari bine, n’ubukana bwabyo, giterwa n’umuntu ku wundi, bityo bikaba bitoroshye kumenya igihe kiri hagati y’icyiro cya mbere cyo kwandura, n’icya nyuma cyo gukira burundu. Ikindi abantu bakwiye kuzirikana ni uko gukira ibimenyetso (umuriro, inkorora, kunanirwa guhumeka), bidasobanura ko virus yashize mu mubiri.
Kugira ngo byemezwe ko Coronavirus yashize mu mubiri ni uko umuntu asuzumwa inshuro ebyiri hagati y’ikizami n’ikindi hagacamo amasaha 24, ibisubizo byombi bikagaragaza ko ntayikirimo.
Umwe mu banduye Coronavirus muri Canada witwa Sandra Le Flohic-Boutillier, mu buhamya yatangarije France2, nyuma y’igihe cy’ukwezi yari amaze arwaye, avuga urugendo rwe rw’ubu burwayi we n’umugabo we banyuzemo.
Atangira avuga ko we n’umugabo we ubu barimo kugerageza gusohoka bakagera hanze, bambaye udupfukamunwa. Avuga ko ubu arimo kwita ku mugabo we na we waje kwandura iki cyorezo iminsi 10 nyuma ye.
Avuga ko ibimenyetso bagaragaje bidafite ubukana bungana. Avuga ko umugabo we yacitse intege akagira ibitotsi byinshi, umuriro mwinshi ndetse no guteshaguzwa, mu gihe uyu mugore we yabanje gucika intege, nyuma y’iminsi 15 atangira kuba aribwo agira umuriro n’inkorora.
Uyu mugore yemeza ko basuzumwe nyuma yo kwiheza no kwishyira mu kato, bagasanga nta virus ikiri mu maraso yabo, gusa ngo bombi baribaza niba bashobora kongera kwandura cyangwa niba imibiri yabo yaramaze kubaka ubudahangarwa kuri coronavirus.
Ese umuntu wakize coronavirus yakongera kuyandura?
Ubu bwoko bw’iyi virus buracyari bushya kuko bwabonetse neza mu mezi atatu ashize, haracyakorwa ubushakashatsi bwinshi kuri yo.
Ariko mu bisanzwe ku zindi virus zo mu bwoko bw’iyi COVID-19 zitwa coronavirus, bisaba ko umubiri ukora ubwirinzi bwawo kuri iyo virus ngo itongera gufata uwigeze kuyirwara.
Nubwo abarwaye iyitwa Sars byagiye biboneka ko itongera kubafata, kuri iyi COVID-19 ntabwo abahanga baremeza niba umubiri yagezemo igapfa, ubasha gukora ubwirinzi butuma itazongera kuwinjiramo. Bityo, igihe wayirwara ukayikira ni byiza ko wakomeza ukirinda.
Umunyamakuru wa Kigali Today/KT Radio
@ naduw12

",https://www.kigalitoday.com/ubuzima/ubuvuzi/article/ni-ryari-bavuga-ko-umuntu-yakize-covid-19,Health
Video: Madamu Jeannette Kagame ashyigikiye ubukangurambaga bwo gusukura neza intoki,"

Kuri iyi nshuro, Madamu Jeannette Kagame na we abinyujije mu mashusho (Video) yashyize kuri Twitter, yagaragaje ko ashyigikiye ubwo bukangurambaga, ndetse ashishikariza n’abantu bose gukaraba neza intoki, atanga n’urugero rw’uko bikwiriye gukorwa, nk’uko bigaragara muri ayo mashusho.
Merci @DrTedros, #DéfiMainsSainesaccepté. En effet, le lavage des mains est essentiel pour prévenir la propagation du #COVID19. Je lance le défi à @dinamired, Princesse de Jordanie et mes Sœurs, Excellences @AntoSassou, @FirstLadyKenya,@FLON_Namibia, et @DeniseNyakeru.@WHO pic.twitter.com/92Hx4dWDOU
— First Lady of Rwanda (@FirstLadyRwanda) March 19, 2020
Ubwo bukangurambaga bwatangijwe n’Ishami ry’Umuryango w’Abibumbye ryita ku Buzima (WHO) bumaze kwitabirwa n’ abantu batandukanye baba abo mu mahanga n’abo mu Rwanda, barimo Perezida wa Repubulika Paul Kagame, Louise Mushikiwabo, Ange Kagame, n’abandi.
Mu butumwa buherekeje ayo mashusho, Madamu Jeannette Kagame yagize ati “Nishimiye kwifatanya n’Umuryango w’Abibumbye wita ku Buzima muri gahunda y’Ibiganza Bisukuye (SafeHands Challenge/ Mains Saines) mu rwego rwo kurwanya icyorezo cya Coronavirus cyugarije abatuye Isi.”
“Ni ngombwa ko dufata ingamba zikomeye kandi zihoraho zo kugira isuku. Zimwe mu ngamba tugirwaho inama n’Umuryango w’Abibumbye wita ku Buzima ni ugukaraba neza intoki n’isabune.”
“Karaba intoki ukoresheje amazi n’isabune ihagije ikwira ku biganza byombi. Kuba ibiganza byombi utibagiwe hagati y’intoki, mu gihe cy’amasegonda ari hagati ya 40 na 60.”
“Sukura mu kiganza ukoresheje igipfunsi, wibuke koza intoki z’ibikumwe ndetse n’inzara.”
“Koresha amazi meza wikuraho isabune, nurangiza wumutse intoki ukoresheje igitambaro gisukuye.”
“Ndabashishikariza mwese gukomeza gukurikiza aya mabwiriza y’isuku kugira ngo duhashye icyorezo cya Coronavirus, Murakoze.”
Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/video-madamu-jeannette-kagame-ashyigikiye-ubukangurambaga-bwo-gusukura-neza-intoki,Health
Uyu munsi nta murwayi mushya wa Coronavirus wagaragaye (MINISANTE),"

Itangazo rya Minisiteri y’Ubuzima riravuga ko abarwayi bose bakomeje kuvurirwa ahabugenewe. Habayeho n’ibikorwa byo gushakisha abantu bose bahuye na bo kugira ngo na bo basuzumwe ndetse bitabweho n’inzego z’ubuzima.
Iryo tangazo rivuga ko nk’uko bisanzwe, abagenzi bose banyura ku kibuga cy’indege mpuzamahanga cya Kigali bagaragaza ibimenyetso bya Coronavirus bashyirwa mu kato mu gihe cy’iminsi 14. Abandi bagenzi bose harimo n’abageze mu Rwanda mu byumweru bibiri bishize, baributswa kwishyira mu kato mu gihe cy’iminsi 14 guhera igihe bagereye mu Rwanda, mu rwego rwo gukurikiza amabwiriza ya Minisiteri y’Ubuzima.
Minisiteri y’Ubuzima yibukije ko nk’uko byari byatangajwe mbere, ingendo z’indege ziva cyangwa zijya mu Rwanda zahagaritswe, harimo na RwandAir. Ibi bizatangira gukurikizwa guhera ku wa gatanu tariki ya 20 Werurwe 2020 saa tanu na mirongo itanu n’icyenda z’ijoro (23:59), izi ngamba zikazamara igihe cy’iminsi 30. Indege zitwara imizigo n’izikora ibikorwa by’ubutabazi zizakomeza gukora.
Itangazo rya Minisiteri y’Ubuzima rirasaba Abaturarwanda bose gukomeza kwitwararika, bakurikiza amabwiriza y’inzego z’ubuzima, hibandwa cyane cyane ku gukaraba intoki, kwirinda kujya ahantu hateraniye abantu benshi hashyirwamo intera hagati y’abantu (byibura metero imwe) no kwirinda ingendo zitari ngombwa.
MINISANTE iravuga ko igihe cy’ibyumweru bibiri cy’ifungwa ry’amashuri n’insengero gishobora kongerwa ndetse kigashyirwa no ku zindi nzego bitewe n’uko icyorezo kigenda gifata intera.
Ibimenyetso by’ingenzi bya Coronavirus ni inkorora, guhumeka bigoranye, n’umuriro. Umuntu wese ugaragaza ibi bimenyetso asabwe kwihutira guhamagara umurongo utishyurwa ari wo 114, akohereza email kuri [email protected] , akohereza ubutumwa bwa WhatsApp kuri +250 788 20 20 80 (cyangwa +250 781 75 30 12), cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/uyu-munsi-nta-murwayi-mushya-wa-coronavirus-wagaragaye-minisante,Health
Coronavirus: RBC iraburira abakoresha uturindantoki n’udupfukamunwa ,"

Uwitwa Mukamanzi Yvonne waganiriye na Kigali Today wo mu Mujyi wa Musanze, akaba ari na ho acururiza ibiribwa, yari yambaye uturindantoki agira ati “Utu turindantoki natwambaye ngira ngo nirinde umuntu ushobora kuza guhaha, akaba yankora mu ntoki mu gihe ampa amafaranga, tubasha no kundinda kwanduzwa n’ibicuruzwa byakorakoweho n’umuguzi ushobora kuza yaranduye iyi virusi. Ku munsi biri kunsaba kugura muri farumasi uturindantoki dutandatu two guhinduranya muri ubwo buryo”.
Undi witwa Dusengimana David, avuga ko kwambara agapfukamunwa bimurinda guhumeka umwuka w’abo ahura na bo mu gihe atizeye ko ari bazima.
Yagize ati “Aka gapfukamunwa nkambaye ngira ngo kandinde guhumeka umwuka w’umuntu uwo ari we wese mu gihe twahura tukaganira nyamara ashobora kuba yaranduye Coronavirus”.
Nubwo bimeze gutya ariko, Julien Mahoro Niyingabira, umukozi mu Kigo cy’Igihugu cyita ku Buzima (RBC), avuga ko atari ngombwa kwambara uturindantoki n’udupfukamunwa mu gihe umuntu ari muzima, kuko ku rutonde rw’amabwiriza ya Minisiteri y’Ubuzima ku kwirinda ikwirakwira ry’icyorezo cya Coronavirus ntaho biri.
Yagize ati “Mu mabwiriza ya Minisiteri y’Ubuzima harimo gukaraba intoki n’amazi meza n’isabuni, kandi bigakorwa umwanya uhagije inshuro nyinshi cyangwa gukoresha imiti yabugenewe yica imyanda umuntu asukura mu ntoki, kwirinda kujya ahantu hahurira abantu benshi, kwirinda ingendo zitihutirwa, kwirinda gusuhuzanya no gukorakoranaho. Ubu ni bwo buryo bwizewe dushishikariza abantu uyu munsi”.
Yongeraho ko Abagirwa inama yo kwambara udupfukamunwa twabugenewe ari abafite bimwe mu bimenyetso by’iyi virus nko kwitsamura cyangwa gukorora n’abarwaye iyi ndwara, kuko birinda kuba yakwirakwira mu bantu benshi.
Ikindi ni uko n’uburyo bwo kudukoresha na bwo bufite amabwiria abugenga n’igihe ntarengwa nibura cy’amasaha atarenga atatu umuntu ayambaye.
Ati “Ku birebana n’uturindantoki two tunabangamiye ingamba dushishikaria abantu zo gukaraba intoki, kuko usanga hari abazambara umunsi wose batitaye ku gukaraba intoki. Aha ho tunibutsa ko nubwo yaba azambaye yakoze kuri iyo virus ashobora kwiyanduza mu gihe yikoze mu maso, amazuru cyangwa mu kanwa; cyangwa na we ubwe akaba yakwanduza abandi mu buryo bworoshye.
Twakongera gushishikariza abantu kudafata utu dukoresho twombi nk’uburyo bwo kwirinda Coronavirus, ahubwo bakitabira ya mabwiriza twavuze haruguru, ari nako birinda kujya ahari abantu benshi bituma begerana”.
Gusa nanone avuga ko nta mabwiriza ahari akumira gukoresha udupfukamunwa n’uturindantoki, ariko akibutsa Abanyarwanda ko kubera ko ibi ari ibikoresho ahanini bikoreshwa kwa muganga, bifite amabwiriza abigenga mu buryo bwo kutwambara cyangwa kudukuramo.
Ubikora atayubahirije bishobora kumukururira ibyago byo kwandura iyi virus mu gihe amatembabuzi y’uwamaze kuyandura aguye kuri ako gakoresho, noneho na we akaba yakwikora kuri bya bice by’umubiri yanduriramo.
Ubu bwoko bushya bwa virusi ya Coronavirus bwitwa Covid-19 yica abantu bari hagati ya 2% na 3% by’abayanduye, by’umwihariko ikibasira cyane abari mu kigero kiri hejuru y’imyaka 60 y’amavuko, cyane cyane bafite ibibazo by’indwara baba basanganywe zirimo n’izidakira, hakiyongeraho no kuba baba baratangiye kugira intege nke z’umubiri.
Ikaba yandura iturutse mu matembabuzi y’umuntu uyirwaye mu gihe akoroye cyangwa yitsamuye, noneho udutonyanga duturuka mu macandwe tukaba twajya ku kintu cyangwa umuntu, igihe yikoze mu maso, mu mazuru, cyangwa mu kanwa akaba ayanduye.
Umunyamakuru wa Kigali Today/KT Radio

",https://www.kigalitoday.com/ubuzima/indwara/Coronavirus-RBC-iraburira-abakoresha-uturindantoki-n-udupfukamunwa,Health
Ange Kagame na we yinjiye mu bukangurambaga bwo gusukura neza intoki,"Ubwo bukangurambaga bushishikariza abantu gukaraba neza intoki, kuko byagaragaye ko ari bumwe mu buryo bwizewe bwo gukumira ikwirakwizwa ry’icyorezo cya Coronavirus cyahawe izina rya COVID-19.
I am participating in the @WHO & @DrTedros #SafeHands challenge.
Thank you dad @PaulKagame. Challenge accepted!❤️
I now challenge @cakamanzi @Contact_Makeda @eliz_tanya @MariaSharapova @Zain_Verjee @SoniaRolland @GaelFaye @YKaritanyi @agnesbinagwaho. pic.twitter.com/gTD8e0sl9O
— Ange.I. Kagame (@AngeKagame) March 17, 2020
Ange Kagame ni umwe mu bo Perezida Paul Kagame yashishikarije kwitabira ubu bukangurambaga, ubwo tariki 15 Werurwe 2020 Perezida Kagame na we yatangazaga ko abushyigikiye.
I joined @WHO #SafeHands challenge. Handwashing is key to preventing the spread of #COVID19. I challenge President Kenyatta @StateHouseKenya, @Macky_Sall, @MagufuliJP, President Tshisekedi @Presidence_RDC, @CyrilRamaphosa, @BorisJohnson, @KGeorgieva to join in by sharing a video pic.twitter.com/udaVPCexCJ
— Paul Kagame (@PaulKagame) March 15, 2020
Mu bandi Perezida Kagame yahamagariye kwitabira ubu bukangurambaga, harimo Umunyamabanga Mukuru w’Umuryango w’Ibihugu bikoresha Ururimi rw’Igifaransa (OIF), Louise Mushikiwabo.
Mushikiwabo na we kuri uyu wa kabiri tariki 17 Werurwe 2020, abinyujije mu mashusho n’ubutumwa yashyize kuri Twitter, yagaragaje ko ashyigikiye ubwo bukangurambaga bwo gusukura neza intoki, mu rwego rwo kwirinda ndetse no gukumira icyorezo cya COVID-19.
Yagize ati “Nidushyira hamwe imbaraga, tugakurikiza amabwiriza duhabwa n’Ishami ry’Umuryango w’Abibumbye ryita ku buzima, nta kabuza tuzahagarika ikwirakwizwa rya COVID-19.”
Mushikiwabo yavuze ko gukaraba intoki bidakwiye gukorwa mu buryo bw’umuhango gusa, ahubwo ko ari ingenzi gukaraba neza intoki hagati y’amasegonda 40 n’amasegonda 60 hifashishijwe amazi n’isabune cyangwa imiti yabugenewe yifashishwa mu gukaraba intoki.
Ati “Ni ngombwa gukaraba neza impande zombi z’ikiganza haba imbere n’inyuma, hagati y’intoki no mu nzara.”
Ati “Ndabashishikariza gushyigikira ubu bukangurambaga, no gukurikiza amabwiriza y’Ishami ry’Umuryango w’Abibumbye ryita ku buzima (OMS).”
Je relève le #DéfiMainsSaines lancé par @DrTedros et par mon Président @PaulKagame, car c'est en joignant nos efforts et en suivant les recommandations de l'OMS, que nous freinerons la propagation du COVID 19. #SafeHandsChallenge#Francophonie @WHO pic.twitter.com/dlCvsbeRdE
— Louise Mushikiwabo (@LMushikiwabo) March 17, 2020
Louise Mushikiwabo yashimiye Umuyobozi mukuru w’Ishami ry’Umuryango w’Abibumbye ryita ku buzima, Dr. Tedros Adhanom Ghebreyesus, ashimira na Perezida w’u Rwanda Paul Kagame, bafashe iya mbere mu kwitabira ubu bukangurambaga bwo gusukura neza intoki, no kubikangurira abandi.
Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/ange-kagame-na-we-yinjiye-mu-bukangurambaga-bwo-gusukura-neza-intoki,Health
Abantu barasabwa gushishoza mu kugura imiti isukura intoki,"Ibyo biravugwa mu gihe hari imwe muri iyo miti iri ku isoko itujuje ubuziranenge, ari yo mpamvu icyo kigo cyagaragaje ibiranga umuti umuntu yagura, bivuze ko bisaba kwitonda mbere yo kugura kugira ngo udatwara itujuje ubuziranenge.
Ibigomba kuranga umuti icyo kigo kigira inama abantu kugura:
Hari kureba Izina nyaryo ry’umuti, izina ry’ubucuruzi, icyo umuti wagenewe gukora, inomero y’umuti itangwa n’uwawukoze, itariki wakoreweho, itariki uzarangiriraho (Expiry Date), izina na aderesi y’uruganda rwawukoze cyangwa farumasi yawuzanye, uko bawukoresha (urugero, umuti utanyobwa, umuti wo kwisiga n’ibindi).
Ugomba kandi kuba wanditseho ibigomba kwitonderwa mu ikoreshwa ry’uwo muti iyo ari ngombwa, nko kwirinda ko uwo muti ujya mu maso no kuwubika kure y’aho abana bagera.
Ikindi ni ukwerekana urutonde n’ingano by’ibintu by’ingenzi bigize uwo muti nka alukoro ya 70% v/v n’ibindi, kwerekana imiterere y’uwo muti niba ari nka ‘gel’ cyangwa ari umuti w’amazi ndetse n’uko ubikwa.
Umuyobozi wa Rwanda FDA, Dr Charles Karangwa, asobanura impamvu alukoro igomba kuba nibura 70% muri iyo miti yo gusukura intoki hirindwa COVID-19.
Agira ati “Kugira ngo alukoro ibe yabasha guhangana n’udukoko tuba turi mu ntoki z’umuntu, ni uko iba iri ku kigero cya 70% no kujya hejuru ariko ntirenze 85% mu icupa. Iri munsi y’icyo kigero rero ntacyo yafasha, ibyo kandi bigomba kuba byanditse ku icupa”.
Muri icyo kiganiro Dr Karangwa yagiranye na www.kigalitoday.com, yanakomoje ku ruganda rwakoraga ibintu bitandukanye bijyanye n’amavuta yo kwisiga rwa Oxalis rwo mu Karere ka Bugesera rwafunzwe kubera gushyira ku isoko imiti isukura intoki itujuje ibisabwa.
Ati “Urwo ruganda rwafashe ibyo rusanzwe rukora, nka glycerine rukora kashe yindi, ruhindura udupapuro twomekwa ku macupa, rushyiraho utuvuga ko ari umuti usukura intoki kugira ngo bibonere amafaranga. Ibyo byatumye urwo ruganda ruhita rufungwa, cyane ko hari n’ibyangombwa rutari rwujuje”.
Ati “Ubu turimo turakora igenzura ngo turebe n’ibindi rwagiye rushyira ku isoko ngo tumenye ubuziranenge bwabyo. Nyiri uruganda we inzego zibishinzwe ubu zirimo kumuhata ibibazo kugira ngo asobanure impamvu yabikoze, abeshya Abanyarwanda abaha ibitari byo”.
Uretse igihano cyo gufunga urwo ruganda, nyirarwo ngo nahamwa n’icyaha azanahanishwa gucibwa ihazabu ingana n’inshuro ebyiri agaciro k’ibintu yari agiye cyangwa yashyize ku isoko bitujuje ubuziranenge.
Yagarutse kandi ku ku biranga udupfukamunwa twakwifashishwa mu kwirinda icyorezo cya Coronavirus, kuko abantu batazi utwo bagomba kugura mu gihe badukeneye.
Ati “Ubundi iriya virusi ya Corona ifite ‘micrometre’ ziri hagari ya 400 na 500 (ingano yayo), ni ukuvuga ko agapfukamunwa kagombye kuba gafite utwenge turi munsi y’icyo gipimo kugira ngo itabasha kwinjira. Kubera ko bigoye kubimenya, hashyizweho ingamba zo kuzenguruka mu mafarumasi yose yo mu gihugu, harebwa uduhari niba twujuje ubuziranenge hanagaragazwe utwemewe”.
Yakomeje avuga ko aho bazaba bamaze kugenzura, ba nyiri za farumasi bazajya bahita bashyira ahagaragara urutonde rw’udupfukamunwa twemewe n’ibiciro byatwo bityo ugakeneye akagure, gusa na we avuga ko atari ngombwa ko umuntu akambara mu gihe nta bimenyetso bya COVID-19 yiyumvaho cyangwa adakora mu buvuzi.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/indwara/article/abantu-barasabwa-gushishoza-mu-kugura-imiti-isukura-intoki,Health
Mu Rwanda habonetse abandi barwayi babiri ba Coronavirus,"Ibi byatumye umubare w’abarwaye Coronavirus mu Rwanda ugera kuri barindwi.
Babiri bashya bagaragayeho iyo virusi ni Umunyarwandakazi w’imyaka 32 washakanye n’Umunyarwanda na we wanduye uheruka mu birwa bya Fiji anyuze muri Amerika na Qatar.
Uwa kabiri ni Umugabo w’Umudage w’imyaka 61 wageze mu Rwanda ku itariki ya 13 Werurwe 2020 aturutse mu Budage anyuze ku kibuga cy’indege cya Istanbul muri Turikiya kandi utari wagaragaje ibimenyetso. Yaje kugira inkorora maze agana kwa muganga ku itariki ya 15 Werurwe 2020.
Minisiteri y’Ubuzima iravuga ko abo barwayi bose barimo kuvurirwa ahantu habugenewe. Hanabayeho igikorwa cyo gushakisha abantu bose bahuye na bo kugira ngo na bo basuzumwe ndetse bitabweho n’inzego z’ubuzima.
Minisiteri y’Ubuzima yaboneyeho gusaba Abaturarwanda bose gukomeza kwitwararika, bakurikiza amabwiriza y’inzego z’ubuzima hibandwa cyane cyane ku gukaraba intoki, kwirinda kujya ahantu hateraniye abantu benshi, no kwirinda ingendo zitari ngombwa.
Minisiteri y’Ubuzima iributsa ko udupfukamunwa tudatuma umuntu atandura Coronavirus, tukaba ari utwo gukoreshwa gusa n’abari kwita ku barwayi.
Igihe cy’ibyumweru bibiri cy’ifungwa ry’amashuri n’insengero na cyo ngo gishobora kongerwa bitewe n’uko icyorezo kigenda gifata intera.
Ibimenyetso by’ingenzi bya Coronavirus ni inkorora, guhumeka bigoranye, n’umuriro. Umuntu wese ugaragaza ibi bimenyetso asabwe kwihutira guhamagara umurongo utishyurwa ari wo 114 cyangwa akitabaza umujyanama w’ubuzima umwegereye.


Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/mu-rwanda-habonetse-abandi-barwayi-babiri-ba-coronavirus,Health
Coronavirus: Muri Tanzania habonetse umuntu wa mbere wanduye,"

Minisitiri w’Ubuzima muri Tanzania, Ummy Mwalimu, yabwiye abanyamakuru ko uyu ari umuturage wa Tanzania, akaba ari umugore w’imyaka 46 wageze muri iki gihugu avuye mu Bubiligi aje n’indege ya Rwandair.
Indege ya Rwandair isanzwe ikora ingendo muri Tanzania no mu Bubiligi.
Tanzania ibaye igihugu cya gatatu muri aka karere kigezemo Coronavirus, nyuma ya Kenya n’u Rwanda.
Minisitiri Mwalimu yatangaje ko uyu murwayi ari kuvurwa kandi ameze neza kugeza ubu.
Mu itangazo ryashyizwe ahagaragara na Leta ya Tanzania, Minisitiri Ummy Mwalimu yavuze ko Leta ya Tanzania yafashe ingamba zo kwitegura guhangana n’iyi ndwara mbere y’uko ihagera.
Dore uko Coronavirus ihagaze muri Afurika yo munsi y’Ubutayu bwa Sahara:
	South Africa 62
	Senegal 24
	Rwanda 5
	Cameroun 4
	Ivery Coast 4
	Ethiopia 4
	Burkina Faso 3
	Kenya 3
	Seychelles 3
	Nigeria 2
	DR Congo 2
	Namibia 2
	Sudan 1
	centre Afrique 1
	Congo Brazza 1
	Gabon 1
	Guinea 1
	Eswatini 1
	Togo 1
	Tanzania - 1
	Somalia - 1
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/coronavirus-muri-tanzania-habonetse-umuntu-wa-mbere-wanduye,Health
Mu Rwanda habonetse umuntu wa mbere wanduye Coronavirus,"

Uwo ni Umuhinde wageze mu Rwanda aturutse i Mumbai mu Buhinde tariki 08 Werurwe 2020. Akigera mu Rwanda, ngo nta bimenyetso yigeze agaragaza. Ku wa gatanu tariki ya 13 Werurwe 2020 nibwo yumvise atameze neza, yijyana kwa muganga akorerwa isuzuma ryihuse, bamusangamo Coronavirus.
Iri tangazo rikomeza rivuga ko uwo Muhinde arimo kuvurwa, kandi ko ameze neza. Ngo yashyizwe ahantu ha wenyine hitaruye abandi barwayi, ibikorwa byo gushakisha abandi bantu bahuye na we bikaba bikomeje.
Abari mu Rwanda bose bagirwa inama yo gukomeza gukurikiza amabwiriza yatanzwe na Minisiteri y’Ubuzima, by’umwihariko bakaraba intoki, birinda guterana mu kivunge, kandi batanga amakuru mu gihe cyose babonye umuntu ufite ibimenyetso by’icyo cyorezo, bahamagara ku murongo utishyurwa wa 114.
Statement by Ministry of Health14 March 2020
Rwanda confirms first case of COVID-19 pic.twitter.com/OARD9vMpnX
— Ministry of Health (@RwandaHealth) March 14, 2020
Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/Mu-Rwanda-habonetse-umuntu-wa-mbere-wanduye-Coronavirus,Health
Cyusa Ibrahim agize amahirwe yo gukora igitaramo kimwe muri 2 yari gukorera mu Bubiligi ,"

Mu butumwa yoherereje umunyamakuru wa Kigali Today, Cyusa yavuze ko bavuye mu Rwanda bafite amakuru ko u Bubiligi bwari butaratangira guhagarika ibikorwa bihuza abantu benshi, ku buryo bumvaga ko bashobora kugira amahirwe bagakora ibitaramo byabo bibiri bari batumiwemo.
Icyakora ubwo bari bamaze kugera muri iki gihugu, Leta y’u Bubiligi yahise itangaza ko guhera ku wa 13 Werurwe 2020 saa sita z’ijoro nta gikorwa gihuza abantu benshi kizongera kuba kugeza igihe hazasohokera irindi bwiriza rishya.
Ubundi Cyusa n’itsinda rye yise Gakondo, bagombaga gukora igitaramo cya mbere ahitwa Embrella kuri uyu mugoroba wo ku wa Gatanu bakageza saa sita nk’uko uruhushya rwabo rwabiteganyaga, mu gihe icya kabiri cyagombaga kuzaba ku wa Gatandatu ku itariki 14 Werurwe 2020.
Kubera ko itegeko riteganya ko ibikorwa bihagarikwa guhera saa sita z’ijoro, Cyusa n’itsinda rye bahise bakomeza igitaramo cyabo cyo ku wa gatanu bakagisoza saa tatu z’ijoro.
Abanyarwanda benshi baba mu Bubiligi, bari bamaze igihe biteguye iki gitaramo, kandi abenshi bagombaga kuzitabira igitaramo cya kabiri cyari kuzabera i Bruxelles ahitwa St. Lambert.
Icyorezo cya Coronavirus cyagize ingaruka zikomeye ku muziki n’imyidagaduro muri rusange. Hari ibitaramo bikomeye birenga 53 byamaze gusubikwa nyamara amatike yabyo yaramaze no kugurishwa.
Muri ibyo bitaramo harimo ibyo Mariah Carey yari kuzakorera i Burayi, ibitaramo bya Miley Cyrus, Madona n’abandi bahanzi benshi bari mu bikorwa byo kwitegura ibitaramo bizenguruka Amerika n’u Burayi.
Mu Rwanda hasubitswe ibitaramo 3 bikomeye birimo icyari cviswe “Each One Reach One” cy’abavandimwe Adrien na Gentil Misigaro, icyari cyiswe “Ikirenga mu bahanzi” cyari guhemberwamo Cecile Kayirebwa, n’icyari giteganyijwe mu cyumweru cya 3 cya Werurwe Igor Mabano yagombaga kuzamurikiramo Umuzingo we wa mbere.
Diamond Platnumz na we yahagaritse ibitaramo bitanu yagombaga gukorera mu mijyi itandukanye yo mu bihugu by’u Burayi.
Umunyamakuru wa Kigali Today/KT Radio
@ gentil_gedeon
",https://www.kigalitoday.com/ubuzima/indwara/article/cyusa-ibrahim-agize-amahirwe-yo-gukora-igitaramo-kimwe-muri-2-yari-gukorera-mu-bubiligi,Health
Kenya ibaye igihugu cya kabiri mu karere kigaragayemo Coronavirus,"Nyuma ya Kongo Kinshasa hafi y’u Rwanda, Kenya na yo yatangaje ko hagaragaye umurwayi wa Coronavirus, uyu akaba yari umunyeshuri muri Leta zunze ubumwe za Amerika, wavuyeyo akabanza kunyura mu Bwongereza.
Umunyamabanga wa Leta muri Kenya ushinzwe ubuzima, Mutahi Kagwe, yavuze ko uwo munyeshuri w’igitsina gore yageze muri Kenya abanza gushyirwa mu kato, kandi ko atarimo kuremba.
Kagwe avuga ko Leta irimo gushakisha abantu bose bahuye n’uwo murwayi wa Coronavirus mbere yo gushyirwa mu kato.
Kugeza ubu, uwo mukobwa ari mu Bitaro byitiriwe Kenyatta biri i Nairobi.
Mu gitondo cyo kuri uyu wa gatanu tariki 13 Werurwe 2020, isi yose yari imaze kugira abarwayi ba Coronavirus barenga ibihumbi 135, ndetse n’abapfuye bazira icyo cyorezo bakabakaba 5000, kuva aho Coronavirus cyakwaduka mu ntangiriro z’uyu mwaka.
Icyakora hari abarenga ibihumbi 70 bamaze gukira icyo cyorezo cyageze mu bihugu birenga 127 kuri uyu wa gatanu.
Ibihugu bitandukanye bikomeje gufata ingamba zo gukumira abinjira muri byo bavuye ahantu hazahajwe na Coronavirus, ndetse no kubuza abenegihugu kujyayo.
Hari n’ibigeze aho bisaba abaturage babyo kuguma mu ngo, abakozi bagakoresha ikoranabuhanga, umuntu agasohoka gusa ari uko agiye guhaha ibiribwa niba atarahunitse.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/kenya-ibaye-igihugu-cya-kabiri-mu-karere-kigaragayemo-coronavirus,Health
Ku isabukuru ye y’amavuko yatanze ingingo ze ngo zizafashe abandi,"Uwo mwana yatanze iyo mpano ku munsi we w’isabukuru ye y’imyaka icumi y’amavuko. Ibyo byabaye nyuma y’uko abaganga bemeje ko ubwonko bwe bwangiritse ku buryo budashobora gukira.
Ubwonko bwe bwangiritse nyuma y’impanuka yagize ubwo yarimo akina basketball ari kumwe na babyara be, aza kugwa akubita umutwe hasi, bituma ubwonko bukomereka ku buryo nta kundi gukira.
Nkuko bisobanurwa n’umuryango we, umwana akimara kugwa yajyanywe kwa muganga ahitwa i Sanford ‘Sanford Medical Center’ kugira ngo yitwabweho n’abaganga, ariko abo baganga baje kwemeza ko ubwonko bwe butazigera bukira kuko bwakomeretse cyane.
Ku wa kabiri w’iki cyumweru, yari kuba ari isabukuru ya Ridge, abagize umuryango we bateraniye imbere y’ibitaro mu rwego rwo kuzirikana ubuzima bw’umwana wabo, bavuga ko yifuje gutanga ingingo ze agafasha abandi barwaye bazikeneye.
Nyinawabo witwa Stacey Morris yabwiye ikinyamakuru ‘WDAY’ ko “Aho kugira ngo we yakire impano ‘gifts’, ahubwo we yatanze impano ku muntu uyikeneye. Ibi ni byo Ridge yashatse, yari umuntu wita ku bantu, ukabona abakunze igihe cyose”.
Nyuma y’uko uwo mwanzuro wo gutanga ingingo ku bazikeneye ufashwe, mukuru wa Ridge ndetse na mushiki we, bahagaze imbere y’ibyo bitaro bafite ibendera ryanditseho ngo ‘donate life’ bisobanuye ‘gutanga ubuzima’, ibyo babikoze bashaka kugaragaza ko muri ibyo bitaro harimo kubera ibyo gutanga ingingo (organ transplant).
Ababyeyi ba Ridge bari kumwe n’abandi bana babo babiri, bakoze urugendo rugaragaza ubutwari bwa Ridge ‘Hero Walk’, aho barukoranye na Ridge, bamujyana mu cyumba yagombaga kuabagirwamo, bakaboneraho no kumusezeraho bwa nyuma.
Bishatsemo imbaraga zo kuba maso ijoro ryose no kubana n’umuhungu wabo muri uwo munota wa nyuma.
Nyinawabo Morris yanditse ku rubuga ‘GoFundMe’ rw’ababyeyi ba Ridge agira ati “Nishimiye kubamenyesha ko umuntu wa mbere uzabona impano y’ingingo yatanzwe na Ridge ari umwana w’umuhungu ufite imyaka itandatu”.
Umunyamakuru wa Kigali Today
@ umureremedia
",https://www.kigalitoday.com/ubuzima/ubuvuzi/article/ku-isabukuru-ye-y-amavuko-yatanze-ingingo-ze-ngo-zizafashe-abandi,Health
"Itandukaniro hagati ya coronavirus, ibicurane na aleriji","Si ubwa mbere coronavirus igaragaye ku isi, kuko muri 2003, SARS ni bwo yagaragaye na bwo yahitanye benshi cyane cyane muri aziya, ariko iyaje ubu itandukanye cyane n’iyabanje, kuko yo yandura vuba kandi igahitana benshi.
Covid-19 itangira yigaragaza nk’ibicurane (grippe), kuri ubu ikaba imaze kugaragara ku bantu basaga 105.586, naho abahitanywe na yo bakaba ari 3.584 mu bihugu 101 byo ku isi, nkuko bigaragazwa na raporo y’Ishami ry’Umuryango w’Abibumbye ryita ku buzima (OMS) yo ku itariki 8 werurwe 2020.
Kubera ubukana bwa coronavirus nshya n’uburyo ikwirakwira, abatuye isi bahagaritse imitima ndetse ubwoba ni bwose, nubwo ingambya zo kuyihashya no kuyikumira zikomeje gukazwa.
Ibi bituma abantu basanzwe bagira aleriji (allergie) n’abarwaye ibicurane (grippe) bakeka ko baba baranduye iki cyorezo. Kumenya aho izi ndwara uko ari eshatu zihurira n’aho zitandukanira bikaba ari ingenzi.
Iyi ndwara iterwa na coronavirus nshya ya SARS-CoV-2 yatangiriye mu Mujyi wa Wuhan mu Bushinwa, ifite ibimenyetso bisa n’ibya grippe, ndetse ikagira n’ibindi byinshi yihariye.
Virus ya SARS-CoV ikwirakwira vuba byihuse kurusha virusi itera grippe, ndetse mu bayanduye igahitana umubare munini w’abantu kurusha grippe.
CNN yaganiriye na Dr. Greg Poland, umwarimu wigisha ibijyanye n’ubuvuzi n’indwara ziterwa na virus mu ivuriro ryitwa ‘Mayo Clinic’, akaba anakuriye itsinda ry’ubushakashatsi ku nkingo, agaragaza itandukaniro n’ihuriro biri hagati ya aleriji, ibicurane na coronavirus.
Aleriji
Avuga kuri Aleriji, yagaragaje ko hari ibimenyetso by’ingenzi bizigaragaza nko kumva ukonje, kumva amaso aryaryata, kugira ibicurane cyangwa kumva amazuru aremereye, ndetse no kwitsamura.
Dr. Poland yongeyeho ko aleriji zitatuma umuntu agira ikibazo cyo guhumeka nabi cyangwa kubura umwuka usibye mu gihe waba usanzwe ufite ubundi burwayi bw’imyanya y’ubuhumekero nka asima (asthma).
Aleriji n’ibicurane
Avuga ku byo ibicurane na aleriji bihuriraho, agaragaza ko byombi nk’uburwayi busanzwe, bimara igihe gito iyo umuntu afashe imiti igabanya ubukana bwabyo, ndetse ko bishobora no kwikiza ubwabyo, usibye nko mugihe umuntu yaba asanganywe ubuzima budahagaze neza.
Ibicurane na Coronavirus
Dr. Poland akomeza agaragaza ibimenyetso by’ingenzi ibicurane na coronavirus bishobora guhuriraho birimo kugira umuriro, kumva unaniwe cyangwa se ucitse intege, kubabara umubiri, ndetse no kuba ibi bimenyetso bishobora kuba byagenda bikara kurushaho kandi byo bikaba byanagira ingaruka ku myanya y’ubuhumekero no kuzindi ngingo cyangwa se sisitemu (systeme) z’umubiri wose mu gihe allergie zo zigarukira ku gice cy’umutwe.
Ikindi kandi ngo ibicurane na byo bishobora kugira ingaruka yo guhumeka nabi no kurwara umusonga, bikaba byatuma umuntu akeka ko ari coronavirus, aha rero ni ngombwa kwihutira kugana kwa muganga.
Umwihariko kuri Coronavirus
Dr. Poland akomeza avuga ko hari ibimenyetso byihariye cyangwa se amakuru waheraho ukeka ko waba waranduye Coronavirus nko kugira inkorora, kubura umwuka cyangwa se guhumeka nabi, gutekereza ku mateka y’ingendo wakoze, ibi bikaza byiyongera kuri byabindi coronavirius ihuriyeho na grippe.
Ibimenyetso byayo akenshi bigaragara hagati y’iminsi 2-14 (incubation period), hakaba n’abantu bitangira kugaragara mu munsi 27.
Nkuko Dr. Poland abigaragaza, mu ntangiriro coronavirus, ibicurane na aleriji bishobora kugira ibimenyetso bimwe, ari na yo mpamvu umuntu akwiye kwita kukureba niba ibyo bimenyetso bikomeza kwiyongera cyane cyane mu gihe uri mu itsinda ry’abantu bugarijwe na coronavirus, cyangwa ukeka ko hari aho waba warahuriye na yo.
Hari ibibazo by’ingenzi wakwibaza cyangwa se umuganga yabaza umurwayi mu gihe hakekwa ko umuntu yaba yaranduye Coronavirus:
Hari ingendo waba uherutse gukora? Wagiye hehe?
Hari umuntu waba warahuye na we avuye mu kindi gihugu? Ni hehe yari aturutse?
Waba utuye hafi y’ahantu hashyizwe mu kato kubera coronavirus?
CNN dukesha aya makuru ivuga ko mu mezi make ahise, miliyoni 30 z’Abanyamerika banduye virus, Dr. Poland akavuga ko abagera mu bihumbi 300 na 500 muri bo bashyizwe mu bitaro, naho abandi 30,000 muri bo bakaba barapfuye.
Amakuru atangwa na OMS, agaragaza ko kuva ku bantu 290, 000 kugeza ku 650.000 by’abantu bahitanwa n’ibicurane ku isi yose buri mwaka.
Mu Bufaransa mu mwaka wa 2018-2019 ibicurane byahitanye abantu 8.100. Bivuze ko umubare w’abapfuye ugereranyije n’uwabanduye (le nombre de létalité) uri ku kigero kiri hagati ya 0,2% na 0,5%.
Naho umubare w’abamaze guhitanwa na Coronavirus nshya ugereranyije n’abayanduye ukaba uri ku kigero cya 3,4%.
Umunyamakuru wa Kigali Today/KT Radio
@ naduw12

",https://www.kigalitoday.com/ubuzima/indwara/article/itandukaniro-hagati-ya-coronavirus-ibicurane-na-aleriji,Health
Coronavirus: Rwandair yasubitse ingendo zayo mu Buhinde,"Icyemezo cyo guhagarika izi ngendo by’agateganyo ariko ntabwo cyaturutse kuri Rwandair ubwayo, ahubwo ni iguhugu cy’u Buhinde cyakajije uburyo bw’ingendo zerekeza muri icyo gihugu.
Kugeza ubu mu Rwanda nta cyorezo cya coronavirus kirahagaragara.
Abaturarwanda bakomeje gusabwa gukaza ingamba zo kucyirinda, basukura intoki bakoresheje amazi meza n’isabune cyangwa indi miti isukura intoki, ndetse banirinda gusuhuzanya bahana ibiganza cyangwa bahoberana.


Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/coronavirus-rwandair-yasubitse-ingendo-zayo-mu-buhinde,Health
Coronavirus: Ni ryari umuntu ashobora kwambara agapfukamunwa?,"

Ugirwa inama yo kwambara agapfukamunwa mu gihe witsamura cyangwa ukorora, mbese mu gihe nawe wikekaho kwandura kugira ngo utanduza abandi.
Ishami ry’Umuryango w’Abibumbye ryita ku Buzima (WHO) rivuga ko kwambara agapfukamunwa byonyine bidahagije, ahubwo bikwiye kujyana no gusukura ibiganza hakoreshejwe umuti wabugenewe cyangwa isabune n’amazi.
Minisiteri y’Ubuzima mu Rwanda (MINISANTE) na yo ivuga ko kwambara agapfukamunwa gusa bidahagije mu kwirinda icyorezo cya Coronavirus cyibasiye isi, ariko ko uwikeka ko yanduye we ategetswe kukambara.
Hari abumva Coronavirus ivugwa bakaba batangiye kujya mu ruhame bambaye udupfukamunwa, ndetse hakaba n’abababona bavuga ko abantu batewe n’indwara y’ubwoba.
Umumotari waganiriye na Kigali Today yagize ati “Ndi kubona abantu benshi bambara udupfukamunwa, nta n’ubwo ari abazungu(abafite uruhu rwera) gusa, ahubwo n’Abanyarwanda barabikora, ibi ni ukudutera ubwoba.”
Umuyobozi muri Minisiteri y’Ubuzima ushinzwe imikoranire n’Itangazamakuru, Julien Mahoro Niyingabira yasobanuye ko mu bikoresho byashyiriweho kwirinda Coronavirus agapfukamunwa katarimo, kereka ari umuntu wikeka ko yaba yaranduye akaba yanga kwanduza abandi.
Niyingabira yagize ati “Udupfukamunwa dukoreshwa n’umuntu ugaragaza ibimenyetso kandi uri mu kato, cyangwa uwasuzumwa bikagaragara ko yanduye Coronavirus, ntabwo gukoresha agapfukamunwa ari bumwe mu buryo bwo kuyirinda ahubwo ni ukwirinda ko uwayanduye yanduza abandi”.
“Mu ngamba zo kwirinda Coronavirus twabwiye abaturage harimo gukaraba intoki, kwirinda guhana ibiganza, kwirinda kujya aho Coronavirus yagaragaye, mu ruhame abantu bakirinda kwegerana muri metero ebyiri”.
“Icyakora tuzi ko hari impamvu nyinshi zituma abantu bakenera kwambara agapfukamunwa, nk’aho baba bashaka kwirinda umukungugu n’ibindi, ariko kugeza uyu munsi ntabwo kakoreshwa nka bumwe mu buryo buhagije bwo kwirinda Coronavirus”.
Aya ni amabwiriza y’Ishami ry’Umuryango w’Abibumbye ryita ku Buzima asobanura igihe umuntu akwiriye kwambara agapfukamunwa:


Kugeza kuri uyu wa kane Coronavirus imaze gufata abagera ku bihumbi 130 mu bihugu 125, ndetse no guhitana abarenga ibihumbi bine na magana arindwi (4,700) kuva aho yadukiye mu ntango z’uyu mwaka. Icyakora abarenga ibihumbi 68 ni bo bimaze kugaragara ko bayirwaye bagakira.
Ibihugu byinshi ku isi bimaze guhagarika ibikorwa byose bihuza abantu benshi nk’imikino n’inama, gufunga amashuri guhera ku yabanza kugera kuri za Kaminuza, guhagarika ingendo ndetse no gufunga amaguriro y’ibintu byose, kereka ahacururizwa ibiribwa n’ibikoresho byo kwa muganga.
Ibihugu nk’u Butaliyani, Denmark, Hungary, u Bwongereza, na Isirayeli, ni bimwe mu bimaze gukaza ingamba zo kubuza abantu guterana, abakozi bakaba basabwa gukora bifashishije ikorabanuhanga bari iwabo mu ngo.
Ku ruhande rw’u Rwanda na ho, mbere yo kwinjira ahahurira abantu benshi haba muri gare, mu mashuri, mu nsengero, mu masoko n’ahandi, usabwa kubanza gukaraba intoki, ndetse bimwe mu bikorwa bihuza abantu benshi byamaze guhagarikwa.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/coronavirus-ni-ryari-umuntu-ashobora-kwambara-agapfukamunwa,Health
Abanyaburayi ntibemerewe kuza muri USA kubera Coronavirus – Donald Trump,"Perezida Trump yabivuze ku mugoroba wo ku wa gatatu tariki 11 Werurwe 2020, asobanura ko icyo cyemezo kigamije kugabanya umubare w’abandura Coronavirus muri Leta zunze ubumwe za Amerika, dore ko umubare w’abanduye muri icyo gihugu ugeze ku 1,200.
Icyo cyemezo kireba by’umwihariko abaturage bo mu bihugu bigize ihuriro rya ’Schengen’ iki cyemezo kikazatangira kubahirizwa guhera ku wa gatanu tariki 13 Werurwe 2020.
Kugeza ku wa gatatu tariki 11 Werurwe 2020, icyorezo cya Coronavirus cyahawe izina rya Covid-19 cyari kimaze kwica abantu 38 mu bantu 1200 bacyanduye muri Leta zunze ubumwe za Amerika.
Perezida Trump yavuze ko abaturage bo mu Bwongereza batarebwa n’iki cyemezo, icyakora ntiyasobanura impamvu bo bemerewe kuza muri USA.
Iki cyemezo kandi ntikireba Abanyamerika bari i Burayi bashaka kuza muri Amerika, kimwe n’Abanyaburayi bafite imiryango ya hafi muri Amerika.
Perezida Trump yongeyeho ko abatemerewe kuza muri Amerika ari abantu bageze muri kimwe mu bihugu 26 by’i Burayi byo mu ihuriro ‘Schengen’ mu minsi nibura 14 ishize, icyakora ibicuruzwa byo bikaba byemerewe gukomeza kuza muri Amerika.
Ibyo bihugu ni Austria, Hungary, Norway, Belgium, Iceland, Poland, Czech Republic, Italy, Portugal, Denmark, Latvia, Slovakia, Estonia, Liechtenstein, Slovenia, Finland, Lithuania, Spain, France, Luxembourg, Sweden, Germany, Malta, Switzerland, Greece, na Netherlands.
Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/article/abanyaburayi-ntibemerewe-kuza-muri-usa-kubera-coronavirus-donald-trump,Health
"Coronavirus yibasiye bamwe mu bayobozi bakomeye ku isi, inama iyigaho yasubitswe","Mu gihugu cya Iran kiri ku mwanya wa gatatu ku isi mu bifite abarwayi ba Coronavirus benshi, Minisitiri w’Ubuzima wungirije, Iraj Harirchi, yagaragaye yaranduye icyo cyorezo ku itariki 25 Gashyantare 2020.
Ku wa gatandatu tariki 07 Werurwe 2020, Umuyobozi w’Ishyaka riharanira Demokarasi mu Butaliyani rikaba ari na ryo riyoboye icyo gihugu, Nicola Zingaretti yarapimwe asanga na we amaze kwandura Coronavirus.
Kuri uyu wa kabiri tariki 10 Werurwe 2020, abaganga bo mu Bwongereza basanze Minisitiri w’u Buzima w’icyo gihugu, Nadine Dorries yaramaze kwandura virusi ya Korona.
Kuri uwo munsi kandi Minisitiri w’u Bufaransa ushinzwe umuco, Franck Riester na we yishyize mu kato nyuma yo gupimwa agasanga yaranduye Coronavirus.
Muri Leta zunze ubumwe za Amerika na ho, Umuyobozi w’Ikigo gishinzwe ibyambu muri Leta za New York na New Jersey yaripimishije ku wa mbere w’iki cyumweru asanga arwaye Coronavirus.
Inama mpuzamahanga yiga kuri Coronavirus yasubitswe
Inama mpuzamahanga yari guteranira i New York ku cyicaro cy’Umuryango w’Abibumbye(UN) ikiga kuri icyo cyorezo, yahise isubikwa ikazasubukurwa mu gihe kitazwi nk’uko bitangazwa n’Urwego rushinzwe imibanire mpuzamahanga ya Leta zunze ubumwe za Amerika(The Council on Foreign Relations(CFR).
Iyi nama yari iteganyijwe kuva tariki 11 Werurwe kugera tariki 03 Mata 2020 ifite intego yo kwiga ku buryo ibihugu byakorera ubucuruzi ahari icyorezo cya Coronavirus, ni imwe mu zigera kuri 50 zasubitswe zagombaga guhuriza muri Amerika abantu barenga miliyoni imwe baturutse hirya no hino ku isi.
Ikinyamakuru Bloomberg gikomeza kivuga ko imurikagurisha ngarukamwaka mpuzamahanga ry’imodoka ryaberaga muri Amerika, riri mu byahuzaga abantu benshi cyane ariko rikaba ryimuriwe mu kwezi kwa Kanama uyu mwaka.
Ku ruhande rw’u Rwanda na ho, mu rwego rwo kwirinda ko hari umuntu waturuka mu mahanga akanduza Abaturarwanda Coronavirus, inzego za Leta zabaye zihagaritse bimwe mu bikorwa bihuza abantu benshi harimo ibitaramo.
Kugeza kuri uyu wa gatatu, Coronavirus imaze gufata abarenga ibihumbi 121 mu bihugu 120 byo ku migabane yose igize isi, ikaba imaze kwica abantu bagera ku bihumbi 4,400 kuva yakwaduka mu ntangiriro z’uyu mwaka.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/coronavirus-yibasiye-bamwe-mu-bayobozi-bakomeye-ku-isi-inama-iyigaho-yasubitswe,Health
Coronavirus: Indwara ubundi ifata mu myanya y’ubuhumekero ihurira he no gukaraba intoki?,"Muri izo ngamba harimo gushishikariza abaturage gukaraba intoki n’amazi meza n’isabune cyangwa se bagakoresha imiti isukura intoki (hand sanitizers), kwirinda gusuhuzanya abantu bahana ibiganza cyangwa se bahoberana, n’izindi.
Nyamara ariko nubwo gukaraba intoki ari imwe mu ngamba z’ibanze mu kwirinda coronavirus, hari bamwe batazi impamvu mu kuyirinda bisaba gukaraba intoki.
Dr. Otto Niyonsenga, uvura indwara zo mu mubiri imbere ku bitaro bya Kaminuza by’i Butare (CHUB), abasubiza agira ati “Uyifite ayanduza abandi iyo akoroye cyangwa yitsamuye, hakaba uducandwe duhumekwa cyangwa tumirwa n’abamwegereye. Hari n’uwitsamura, cyangwa ukorora agashyiraho ikiganza ndetse n’uwimyiza intoki. Icyo gihe virusi ziguma kuri cya kiganza”.
Coronavirus kandi ngo igaragara no mu musarane w’uyirwaye, iyo uyifite agiye kwituma, mu kwihanagura hakagira umusigara ku ntoki.
Izi virusi zo mu ntoki, iyo uzifite atazikarabye ngo ziveho, azisiga mu kiganza cy’uwo asuhuje. Kandi ngo umuntu wakiriye iyi virusi mu ntoki ntahita ayandura, ahubwo ayandura iyo yikoze ku munwa cyangwa ku mazuru.
Ni na yo mpamvu abantu basabwa kudahana ibiganza igihe basuhuzanya ndetse no gukaraba intoki. Ni ukugira ngo mu gihe wasuhuje umuntu akayigusiga ku ntoki, ipfe itarakwanduza, cyangwa mu gihe uyifite mu ntoki, utayihereza abandi baza kuyandura igihe bikoze ku munwa cyangwa ku mazuru.
Jean Népomuscène Ntawurushimana, ushinzwe inozabubanyi kuri CHUB, ashishikariza abantu bose gutora umuco wo gukaraba intoki kenshi, kuko birinda n’izindi ndwara nyinshi.
Avuga kandi ko atari ngombwa gushaka alukolo ihenze kuko n’isabune ubwayo hamwe n’amazi meza byica za mikorobe.
Ati “Isabune yifitemo ubushobozi bwo kwica mikorobe zitera indwara zinyuranye n’inzoka, za virusi zitera inkorora zisanzwe, ama anjine, cyangwa impiswi”.
Ntawurushimana anavuga ko ari byiza guhanaguza telefone agatambaro gatose buhoro kanasizwe isabune n’ahandi hakorwa n’abantu benshi nko ku miryango. Ibi byose bifasha mu kwirinda kwandura indwara binyuje mu biganza.
Muri iyi minsi, ugiye kwinjira ahantu hagera abantu benshi mu Karere ka Huye ahasanga kandaga urukarabe zirimo amazi cyangwa alukolo (alcool) byo kwisukura intoki.
Iyi ni ingamba yafashwe mu rwego rwo kwirinda icyorezo cya Coronavirus ubu kiri kuvugwa hirya no hino ku isi.
Nko muri gare ya Huye, nubwo mu marembo hashyizwe kandagira ukarabe irimo amazi hamwe n’isabune, kugira ngo abahinjira bajye bakaraba intoki mbere yo kuyinjiramo, no mu maduka arimo imbere hari aho uzisanga.
Hamwe muri ho ni ahakorera kampanyi itwara abagenzi yitwa Horizon express. Aha hari kandagira ukarabe ku muryango w’ahagurirwa amatike, ariko no ku meza y’ahagurirwa amatike hari uducupa turimo alukolo yo kwisukura intoki.
Iyi alukolo ngo yifashishwa iyo abagenzi babaye benshi, ntibabashe gukarabira ku muryango bose.
Jean Bosco Bigirimana, umuyobozi wungirije wa Horizon express, asaba ababagana kutibagirwa kwisukura intoki mu rwego rwo kwirinda coronavirus.
Agira ati “Abatugana buri munsi turabasaba kubanza gukaraba, mbere yo kwaka serivisi, kuko ari bumwe mu buryo bwo kwirinda iriya ndwara”.
Umubyeyi ucururiza amata mu Mujyi i Huye, na we yashyize ku muryango kandagira ukarabe, ariko na none ugiye kumwishyura abanza kumuha alukolo yo kwisukura intoki.
Agira ati “Nabyumviye kuri radiyo mpita niyemeza kugura ibikoresho bya ngombwa. Iyi ndwara ifite ubukana butoroshye. Uko yageze ahandi ni ko natwe yatugeraho. Rero dufate ingamba”.
Kandagira ukarabe ziri n’ahandi hantu hatandukanye hagendwa n’abantu benshi nko kwa muganga no ku isoko. Kwa muganga ntawe uhinjira atabanje kwisukura intoki.
Icyakora ku isoko, nubwo kandagira ukarabe ziri mu marembo yose, hari ababanza kwisukura intoki mbere yo kwinjira hakaba n’abatabyitaho.
Muri rusange, ababanza gusukura intoki bashima kandagira ukarabe bashyiriweho.
Umugenzi umwe muri gare ya Huye yagize ati “Atari no kwirinda icyo cyorezo cyaje, amazi agumyeho byadufasha no kwirinda indwara zitandukaye. Biradufashije kuko hari igihe waburaga n’uko ukaraba intoki bibaye ngombwa”.
Umukecuru umwe abajijwe impamvu abanza gukaraba intoki mbere yo kwinjira kwa muganga, yagize ati “Numva ngo hateye indwara yitwa coronavirus. Ngo iyo umuntu aramukanyije n’undi, afite umwanda, arayimwanduza. Ni yo mpamvu mbanza gukaraba”.
Yunzemo ati “N’ahandi hose dusigaye twinjira tubanza gukaraba, haba kuri sacco, haba ku murenge, n’ahandi”.
Umunyamakuru wa Kigali Today/KT Radio
@ JoyeuseC

",https://www.kigalitoday.com/ubuzima/indwara/Coronavirus-Indwara-ubundi-ifata-mu-myanya-y-ubuhumekero-ihurira-he-no-gukaraba-intoki,Health
Muri DR Congo habonetse umurwayi wa mbere wa Coronavirus,"

Minisitiri w’Ubuzima muri Repubulika Iharanira Demokarasi ya Congo, Eteni Longondo, yabwiye Radio Okapi ko uwagaragaweho iyo virusi ari umuturage wo mu Bubiligi wari umaze iminsi muri Congo. Uwo Mubiligi n’abo bari kumwe bahise bashyirwa mu kato.
Minisitiri w’Ubuzima muri DR Congo, Eteni Longondo, yasabye abaturage kutagira ubwoba kuko icyo gihugu cyiteguye guhangana n’icyo cyorezo.
Kuva mu kwezi gushize kwa kabiri, icyo cyorezo kimaze kugera mu bihugu birindwi byo munsi y’ubutayu bwa Sahara ari byo DR Congo, Nigeria, Senegal, Afurika y’Epfo, Kameruni, Togo na Burkina Faso.
Icyakora imibare y’abagaragayeho icyo cyorezo muri ibyo bihugu igaragara ko atari myinshi nk’igaragara mu bihugu byo haruguru y’ubutayu bwa Sahara.
Umuntu wa mbere agaragaweho Coronavirus muri DR Congo, nyuma y’ikindi cyorezo cya Ebola cyari kimaze iminsi cyugarije icyo gihugu kuva muri Kanama 2018.
Umuntu wa nyuma wari urwaye Ebola yavuye mu bitaro tariki 03 Werurwe 2020.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/muri-dr-congo-habonetse-umurwayi-wa-mbere-wa-coronavirus,Health
U Rwanda rurateganya kugabanya Malariya kugeza kuri 90% muri 2030,"Ibyo byatangajwe kuri uyu wa kabiri tariki 10 Werurwe 2020, ubwo Minisiteri y’Ubuzima ku bufatanye n’ibigo bitandukanye ndetse n’abaterankunga bayo, yatangizaga ku mugaragaro gahunda yo kwica imibu isanzwe mu ndiri yayo hifashishijwe utudege tutagira abadutwara (Drones), igikorwa cyabereye mu gishanga cya Rugende, Umurenge wa Rusororo mu Karere ka Gasabo.
Minisitiri w’Ubuzima, Dr. Daniel Ngamije, yavuze ko ubwo buryo buziye igihe, bukazafasha igihugu kugera ku ntego cyihaye yo guhashya Malariya.
Yagize ati “Iyi gahunda y’ikoranabuganga yo gukoresha utudege duto dutera umuti wica amagi y’imibu n’ibyana byayo biri mu bishanga n’ahandi mu bihuru, izadufasha kugabanya Malariya mu buryo bugaragara. Ni gahunda itangiriye hano i Kigali, ariko izakomereza n’ahandi mu turere tw’igihugu cyane cyane udukunze kwibasirwa na Malariya”.
Yakomeje avuga ko ubwo buryo budakuyeho ubusanzwe abaturage bakoreshaga mu kwirinda Malariya, ari yo mpamvu harimo gutangwa inzitiramibu zigera ku 7,500,000 zihabwa abaturage bo hirya no hino mu gihugu.


Ikindi ngo ubwo buryo burahendutse kuko akadege kamwe gakora ahantu hagombye gukorwa n’abantu benshi bafite n’ibikoreho byinshi kandi bihenze nk’amapompo, imiti, ibyo kwingira n’ibindi.
Umwe mu baturage bitabiriye icyo gikorwa, Uwamugira Odette, yavuze ko bishimiye icyo gikorwa kuko Malariya yari yarabazengereje.


Ati “Jyewe mfite abana batatu, ariko buri kwezi habaga harimo urwaye Malariya kandi akenshi bigaterwa n’imibu ibarya mbere yo kuryama. Ibyo byadutezaga ubukene kuko kubavuza bitwara amafaranga menshi, ubu buryo bwo kwicira imibu mu bihuru buradushimishije kuko buzatuma igabanuka”.
Abitabiriye icyo gikorwa bose bashimye imbaraga Leta y’u Rwanda ishyira mu kurwanya Malariya ndetse n’izindi ndwara zibasira Abanyarwanda.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/u-rwanda-rurateganya-kugabanya-malariya-kugeza-kuri-90-muri-2030,Health
"Umuti usukura intoki wabuze, abantu basabwe gukaraba isabune n’amazi","By’umwihariko umuti witwa alukoro (alchool) wakenerwaga cyane cyane n’abaganga bavura ibikomere cyangwa abogoshi, urimo gushakwa n’abafite inyubako zihuriramo abantu benshi kugira ngo bafashe abakiriya babo kwica mikorobe na virusi zirimo itera indwara ya Korona.
Abacuruzi ba alukoro bavuga ko inyinshi yari isanzwe itumizwa mu Bushinwa no mu Bufaransa, ariko bitewe n’uko ibyo bihugu ari byo bya mbere ku isi byibasiwe na Koronavirusi, ngo ntabwo irimo kuboneka mu Rwanda ku buryo buhagije.
Uruganda rumwe rusanzwe rukora alukoro, ari rwo ‘Sulfo Rwanda’ ruvuga ko rurimo gusabwa litiro miliyoni 12 z’icyo gicuruzwa, zikaba ngo zidashobora kuboneka mbere ya tariki 15 z’ukwezi gutaha kwa kane.
Umwe mu bayobozi ba Sulfo Rwanda, Baruwani Thierry, yagize ati “Kuri ubu alukoro yabuze kuko turimo gusabwa nyinshi, tuzajya dutanga gake gake ahantu hashoboka kugera mu kwezi gutaha ubwo tuzaba tumaze gukora nyinshi. Ariko mu gihe alukoro itaraboneka mwaba mukoresha isabune kuko yo irahari ihagije”.
Ibyo wamenya kuri Koronavirusi, uburyo yandura n’aho ifata
Minisiteri y’Ubuzima ibinyujije mu kigo cyayo RBC, ikomeje gusaba Abaturarwanda kwirinda icyorezo cya Koronavirusi, aho buri muntu agomba gukaraba intoki no kurinda cyane cyane umunwa n’amazuru kuko ari bwo bwinjiriro bw’iyi virusi.
Umuyobozi Mukuru wa RBC, Dr. Nsanzimana Sabin, agira ati “Kwirinda iki cyorezo ni ugukaraba intoki, kureka kuramukanya iby’epfo na ruguru, nubwo giteye ubwoba ariko cyicwa n’ibintu byoroshye nko gukaraba isabune na alukoro.
Ni virusi yinjirira mu myanya y’ubuhumekero cyane cyane mu mazuru cyangwa mu kanwa iri mu dutonyanga tw’amatembabuzi y’uyirwaye, ijya mu bihaha akaba ari ho abantu bumvira umusonga.
Umuntu wayanduye ashobora kugaragaza ibimenyesto vuba cyangwa agatinda kubigaragaza, ariko ntibirenze ibyumweru bibiri, ni virusi ishobora kumara ahantu hamwe amasaha 48 (iminsi ibiri) itarapfa”.
Ubukana bwa Koronavirusi kugeza kuri uyu wa mbere
Mu masaha ya mu gitondo kuri uyu wa mbere tariki 09 Werurwe 2020, umubare w’abamaze kurwara Koronavirusi kuva yakwaduka mu ntangiro z’uyu mwaka wa 2020 uragera ku bibihumbi 111 n’abantu 320.
Iki cyorozo kimaze kwica abarenga 3,885, ariko hari n’abamaze gukira barenga ibihumbi 62. Koronavirusi imaze kugera mu bihugu birenga 109 byo hirya no hino ku isi, ariko ibyibasiwe cyane bikaba ari u Bushinwa yatangiriyemo, Koreya y’Epfo, u Butaliyani, Iran, u Bufaransa n’u Budage.
Ibihugu hafi ya byose bigize isi bikomeje gushyiraho ingamba z’isuku, kwirinda guhurira mu ruhame kw’abantu benshi ndetse n’ingendo z’indege ahenshi zikaba zarahagaze.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/umuti-usukura-intoki-wabuze-abantu-basabwe-gukaraba-isabune-n-amazi-44030,Health
Leta irasaba Abaturarwanda kwirinda guhana ibiganza no guhoberana,"

Guverinoma ikomeza isaba Abaturarwanda kugabanya ingendo zitari ngombwa mu bihugu byagaragayemo icyo cyorezo, kwirinda gukororera cyangwa kwitsamurira iruhande rw’abandi.
Itangazo ryavuye mu biro bya Minisitiri w’Intebe kuri uyu wa gatanu tariki 06 Werurwe 2020, rikomeza risaba abantu gukaraba intoki hakoreshejwe amazi asukuye n’isabune cyangwa ubundi buryo bwo kwisukura, kwirinda kwegera abandi mu gihe warwaye ibicurane, inkorora cyangwa ufite umuriro mwinshi.
Iri tangazo ryashyizweho umukono na Minisitiri w’Intebe, Dr. Edouard Ngirente, risoza risaba umuntu wese wagaragaweho n’ibimenyetso birimo ibicurane, umuriro, umunaniro n’inkorora ijyana no kubabara mu muhogo, kwihutira kujya kwa muganga ahamwegereye.
Ubuyobozi bw’Akarere ka Nyarugenge mu Mujyi wa Kigali buvuga ko bwatangiye gushyira mu bikorwa aya mabwiriza, aho busaba abikorera bafite inzu z’ubucuruzi n’abakorera ahahurira abantu benshi, gushyiraho uburyo bwo kwisukura intoki.
Umuyobozi nshingwabikorwa wungirije muri Nyarugenge, Nshutiraguma Esperence, agira ati “Muri gare turateganya kuhashyira ubukarabiro rusange, ariko twanasabye abikorera bafite inzu z’ubucuruzi gushyira za ‘kandagira ukarabe’ mu bwinjiriro cyangwa kuhashyira ‘alcool’ yo gusukura intoki”.
Nyuma y’ubukangurambaga bwo kwirinda Koronavirusi bwabereye muri gare ya Nyabugogo ku wa gatatu w’iki cyumweru, ibigo bitwara abagenzi bibiri ni byo byari bimaze gushyiraho za ‘kandagira ukarabe’, ariko na zo abagenzi bazifashisha bakaraba intoki mbere yo kwinjira gushaka itike ngo ni bake.
Umukozi w’ikigo gitwara abagenzi ‘Horizon Express’, Nyinawumuntu Solange, agira ati “Ibyo gukaraba intoki hari ababyumva abandi ntibabyumve kuko baba bavuga ko bashaka itike yihuta”.
Mu baturage baganirije Kigali Today, abenshi ni abagaragaza ko umuco wo gukaraba intoki hamwe no kwirinda guhana ibiganza cyangwa guhoberana ukiri kure, bitewe n’akamenyero cyangwa imyumvire.
Umubyeyi uvuga ko ari umurokore (umukirisitu), yahobereye mugenzi we wari uje amugana aho acururiza mu Mujyi wa Kigali, nyuma yo kumva ko hari abantu basigaye baramukanya bahuje ibirenge, we yabyamaganiye kure agira ati “Mu izina rya Yesu! Ubu se urukundo ruzabaho rute”!
Uwitwa Kazungu avuga ko gucika ku guhoberana cyangwa guhana ibiganza atari ibya vuba, ariko ko bishoboka kuko n’abasangiriraga ku muheha babicitseho.
Guverinoma y’u Rwanda ivuga ko nubwo icyorezo cya Koronavirusi kitaragera mu gihugu, abantu basabwa kutirara bitewe n’ubukana bwacyo ndetse n’umubare munini w’abo kigenda gihitana ku isi.


Kugeza ku gicamunsi cyo kuri uyu wa gatanu, umubare w’abamaze kwandura Koronavirusi kuva yakwaduka mu ntangiriro z’uyu mwaka wa 2020, warengaga ibihumbi ijana na magana abiri, naho abamaze guhitanwa na yo bakaba barenga 3,400. Ibihugu birenga 94 byo hirya no hino ku isi, ni byo byemeza ko byagaragayemo iki cyorezo.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/leta-irasaba-abaturarwada-kwirinda-guhana-ibiganza-no-guhoberana,Health
Leta yasabye abaturage gukurikiza ingamba zashyizweho mu kurwanya coronavirus,"Mu itangazo ryatanzwe n’ibiro bya Minisitiri w’Intebe, Guverinoma yatangaje koi maze iminsi yarashyizeho itsinda rishinzwe gusesengura no gukurikirana uko igihugu cyiteguye gukumira no guhangana n’icyo cyorezo.
Iryo tangazo rivuga ko hashingiwe ku byagaragajwe n’iryo tsinda, Guverinoma y’u Rwanda imenyesha abaturarwanda ko nta cyorezo cya coronavirus kiragaragara mu Rwanda.
Guverinoma y’u Rwanda kandi iramenyesha abaturarwanda ko u Rwanda rwashyizeho ingamba zo gukumira no guhangana n’icyo cyorezo.
Icyakora, Leta y’u Rwanda ivuga ko hakurikijwe ubukana bw’icyo cyorezo n’uburyo gikomeje guhitana umubare munini w’abantu ku isi, isaba Abanyarwanda kutirara no gukurikiza inama zo kwirinda icyo cyorezo zitangwa ninzego zitandukanye.
Guverinoma y’u Rwanda yibutsa abantu ko icyorezo cya coronavirus cyandura ku buryo bwihuse, cyane cyane aho abantu benshi bateraniye binyuze mu matembabuzi aturuka mu guhumeka, gukorora no kwitsamura, ndetse ikaba yahererekanywa binyuze mu gukora ku muntu uyirwaye, cyane cyane mu kuramukanya abantu bahana ibiganza.
Mu rwego rwo kwirinda, Abanyarwanda barasabwa kwirinda kuramukanya abantu bahana ibiganza cyangwa bahoberana, kugabanya ingendo zitari ngombwa mu bihugu byagaragayemo iki cyorezo no kwirinda gukororera cyangwa kwitsamurira iruhande rw’abandi.
Basabwe kandi gukaraba intoki hakoreshejwe amazi asukuye n’isabune cyangwa ubundi buryo bwo gusukura intoki (hand sanitizer), kwirinda kwegera abandi igihe warwaye ibicurane, inkorora cyangwa ufite umuriro mwinshi, no kwitabaza inzego z’ubuvuzi zikwegereye igihe ufite kimwe mu bimenyetso biranga icyo cyorezo, ari byo: ibicurane, umunaniro n’inkorora ijyana no kubabara mu muhogo.
Umunyamakuru wa Kigali Today/KT Radio
@ CharlesRUZINDA2

",https://www.kigalitoday.com/ubuzima/indwara/article/leta-yasabye-abaturage-gukurikiza-ingamba-zashyizweho-mu-kurwanya-coronavirus,Health
Menya bimwe mu byorezo byahitanye abantu benshi ku isi,"

Abahanga b’abashakashatsi mu bya siyanzi n’ubuganga bavuga ko indwara yitwa icyorezo mu gihe yandura kandi ikanica umubare w’abantu benshi mu buryo bwihuse.
Icyorezo cya Smallpox
Indwara ya Smallpox y’ibiheri byabaga byuzuyemo amashyira ku mubiri wose, ni yo ndwara kugeza ubu ku isi yahitanye abantu benshi, kuko yahitanye abari hagati ya miliyoni 300 na 500 mu gihe cy’imyaka ibihumbi 12 yabaye ku isi.
Icyorezo cy’agakoko gatera Sida
Iki cyorezo kimaze guhitana abantu babarirwa muri miliyoni 36 kuva cyakwaduka ku isi, aho cyabonetse bwa mbere muri Repubulika ya Demokarasi ya Kongo mu mwaka wa 1976. Umubare munini w’abo cyahitanya bakaba bari baherereye muri Afurika yo munsi y’Ubutayi bwa Sahara.
Icyakora hagati y’imyaka ya 2005 na 2012, yatangiye kugabanuka kubera uburyo bwo kuyirinda bwari bwaramaze kumenyekana, ndetse n’imiti igabanya ubukana bwayo ikaba yaragiye iboneka.
Ibicurane (Influenza)
Iki cyorezo na cyo cyahitanye abantu bagera kuri miliyoni kuva aho kigaragaye bwa mbere mu mwaka wa 1968, cyatewe n’agakoko ka virusi y’ibicurane bidasanzwe.
Umubare munini w’abo cyahitanye ukaba wari muri Aziya hari kandi n’indi virusi isa na yo yari yayibanjirize mu myaka ya 1918, 1956 na 1958 ndetse na yo yahitanye miliyoni zibarirwa muri 50.
Cholera 
Cholera yo ku rwego rwa gatandatu na yo iri mu byorezo byahitanye abantu bagera kuri miliyoni hagati y’umwaka wa 1910 na 1911.
Cyahereye mu Buhinde mbere yo gufata Afurika y’Amajyaruguru n’u Burusiya.
Kuva cyakwaduka, cyagiye kirwanywa ku buryo imibare yagiye igabanuka ku buryo bugaragara.
Urupfu rwirabura (Black death)
Iki cyorezo na cyo kiri mu byahitanye ababarirwa muri miliyoni 200 kuva mu mwaka wa 1346 na 1353, gikwirakwira ku migabane yose ukuyemo umugabane wa Amerika.
Kugeza ubu ibyorezo bihangayikishije isi ni icyorezo cya Ebola kimaze guhitana ababarirwa mu bihumbi muri Afurika y’Uburengerazuba no muri Repubulika ya Demukarasi ya Kongo.
Coronavirus
Indi ndwara ihangayikishije isi ishobora kuvamo icyorezo ni coronavirusi (covid19), aho umubare w’abayanduye hirya no hino ku isi umaze kurenga ibihumbi mirongo icyenda na kimwe na magana atatu (91,300) mu bihugu birenga 76 birimo ibya Afurika nka Senegal, Tuniziya na Maroc.
Imibare yo mu gitondo cyo kuwa kabiri tariki 03 Werurwe 2020 y’inzego zishinzwe ubuzima mu bihugu byose ku isi birwaje Coronavirus, zatangaje ko iki cyorezo kimaze guhitana abantu barenga 3,120.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/indwara/article/menya-bimwe-mu-byorezo-byahitanye-amamiliyoni-y-abantu-ku-isi,Health
"Ibihugu byabonetsemo Coronavirus byageze kuri 76 harimo Senegal, Tuniziya na Maroc","Senegal ni igihugu cya kabiri cyo muri Afurika y’abafite uruhu rwirabura (hepfo y’ubutayu bwa Sahara) kivuzwemo Coronavirus nyuma ya Nigeria, ariko umuntu ufite iyo ndwara akaba ari Umufaransa usanzwe utuye i Dakar (umurwa mukuru wa Senegal) kuva mu myaka ibiri ishize.
Uyu murwayi wa Coronavirus ngo yaherukaga gusura u Bufaransa mu duce twa Nimes na Rhones-Alpes hagati mu kwezi kwa Gashyantare gushize, akaba akekwa kuba ari ho yayikuye.
Minisitiri w’Ubuzima muri Senegal, Abdoulaye Diouf Sarr yatangaje ko ku itariki 28 Gashyantare ari bwo uwo Mufaransa yagiye kwa muganga bagasanga umubiri we ufite ubushyuhe bwa degree Celsius 390C, ndetse ababara umutwe no mu mihogo.
Kuva icyo gihe uwo murwayi ngo yahise ashyirwa mu kato mu bitaro byitwa Fann by’i Dakar ntiyakomeza kuremba ariko Leta yakomeje gushaka abantu bose bahuye na we kugira ngo bapimwe, nk’uko uwo muyobozi muri Senegal yabisobanuriye abanyamakuru ku wa mbere tariki 02 Werurwe 2020.
Mu gitondo cyo kuri uyu wa kabiri tariki 03 Werurwe 2020 inzego zishinzwe ubuzima mu bihugu byose ku isi birwaje Coronavirus, zatangaje ko iki cyorezo kimaze guhitana abantu barenga 3,120 kuva cyakwaduka mu kwezi kwa mbere k’uyu mwaka wa 2020.
Ibihugu by’i Burayi cyane cyane u Butaliyani ni byo birimo kuvugwamo kwiyongera gukabije kwa Coronavirus ku rugero rurushije u Bushinwa aho yaje ikomoka, kuko mu munsi umwe gusa ngo haba handuye abarenga 400, ndetse hapfuye abatari munsi ya 15.
Mu bihugu Coronavirus ivugwa kuba imaze kugeramo hari u Bushinwa(80,152), South Korea(5,186), Italy(2,036), Iran(1,501), Diamond Princess(706), Japan(274), France(191), Germany(165),Spain(120),Singapore(108),USA(103),Hong Kong(100),Kuwait(56),Bahrain(49),Thailand(43),Taiwan(41), U.K(40),Australia(34),Switzerland(30),Malaysia(29),Canada(27), Iraq	(26), Norway(25), U.A.E.(21).
Hari na Austria	(18),Netherlands(18), Vietnam(16),Sweden(15), Lebanon(13), Israel(12),Macao(10), Iceland(90), San Marino(8), Belgium(8),Croatia(8),Ecuador(7),Finland(7),Greece(7),Qatar(7),India(6),Mexico(6),Oman(6)Algeria(5),Pakistan(5),Czechia(4), Denmark(4),Philippines(3).
Iki cyorezo cyabonetse no mu bihugu bya Azerbaijan(3),Georgia(3),Romania(3),Russia(3)Brazil(2),Egypt(2),Indonesia(2),Portugal(2),Afghanistan(1),Andorra(1),Armenia(1),Belarus(1),Cambodia(1), Dominican Republic(1), Estonia(1), Ireland(1),Jordan(1),Latvia(1)Lithuania(1), Luxembourg(1),North Macedonia(1), Monaco(1	),Morocco(1),New Zealand(1), Nigeria(1), Saudi Arabia(1),Senegal(1), Sri Lanka(1),Tunisia(1).
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/ibihugu-byabonetsemo-coronavirus-byageze-kuri-76-harimo-senegal-tuniziya-na-maroc,Health
Gukaraba intoki uko bikwiye byakurinda indwara zirimo na Coronavirus,"Iki ni icyorezo cyugarije isi guhera mu ntangiriro z’uyu mwaka wa 2020, kikaba kimaze guhitana abarenga 3.000 hirya no hino ku isi mu mezi abiri gusa.
Uburyo intoki zishobora gukwirakwiza indwara no kwirinda hitawe ku muco wo gukaraba intoki urabisobanukirwa muri iyi nkuru.
Amakuru dukesha ibinyamakuru bitandukanye byandika ku buzima, avuga ko gukaraba intoki hakoreshejwe amazi meza n’isabune ari imwe mu ngamba z’ingenzi zafasha abantu kwirinda indwara nyinshi ziterwa na mikorobe ndetse na virusi zimwe na zimwe.
Dore ahantu intoki z’umuntu zandurira cyane kurusha ahandi:
Umwanda munini (amabyi) waba uw’umuntu cyangwa uw’inyamanswa, kuko uba wuzuyemo mikorobi nyinshi nka Escherichia coli, salmonella, virusi zimwe na zimwe nka norovirusi itera kuruka n’impiswi.
Ubushakashatsi bwagaragaje ko ugereranyije, muri garama imwe (1g) y’umwanda munini hashobora kubonekamo amamiliyari ya zamikorobe.
Nanone kandi zishobora kujya ku ntoki mu gihe ukoze ku kintu ziriho, urugero nk’ahantu umuntu wanduye yakororeye cyangwa yitsamuriye.
Ahandi intoki zakwandurira zigakwirakwiza mikorobe ni ku bintu abantu bakunda gukoraho cyane nka telephone, mudasobwa, amafranga cyangwa ibikinisho by’abana, n’ibindi.
Izi mikorobe iyo utazikarabye ni zo zigenda zikwirakwizwa mu bandi bantu benshi, ari na ko zibatera indwara.
Bigenda gute ngo mikorobe zive ku ntoki zinjire mu mubiri w’umuntu?
Zishobora kunyura mu kwikora mu maso, mu zuru cyangwa se no ku munwa, zishobora kandi kwinjira mu mubiri zinyuze mu byo kurya no kunywa mu gihe umuntu arimo kubitegura cyangwa se arimo gufungura.
Tugaruke ku cyorezo cya Coronavirus cyagaragaye bwa mbere mu Bushinwa mu mpera z’umwaka ushize, kuri ubu kikaba kimaze kugera mu bihugu birenga 76 byo ku isi, no guhitana abakabakaba 3.000.
Mu ngamba zo kugikumira harimo no kugira isuku hibandwa ku gukaraba intoki.
Impamvu iyi ngamba iza mu zibanze ni uko Coronavirus yandura iyo umuntu yitsamuye cyangwa akoroye yegereye undi, iyo umuntu afite ibiganza byandujwe akaba yakora cyangwa yasuhuza umuntu ndetse no gukora ku kintu cyangwa ahantu hari iyo virusi.
Minisiteri y’Ubuzima mu Rwanda yemeza ko nubwo nta Coronavirus irahagaragara, abantu bakwiye kuyirinda binyuze mu ngamba zitandukanye zose zikubiye mu kugira isuku, iya mbere ikaba ari ugukaraba intoki buri gihe ukoresheje amazi meza n’isabune.
Ikigo cy’Igihugu cy’Iterambere (RDB), giherutse gutegeka abatanga serivisi zo gucumbikira abantu, harimo za resitora, utubari, utubyiniro, abatembereza ba mukerarugendo, ababayobora n’abategura ibikorwa bitandukanye, gushyiraho ahantu ho gukarabira intoki na alukolu (alcol) yagenewe gusukura intoki.
Ibi byashyizwe ku nyubako zose ndetse no mu modoka z’abakerarugendo cyangwa abashyitsi kugira ngo habungabungwe ubuzima n’umudendezo w’abashyitsi n’abakozi.
Icyakora nubwo ubukangurambaga bwo gukaraba intoki bwashyizwemo imbaraga mu Rwanda, bigaragara ko ibipimo bikiri hasi.
Inkuru ya Imvaho Nshya, mu kiganiro yagiranye na Mukamunana Alphonsine, umukozi muri Minisiteri y’Ubuzima ivuga ko biri kuri 5%.
Abanyarwanda bakaba bakwiye gukomeza kwirinda indwara zituruka ku mwanda, bubahiriza ibihe byo gukaraba intoki kandi bakoresheje amazi meza n’isabune.
Akomeza avuaga ko abantu bagombye kwita ku bihe by’ingenzi byo gukaraba intoki aribyo: igihe umuntu avuye ku musarani, agiye gutegura amafunguro, agiye kurya, agiye kugaburira umwana cyangwa kumwonsa, no kuzikaraba igihe cyose zanduye.
Umunyamakuru wa Kigali Today/KT Radio
@ naduw12

",https://www.kigalitoday.com/ubuzima/urusobe-rw-ubuzima/Gukaraba-intoki-uko-bikwiye-byakurinda-indwara-zirimo-na-Coronavirus,Health
Pasiteri yasabye imbabazi kubera ikwirakwizwa rya Coronavirus,"Uwo mupasiteri witwa Lee Man-hee uyoboye Itorero ryitwa Shincheonji Church of Jesus yapfukamye asaba imbabazi mu kiganiro yagiranye n’abanyamakuru.
Ibi yabitewe no kuba 60% by’abantu barenga 4000 banduye Coronavirus muri icyo gihugu ari abayoboke b’urwo rusengero, nk’uko iyi nkuru Kigali Today ikesha BBC ibivuga.
Koreya y’Epfo ni cyo gihugu kivugwamo Coronavirus cyane ku mubagane wa Aziya nyuma y’u Bushinwa. Kuri uyu wa mbere tariki 02 Werurwe 2020, icyo gihugu cyatangaje abandi bantu 476 bashya banduye, bituma umubare w’abanduye muri Koreya y’Epfo ugera kuri 4.212.
Abacamanza basabye ko uwo mupasiteri Lee Man-hee w’imyaka 88 y’amavuko akorwaho iperereza ku ruhare rukomeye yaba yaragize rwatumye iyo Virusi ikwirakwira hose.
Abayoboke b’urwo rusengero bivugwa ko ari bo bagaragayeho iyo Virusi bwa mbere, nyamara ubuyobozi bw’iryo torero burabihisha butinya ko bagirirwa nabi, bituma bajya mu materaniro hirya no hino biviramo abantu benshi kwandura.
Iryo torero ngo ryahishe amazina y’abakirisitu baryo bituma kubabona bigorana, icyakora kuri ubu ayo mazina ngo barayatanze nk’uko umuvugizi w’iryo torero Kim Shin-chang yabibwiye BBC.
Yagize ati ""Twari twatinye gutanga amazina yabo kubera ko twatinyaga ko byagira ingaruka ku mutekano wabo"".
Umuvugizi w’iryo torero yavuze ko impamvu babihishe ari uko n’ubusanzwe iryo torero rifatwa nk’iritavuga rumwe na gahunda za Leta, abayoboke baryo ngo bakaba bakunze guhura n’ihohoterwa kubera iyo mpamvu.
Umunyamakuru wa Kigali Today/KT Radio
@ h_malachie

",https://www.kigalitoday.com/ubuzima/indwara/Pasiteri-yasabye-imbabazi-kubera-ikwirakwizwa-rya-Coronavirus,Health
Coronavirus imaze kugera mu bihugu 70 (Urutonde),"Hagati mu kwezi k’Ukuboza k’umwaka ushize wa 2019 nibwo Umujyi wa Wuhan mu Bushinwa wagaragayemo indwara y’ibicurane iterwa n’agakoko(virus) katangiye kitwa 2019-nCoV nyuma kaza kwitwa Covid-19.
Mu mpera z’ukwezi kwa Mutarama 2020 Coronavirus yari imaze gufata ibice bitandukanye by’u Bushinwa ndetse imaze no kwambukira muri bimwe mu bihugu bituranye na bwo.
Ibi byatumye Ishami ry’Umuryango w’Abibumbye ryita ku buzima(OMS) ritangaza ko isi yose igomba gufatira ingamba zihuse indwara ya Coronavirus.
Kugeza mu gitondo cyo kuri uyu wa mbere tariki 02 Werurwe 2020 umubare w’abamaze guhitanwa n’iki cyorezo hirya no hino ku isi wari ugeze ku 3,069. Abamaze kwandura baragera kuri 89,779, naho abo byagaragaye ko bamaze gukira bakaba bari 45,501, guha nyuma hari bamwe basuzuma bagasanga ikibarimo.
Kuri ubu Coronavirus imaze kugera mu bihugu 70 byo hirya no hino ku isi, ariko ibimaze gupfusha abaturage benshi ni u Bushinwa bumaze kurenza abantu 2,954 bugakurikirwa na Korea y’Epfo yapfushije abarenga 30.
Coronavirus nta muti nta n’urukingo irabona, ariko hagati aho abaganga barifashisha imiti igabanya ubukana bwa SIDA ndetse n’ibinini bya Chloroquine bivura malaria, umurwayi yagira amahirwe agakira.
Kugeza mu gitondo cyo kuri uyu wa mbere tariki 02 Werurwe 2020, ibihugu byari bimaze kugaragaramo indwara ya Coronavirus ni u Bushinwa (80,026), Korea y’Epfo (4,335), Italy (1,704), Iran(1,501), Diamond Princess (705 ), Japan (256), Germany (150), France (130), Singapore (106), Hong Kong (100), Leta zunze Ubumwe za Amerika (88), Esipanye (86), Kuwait (56), Bahrain (47), Thailand (43), Taiwan (40), u Bwongereza (36), Australia (30), Malaysia (29), Canada (24), u Busuwisi (24), Iraq (21), U.A.E. (21), Norvege (19), Vietnam (16), Autriche (15), Sweden (14), Macao (10), Israel (10), Lebanon (10), u Buholandi (10), San Marino (8), Belgium (8), Croatia (8), Greece (7), Ecuador (6), Finland (6), Oman (6), u Buhinde (5), Mexico (5), Denmark (4), Pakistan (4), Philippines (3), Algeria (3), Azerbaijan (3), Czechia (3), Georgia (3), Iceland (3), Qatar (3), Romania (3), Brazil (2), Egypt (2), Indonesia (2), Portugal (2), u Burusiya (2).
Ibindi bihugu byari bimaze kubonekamo umuntu umwe wanduye Coronavirus. Ibyo ni Afghanistan, Andorra, Armenia, Belarus, Cambodia, Dominican Republic, Estonia, Lithuania, Luxembourg, North Macedonia, Monaco, Nepal, New Zealand, Nigeria, na Sri Lanka.
Umunyamakuru wa Kigali Today/KT Radio
@ SimonKamuzinzi

",https://www.kigalitoday.com/ubuzima/indwara/article/coronavirus-imaze-kugera-mu-bihugu-70-urutonde,Health
Leta n’abikorera bagiye kujya batanga amafaranga yo gufasha ubwisungane mu kwivuza,"

Iteka rigena inkunga y’ubwisungane mu kwivuza itangwa na Leta, itangwa n’ibigo bitanga ubwishingizi mu kwivuza mu Rwanda, itangwa n’ibigo bikoresha itumanaho ituruka ku guhamagara kuri telefone no ku icuruzwa ry’ibikomoka kuri peteroli n’uburyo iyo nkunga ishyikirizwa ubwisungane mu kwivuza.
Inkunga y’ubwisungane mu kwivuza itangwa na Leta harimo atangwa na Minisiteri y’Imari buri mwaka angana na miliyari esheshatu z’amafaranga y’u Rwanda “6.000.000.000 Frw” aturuka mu ngengo y’imari, hamwe n’ibihumbi bitatu by’amafaranga y’u Rwanda “3.000 Frw” buri mwaka kuri buri muntu utishoboye uri mu cyiciro cya mbere cy’Ubudehe.
Minisiteri y’Ubuzima izajya itanga 50% by’amafaranga yishyurwa ku iyandikwa ry’imiti n’ibikoresho byo mu buvuzi, inatange 100% by’amafaranga yishyurwa n’abakora ubushakashatsi mu rwego rw’ubuzima.
Minisiteri ifite ubucuruzi mu nshingano izajya itanga 10% by’amafaranga acibwa kuri serivisi zihabwa amasosiyete y’ubucuruzi akora ibikorwa by’imikino y’amahirwe.
Polisi y’u Rwanda izajya itanga 50% by’amafaranga yishyurwa mu kugenzura imiterere y’ibinyabiziga. Izajya inatanga 10% by’amafaranga acibwa abatwara ibinyabiziga bakoze amakosa mu muhanda.
Ikigo cya Leta gishinzwe ubuziranenge (RBS) kizajya gitanga 100% by’amafaranga acibwa abacuruza ibintu bitujuje ubuziranenge.
Umujyi wa Kigali uzajya utanga amafaranga 100 Frw ava ku mahoro yakwa kuri parikingi z’ibinyabiziga kuri buri saha imwe bihagaze.
Buri mukoresha azajya yishyura 0.5% y’umushahara umukozi atahana.
Urwego rushinzwe Iterambere mu Rwanda (RDB) ruzajya rutanga 10% by’amafaranga ava mu bukerarugendo agenewe uturere bireba.
Ikigo cy’imisoro n’amahoro kizajya gitanga amafaranga 20.000 Frw ava ku ihererekanya ry’imodoka na 10.000 Frw ava ku ihererekanya rya moto.
 Buri Karere kazajya gatanga 4.000 Frw kuri hegitari imwe y’ubutaka bw’igishanga, 5.000 Frw kuri hegitari imwe y’ubutaka bw’imusozi na 2.000 Frw kuri hegitari imwe y’amaterasi y’indinganire.
Iri teka rivuga ko uretse inkunga ya Leta igenewe abatishoboye itangwa bitarenze tariki ya 30 Nzeri buri mwaka, inkunga ya Leta ivugwa mu iteka ryerekeye inkunga z’ubwisungane mu kwivuza izajya itangwa buri gihembwe.
Inkunga ituruka muri buri kigo gitanga ubwishingizi bw’indwara gikorera mu Rwanda ni 5% y’imisanzu yose yinjijwe mu mwaka mu ishami ryacyo ry’ubwishingizi bw’indwara. Icyakora, inkunga itangwa n’Ikigo cya Leta gifite ishami ry’ubwishingizi bw’indwara mu nshingano zacyo ni 10% by’imisanzu yose yinjiye mu mwaka.
Inkunga itangwa na buri kigo gitanga ubwishingizi bw’indwara mu Rwanda igezwa mu kigo cya Leta gifite ubwisungane mu kwivuza mu nshingano zacyo mu minsi mirongo itatu “30” nyuma y’itariki umwaka w’ibaruramari ry’ikigo gitanga ubwishingizi bw’indwara warangiriyeho.
Buri sosiyete y’ubucuruzi bw’itumanaho yishyura inkunga y’ubwisungane mu kwivuza, aho mu mwaka wa mbere n’uwa kabiri uhereye igihe iri teka ritangarijweho mu Igazeti ya Leta ya Repubulika y’u Rwanda: amafaranga 2.5% y’agaciro k’ibyacurujwe byose ku mwaka n’isosiyete y’ubucuruzi; ku mwaka wa gatatu amafaranga aba 3% y’agaciro k’ibyacurujwe byose ku mwaka n’isosiyete y’ubucuruzi.
Buri sosiyete y’ubucuruzi bw’ibikomoka kuri peteroli yishyura inkunga mu bwisungane mu kwivuza ingana na 20 Frw kuri buri litiro y’ibikomoka kuri peteroli igurishije.
Buri sosiyete y’ubucuruzi bw’itumanaho cyangwa bw’ibikomoka kuri peteroli ishyikiriza Urwego rw’Igihugu rushinzwe kugenzura imikorere y’inzego zimwe z’imirimo ifitiye Igihugu akamaro inkunga yishyuye hakurikijwe uburyo bwagenwe n’urwo Rwego. Urwego rushyikiriza ubwisungane mu kwivuza inkunga yishyuwe bitarenze tariki ya 15 y’ukwezi gukurikira uko inkunga yishyuwemo.
Iri teka rigena ihazabu ku bigo bizajya bitubya inkunga iyo igenzura rigaragaje ko inkunga yishyuwe ari nke ku nkunga yagombaga kwishyurwa. Ikigo bireba cyishyura inkunga itarishyuwe kikanacibwa ihazabu yo mu rwego rw’ubutegetsi ya 200% by’iyo nkunga itarishyuwe.
Ihazabu yo mu rwego rw’ubutegetsi ivugwa mu gika cya mbere cy’iyi ngingo ishyirwa kuri konti y’ubwisungane mu kwivuza igacungwa hamwe n’amafaranga y’inkunga.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/ubuvuzi/article/leta-n-abikorera-bagiye-kujya-batanga-amafaranga-yo-gufasha-ubwisungane-mu-kwivuza,Health
Muri 2021 nta Munyarwanda urwaye Hépatite C uzaba adafata imiti (MINISANTE),"Yabitangaje kuri uyu wa Gatandatu tariki 29 Gashyantare 2020 ubwo hatangizwaga gahunda yo gusuzuma no kuvura indwara y’umwijima wo mu bwoko bwa C, igikorwa cyatangirijwe mu Karere ka Gatsibo, umurenge wa Kabarore.
Lt Col Dr. Mpunga Tharcisse avuga ko Abanyarwanda 4% bashobora kuba bafite indwara z’umwijima.
Avuga ko benshi bafite izi ndwara bazigendana batabizi kuko umuntu ashobora kuyimarana imyaka igera kuri 20 nta kimenyetso bari bibonaho.
Avuga ko Leta yihaye gahunda yo kurandura indwara y’umwijima wo mu bwoko bwa C ku buryo bizagera mu mwaka wa 2021 nta Munyarwanda ufite uyu mwijima uzaba atarabona imiti yo kuyivura.
Ati “Guverinoma y’u Rwanda ifite gahunda yo kurandura iyi ndwara mu Banyarwanda bose. Muri gahunda twihaye y’imyaka 2 yatangiye muri 2019, iteganya ko muri 2021 nta munyarwanda n’umwe ufite Virusi ya Hépatite C, waba utaragize amahirwe yo kubona imiti kandi akavurwa agakira.”
Minisitiri w’Ubutegetsi bw’Igihugu Prof. Shyaka Anastase, avuga ko kugira ngo kwisuzumisha no kuvura indwara y’umwijima wo mu bwoko bwa C bigere kuri benshi bisaba ubufatanye bw’inzego zose hakabaho no kwegereza abaturage iyi serivisi mu midugudu iwabo.
Asaba abayobozi mu nzego z’ibanze kugira iki gikorwa umuhigo bahereye mu isibo kugira ngo kigere kuri benshi kandi mu gihe gito.
Agira ati “Tubigire imihigo y’imirenge, akagari n’umudugudu, iyo mihigo ni iyihe, ni uguhiganwa kugira ngo turebe umudugudu, akagari n’umurenge uza kwesa umuhigo w’uko abaturage bawo bose baba bamaze kwisuzumisha.”
Igikorwa cyo gusuzuma no kuvura indwara y’umwijima wo mu bwoko bwa C cyateganyirijwe ingengo y’imari ya miliyoni 43 z’amadolari ya Amerika ariko ngo akaba ashobora kutazageraho bitewe n’uko hari abafatanyabikorwa biyemeje gufasha Leta muri iki gikorwa.
Gusuzuma no kuvura abagaragaweho umwijima wo mu bwoko bwa C bizajya bikorerwa ubuntu.
Kayisanabo Ernestine, umwe mu baturage bitabiriye ibi biganiro, avuga ko iki gikorwa kizitabirwa cyane kuko ubundi hari abatinyaga kwisuzumisha kuko n’ubundi basanze barwaye batabona ubushobozi bwo kugura imiti.
Ati “Hari abatinyaga kwisuzumisha kuko wasangaga bavuga ko n’ubundi basanze barwaye batabona ubushobozi bwo kugura imiti. Urumva rero bizitabirwa kuko bamenye ko imiti ari ubuntu.”
Umuyobozi w’Ikigo cy’Igihugu gishinzwe Ubuzima (RBC), Dr. Sabin Nsanzimana, avuga ko abantu miliyoni enye mu gihugu hose ari bo bagomba gusuzumwa, abagaragaweho uburwayi bw’umwijima wo mu bwoko bwa C bagahabwa imiti ku buntu.
Kuri ubu ngo abarenga miliyoni ebyiri ni bo bamaze kwisuzumisha.
Kuba iyi gahunda yatangirijwe mu Karere ka Gatsibo ngo ni uko aka karere ari ko kaza ku isonga ku rwego rw’igihugu mu kugira iyi ndwara kuko ku bantu 90,806 bisuzumishije 2,544 basanze barwaye.
Kuri ubu abantu ibihumbi 20 ni bo bafata imiti y’umwijima wo bwoko bwa C ariko ngo intego bakaba bagomba kugera ku bihumbi 110.
Intara y’Iburasirazuba n’iy’Amajyepfo ngo ni zo zigaragaramo abantu benshi bafite umwijima wo mu bwoko bwa C.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/ubuvuzi/article/muri-2021-nta-munyarwanda-urwaye-hepatite-c-uzaba-adafata-imiti-minisante,Health
Algeria: Hagaragaye umurwayi wa mbere wa Coronavirus,"

Umurwayi wagaragaye muri Algeria nk’uko Kigali Today ibikesha BBC, ni Umutaliyani wageze muri icyo gihugu ku itariki 17 Gashyantare 2020.
Ibyo byatangajwe kuri televiziyo y’icyo gihugu, ubwo Minisitiri w’Ubuzima wa Algeria Abdel Rahman Ben Bouzid yemezaga ko uwo abaye umurwayi wa mbere ugaragaweho n’iyo virusi ya Coronavirus muri icyo gihugu.
Bikimara kwemezwa ko afite iyo virusi, yahise ashyirwa mu kato kugira ngo abanze yitabweho n’abaganga, bityo ntakomeze kwanduza abandi.
Amakuru dukesha BBC avuga ko Perezida wa Algeria yasabye abaturage kwitondera amakuru batangaza ku mbuga za internet ajyanye na Coronavirus.
Perezida Abdelmadjid Tebboune wa Algeria nyuma yaje gutangaza kuri Twitter ko yategetse abakuriye urwego rw’ubuvuzi mu gihugu kwigengesera ku rwego rwo hejuru rushoboka, nk’uko ibiro ntaramakuru by’Abongereza ‘Reuters’ bibitangaza.
Amajyaruguru y’u Butaliyani, atuwe n’Abanya-Algeria benshi, akomeje kuba izingiro rya Coronavirus muri icyo gihugu.
Kompanyi Eni y’iby’ingufu y’i Milan mu Butaliyani inafite imishinga muri Algeria.
Ibihugu byinshi by’i Burayi byatangaje abantu ba mbere basanzwemo Coronavirus, benshi bakaba bafitanye isano n’u Butaliyani aho ikomeje kwiyongera.
Austria (cyangwa Autriche), Croatia n’u Busuwisi byatangaje ko abantu basanzwemo Coronavirus bari baragiye mu Butaliyani.
Mu minsi mike ishize, u Butaliyani bwahindutse igihugu cyugarijwe na Coronavirus cyane i Burayi, mu Butaliyani hakaba hari abarwayi barenga 300, ikaba imaze guhitana abagera kuri 11.
Ariko n’ubwo bimeze bityo, ibihugu bituranye n’u Butaliyani byavuze ko gufunga imipaka yabyo ikora ku Butaliyani byaba birimo gukabya.
Coronavirus kandi yageze no muri Amerika y’Amajyepfo, mu gihugu cya Brazil.Uwo yagaragayeho ni umuturage ukomoka muri Brazil wari usubiye iwabo avuye mu Butaliyani.

",https://www.kigalitoday.com/ubuzima/indwara/Algeria-Hagaragaye-umurwayi-wa-mbere-wa-Coronavirus,Health
Yamaze imyaka ine arwaye umutima awukira mu byumweru bibiri,"Simpunga avuga ko agifatwa n’ubwo burwayi muri 2004 atari azi ibyo ari byo, ko yumvaga nta ntege, umutima ugatera cyane, yazamuka akantu gato bikanga akicara abandi bana bakamusiga ariko yahatiriza akitura hasi ubwenge bukagenda, yaruhuka gato akongera agahaguruka.
Yamaze iyo myaka ine abayeho muri ubwo buzima, gusa imiti yafataga yandikiwe na Dr Kagame Abel, umwe mu baganga mbarwa bavura umutima mu Rwanda, yamurindaga kuremba akomeza kwiga kugeza habonetse abaganga b’inzobere baramuvura.
Agira ati “Ndashimira abaganga b’Abanyarwanda, Dr Kagame na Prof Mucumbitsi bamfashije cyane kuko bahise bamenya uko uburwayi bwanjye buhagaze nyuma yo kuncisha mu cyuma. Bambwiye ko nagombaga kubagwa, wenda nkajya hanze cyangwa ngategereza abaganga b’inzobere b’Abanyamerika bendaga kuza mu Rwanda”.
Ati “Muri 2008 nibwo abo baganga baje, kimwe n’abandi twari dutegerezanyije baratubaga bigenda neza. Namaze ibyumweru bibiri mu bitaro mpita ntaha iwacu mu Bugesera numva mpumeka neza, ntangira gukora imirimo ntakoraga ndetse nkanazamuka singire ikibazo”.
Yongeraho ko kuva icyo gihe ubuzima bwe bwakomeje kugenda neza kuko yakomeje kwiga nubwo uwo mwaka yabazwemo yari yahagaritse ishuri, ubu akaba abasha gutwara igare akava i Kigali akajya i Bugesera akanagaruka ntagire ikibazo na kimwe.
Umutima wa Simpunga wari ufite ikibazo cy’uko mu turyango tune tunyuramo amaraso ajya mu byumba bine biwugize, tubiri muri two tutafungaga neza kuko akaryango gafunguka, amaraso agacamo kagahita kifunga kuko atemerewe kugaruka, ibyo ngo bigakira ari uko umutima ubazwe, ari byo yavuwe.
Yahisemo kuba umuganga ngo azajye avura abandi
Simpunga amaze kurangiza amashuri yisumbuye, yahisemo kwiga ikiganga muri kaminuza kugira ngo na we azajye afasha abababara abavure.
Ati “Iwacu duturiye ikigo nderabuzima, najyaga numva abataka cyangwa abana barira nkagira ikibazo. Nanjye igiti cyigeze kunjomba gihera mu mubiri, kwa muganga bantera ikinya bagikuramo ntababaye mpita nkunda ikiganga”.
Ati “Hiyongereyeho ko bamvuye umutima wari umereye nabi ndetse n’abandi barabavura dutaha mu minsi itarenze umunani, mpava niyemeje kwiga ikiganga ngo nanjye nzajye mfasha abandi”.
Simpunga ubu arangije kaminuza mu ishami ry’ubuganga (ushatse ukaba wamwita Dr Simpunga) akaba arimo kwimenyereza umwuga mu bitaro bya Kibagabaga byo mu Karere ka Gasabo, inzozi ze ngo zikaba ari uko azasubira kwiga kugira ngo azabe inzobere (Specialist) mu kuvura umutima, cyane ko mu Rwanda kugeza ubu bakiri mbarwa.
Agira inama abantu yo kwihutira kujya kwa muganga mu gihe babonye cyangwa bumvise ikintu kidasanzwe ku mubiri wabo kugira ngo bafashwe batarazahara.
Indwara y’umutima ibarirwa mu ndwara zitandura (NCDs) zikaba zihangayikishije u Rwanda n’isi muri rusange, kuko mu Rwanda zihitana 42% by’abantu bapfa mu mwaka naho ku isi indwara zitandura zishamikiye ku mutima zikica abantu miliyoni 17.7 buri mwaka.
Indwara enye ziza imbere mu kwica abantu benshi ni iz’umutima, iz’ubuhumekero, kanseri na diyabete, nyuma hakaza n’izindi nyinshi ariko impuguke mu kuzivura zikemeza ko 80% byazo zishobora kwirindwa, icy’ingenzi ngo ni ukugira umuco wo kwipimisha kugira ngo uwo basanganye imwe muri izo ndwara avurwe hakiri kare kuko nyinshi zikira.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/yamaze-imyaka-ine-arwaye-umutima-awukira-mu-byumweru-bibiri,Health
"Umurwayi n’ubwo yaba atazakira, yitabweho kandi ntahuhurwe – Papa Francis","Ubu ni bumwe mu butumwa abaganga bo ku bitaro bya Kaminuza bya Butare (CHUB) bagejejweho bizihizaga umunsi w’abarwayi ku cyumweru tariki 23 Gashyantare 2018.
Mu butumwa bwa Papa Fransisiko basomewe n’umupadiri mu gitambo cya misa cyabimburiye ibindi bikorwa byo kwisihiza umunsi w’abarwayi, hari ahagira hati “Mu gihe musuzuma, mukingira mutanga imiti, mukora ubushakashatsi bwita ku barwayi b’ingeri zose mugomba kumenya mbere na mbere ko mubikorera umuntu, aho kumurutisha uburwayi bwe.”
Ubu butumwa bunasaba abaganga kudahuhura abarwayi barwaye indwara zidakira ahubwo bakitabwaho by’umwihariko bakanoroherezwa ububabare.
Ubwo butumwa bugira buti “Twibuke ko ubuzima ari ndakorwaho. Ni ubw’Imana yonyine. Kirazira kubuvogera, ndetse nta n’ugomba kubugenga uko yishakiye. Igihe mudashoboye kuvura umurwayi ngo akire, mushobora gukomeza kumwitaho mumukorera ibimworohereza ububabare kandi bimuhumuriza.”
Ubu butumwa bwa Papa kandi bushishikariza ibigo bitanga serivisi z’ubuvuzi ndetse n’abayobozi b’ibihugu byose kwita ku byafasha n’abakene kwivuza aho kureba ubukungu gusa.
Umuyobozi wa CHUB, Dr. Augustin Sendegeya, avuga ko ubu butumwa bwabibukije ko bagomba kurushaho gutanga serivise nziza, ko n’ubwo basanzwe babyitaho, no kubyibukiranya ntacyo bitwaye.
Ati “Bajya bakoresha imvugo ngo ijambo ryiza ni mugenzi w’Imana. Buriya n’iy’umuntu arwaye atazakira, ntugomba kubimuhisha mubiganiraho, ariko ukanamwitaho, ukamenya ububabare afite ukanagira uruhare mu kubugabanya.”
N’ubwo CHUB yizihije umunsi mpuzamahanga w’abarwayi tariki 23 Gashyantare 2020, ubundi wizihizwa ku rwego rw’isi buri mwaka tariki 11 Gashyantare. Kuwizihiza byashyizweho na Mutagatifu Papa Yohani Pawulo wa II mu mwaka wa 1992.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/ubuvuzi/article/umurwayi-n-ubwo-yaba-atazakira-yitabweho-kandi-ntahuhurwe-papa-francis,Health
U Rwanda rugiye gutanga udukingirizo turenga miliyoni 30 ,"Mu mwaka ushize wa 2019, Ikigo cy’Igihugu cyita ku buzima (RBC), cyatanze udukingirizo tw’abagabo dusaga gato miliyoni mirongo itatu n’imwe (31.4M). Buri mwaka hatangwa udukingirizo turenga miliyoni magana atandatu (600M) hirya no hino ku isi.
Uyu mwaka, umuryango witwa (AIDS Healthcare Foundation-AHF), utanga udukingirizo mu bihugu 43, uzaha Abanyarwanda udukingirizo tw’ubuntu tugera kuri miliyoni enye mu gihe umwaka ushize wa 2019, uwo muryango watanze utugera kuri miliyoni eshatu.
Dr. Mugwaneza Placidie uhagarariye ishami ryo kurwanya Sida n’izindi ndwara zandurirra mu mibonano mpuzabitsina yagize ati “Uyu mwaka RBC ku bufatanye n’abafatanyabikorwa bayo, turateganya gutanga udukingirizo tw’abagabo tugera kuri miliyoni 33”.
Uko kongera umubare w’udukingirizo bigamije korohereza abantu kubona udukingirizo tw’ubuntu ndetse no gushishikariza urubyiruko cyane cyane kwitabira kudukoresha.
Umuryango AHF uvuga ko nubwo u Rwanda rwateye intambwe ikomeye mu kurwanya Sida, ariko hari ikibazo cy’igabanuka ry’umubare w’abakoresha udukingirizo, by’umwihariko urubyiruko, kuko urubyiruko rukoresha udukingirizo ruracyari munsi ya 60% kandi ni yo ntego.
Dr. Brenda Asiimwe Kateera, uhagarariye umuryango AHF mu Rwanda yagize ati “Turabona kugabanuka kw’ikoreshwa ry’udukingirizo kandi ari yo ntego yacu, turashishikariza abantu cyane cyane urubyiruko gukoresha udukingirizo, kuko ubu ubwandu bushya bugaragara ahanini mu rubyiruko rufite hagati y’imyaka 15 na 24”.
Imibare ya vuba aha, yerekana ko 3% by’Abanyarwanda bafite ubwandu bw’agakoko ka Sida. Icyakora abagera kuri 90% nibura, babona imiti igabanya ubukana bwa Sida ku buntu.
Ikigo cyo muri Leta zunze ubumwe za Amerika gishinzwe ubushakashatsi ku ndwara no kuzikumira (The Center for Disease Control and Prevention) kigira inama ibihugu kugira gahunda yo gukwirakwiza udukingirizo tukagera kuri bose kandi ku buntu.
Ibyo bisanzwe bikorwa mu Rwanda, kuko ahantu hahurira abantu benshi nko mu isoko, mu bigo nderabuzima udukingirizo tuba duhari kandi ku buntu, hari kandi n’utuzu duto tugera ku munani hirya no hino muri Kigali. (Ni utuzu tutabamo umuntu , ushaka agakingirizo yinjiramo akagafata gusa akagenda).
Dr. Kateera yagize ati “Kugira ngo turusheho kwegereza abantu udukingirizo, dufite gahunda yo gushyiraho za “kiyosike” (mobile condom kiosks) zigendanwa mu bice by’icyaro zikiyongera kuri izo umunani ziri mu Mujyi wa Kigali”.
Ibyo yabivugiye mu Karere ka Musanze mu muhango wo kwizihiza umunsi mpuzamahanga w’agakingirizo.
Uwo munsi ubundi wizihizwa ku itariki 13 Gashyantare, ukaza ubanziriza umunsi w’abakundana (Saint Valentin) wizihizwa ku itariki 14 Gashyantare, ibyo bikaba bigamije kurwanya ubwandu bushya bwa virusi itera Sida binyuze mu kwirinda imibonano mpuzabitsina idakingiye.
Ni iyo gahunda y’uwo munsi kuva washyirwaho mu mwaka wa 2009.
Muri uwo muhango, abagore bamwe bavuze ko ubwo bukangurambaga bwo gukoresha agakingirizo buhoraho, butuma barushaho kumenya ubuzima bwabo bw’imyororokere.
Uwitwa Kampire Alphonsine, umubyeyi w’abana babiri yagize ati “Kubera ubu bukangurambaga, ubu singitinya gusaba umugabo wanjye gukoresha agakingirizo. Ibyo biterwa n’uko ubu nzi akamaro k’agakingirizo dukoresha twirinda tunaboneza urubyaro”.
Udukingirizo tw’abagore ntituboneka ahantu hose, ariko umugore ugasabye nko mu kigo nderabuzima yagahabwa kandi nta kiguzi.
Gusa hari abagore basaba ko udukingirizo tw’abagore twajya tuboneka hose nk’uko bimeze k’udukingirizo tw’abagabo.
RBC ivuga ko umwaka ushize hatanzwe udukingirizo tw’abagore tugera ku 4.000 uyu mwaka ikaba iteganya gutanga udukingirizo tw’abagore 5.000.
Dr. Mugwaneza yagize ati “Ikibazo k’udukingirizo tw’abagore, si uko tubura cyangwa se tudatangirwa Ubuntu, ahubwo ikibazo ni uko abemera kudukoresha ari bakeya”.
Dr. Aphrodis Kagabo, umuyobozi w’ikigo gishinzwe ubukangurambaga mu by’ubuvuzi (Health Development Initiative-HDI) yavuze ko igituma udukingirizo tw’abagore tutitabirwa cyane, ari uko tutasobanuwe neza kuva mu ntangiriro.
Abanyamakuru ba Kigali Today
@ kigalitoday
",https://www.kigalitoday.com/ubuzima/urusobe-rw-ubuzima/article/u-rwanda-rugiye-gutanga-udukingirizo-turenga-miliyoni-30,Health
Umunyafurika wari wagaragaweho Coronavirus ntayo akirwaye,"umuvugizi wa OMS, Tarik Jašarević, yavuze ko uwo mugabo ari hafi koroherwa, ariko ko azagumishwa mu kato mu igihe cy’iminsi 14, ndetse nyuma agakorerwa ibindi bizamini ngo harebwe niba yarakize neza.
BBC yavuze ko mu cyumweru gishize, Minisiteri y’Ubuzima mu Misiri yari yavuze ko uwo muntu ari umunyamahanga, ariko ntiyavuga igihugu akomokamo.
Ni we wari wabaye umuntu wa mbere muri Afurika wemejwe ko arwaye ubu bwoko bwa coronavirus buzwi nka Covid-19.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/umunyafurka-wari-wagaragaweho-coronavirus-ntayo-akirwaye,Health
Umuryango wa UN Foundation washimye uko u Rwanda rukumira Ebola,"Uyu muyobozi n’itsinda ayoboye, bari kumwe n’itsinda rishinzwe gukora ubuvugizi mu Nteko Ishinga Amategeko, ku nkunga igihugu cya Amerika kigenera imishinga y’Umuryango w’Abibumbye, kuwa 18 Gashyantare 2020 basuye ibikorwa byashyizweho na Leta y’u Rwanda mu gukumira icyorezo cya Ebola mu Karere ka Rubavu.
Ni ibikorwa birimo ivuriro rifite ubushobozi bwo kwakira abarwayi ba Ebola no kubitaho riri mu Karere ka Rubavu, ibikorwa byo gupima ibimenyetso bya Ebola ku mupaka uhuza u Rwanda na Congo, hamwe n’ibikorwa by’isuku bikumira iki cyorezo mu minsi ishize cyari gifite ubukana mu Burasirazuba bwa Repubulika Iharanira Demokarasi ya Congo.
Iri tsinda rikorana n’Inteko Ishinga Amategeko ya Amerika rigizwe n’abantu 13 mu gukora ubuvugizi ku nkunga y’imishinga ya UN, barimo Thomas Rice, umuyobozi mu biro bya Michael McCaul w’umu Republicain, Samantha Schifrin, umujyanama mu birebana n’umutekano mu biro bya Rep. David Price, Emily Weber, ukora mu biro bya Depite Colin Allred, Stacy Thompson, ukora mu biro bya Depite Rep. Chrissy Houlahan, Andrew Kalaris, ukora mu biro bya senateri Tim Kaine.
Katie Abrames, impuguke mu kanama gashinzwe ububanyi n’amahanga muri Sena ya Amerika, Jordie Hannum, umuyobozi ushinzwe umubano hagati y’Umuryango w’Abibumbye na Leta ya Amerika, Micah Spangler, umuyobozi ushinzwe ibikorwa by’ubutabazi muri UN Foundation, Elise Edwards, umuyobozi ushinzwe gushyira mu bikorwa gahunda za UN Foundation na William Moore, umuyobozi muri Executive Eleanor Crook Foundation.
Peter Yeo, umuyobozi wungirije wa UN Foundation yatangaje ko ibikorwa byo kurwanya Ebola bigaragaza icyizere u Rwanda rufitiwe n’imiryango itandukanye y’Umuryango w’Abibumbye;
Yagize ati; “Ibi bigaragaza icyizere u Rwanda rugirirwa n’imishinga y’Umuryango w’Abibumbye irimo UNICEF mu bikorwa byo gufatanya n’abaturage mu kurwanya ikwirakwira ry’icyorezo cya Ebola mu Rwanda, buri wese akwiye kubishimirwa kuba Ebola itarashoboye kugera mu Rwanda kandi hari urujya n’uruza rw’abantu benshi n’ahari Ebola.”
Akomeza avuga ko ibikorwa yasanze ku mupaka mu gukumira Ebola bigaragaza imbaraga u Rwanda rwakoresheje.
Yagize ati “Natunguwe n’ubwinshi bw’abambukiranya umupaka uburyo ari benshi kandi bihuta, nagenze mu bihugu byinshi ariko ibyo nabonye hano nta handi nabibonye, ikirenze ibyo ni uburyo u Rwanda rufatanyije n’imiryango mpuzamahanga bashoboye guhagarika Ebola ku mupaka nk’uyu unyurwaho n’abantu benshi.”
Mu ruzinduko barimo rw’iminshi itanu kuva tariki ya 15 Gashyantare kugeza tariki ya 21 abagize itsinda rya UN Foundation bari mu Rwanda bahuye n’abayobozi b’imishinga y’Umuryango w’Abibumbye ikorera mu Rwanda irimo UNDP, UNICEF, UNHCR, kuganira n’ubuyoozi bwa Ambasade y’Abanyamerika mu Rwanda.
Bazanaganira na Perezida w’Inteko Ishinga Amategeko y’u Rwanda, basure ibikorwa ishami ry’Umuryango w’Abibumbye ryita ku bana (UNICEF) ryakoreye mu Karere ka Nyabihu byita ku burezi no gutanga amazi meza mu kwita ku mikurire n’imirire y’abana.
Bazasura Akarere ka Ngoma mu Ntara y’Uburengerazuba basure ibikorwa biteza imbere abagore biterwa inkunga n’imiryango nka WFP, UN Women, FAO na UNDP.
Mu Karere ka Bugesera bazasura umudugudu utuwe n’abarokotse Jenoside yakorewe Abatutsi n’abayigizemo uruhare biyemeje gufatanya mu guteza imbere ubumwe n’ubwiyunge, basure n’urwibutso rwa Jenoside yakorewe Abatutsi rwa Nyamata.
Mbere yo gusubira mu gihugu cyabo, bazaganira na Minisitiri w’Ububanyi n’Amahanga, Dr. Vincent Biruta, na Minisitiri w’Imari n’Igenamigambi, Dr. Uzziel Ndagijimana. Ibiganiro bizibanda ku bubanyi n’amahanga bw’u Rwanda n’iterambere ry’igihugu.
Bazahura n’urubyiruko rwahembwe muri batanu ba mbere muri World Economic Forum Africa 2015, basure n’ikigo cya Isange One Stop Center Kacyiru giterwa inkunga na UNFPA na UN Women mu kurwanya ihohoterwa rishingiye ku gitsina.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/indwara/article/umuryango-wa-un-foundation-washimye-uko-u-rwanda-rukumira-ebola,Health
Coronavirus ishobora kuva mu gacurama ikinjira mu muntu (Ubushakashatsi),"Dr Nsanzimana Sabin, umuyobozi mukuru w’ikigo cy’igihugu cyita ku buzima(RBC), aherutse gutangaza ko mu Rwanda hakozwe ubushakashatsi hagati ya 2010-2014, bafata ibipimo ku ducurana 203 hano mu Rwanda, bashaka kumenya niba ubwoko bwa virusi uducurama tugira bwagiye buvugwa hirya no hino ku isi buri no mu gace u Rwanda ruherereyemo.
Muri utwo ducurama twapimwe uko ari 203, utugera kuri 27 byagaragaye ko dufite Coronavirus, gusa iyo Coronavirus yagaragaye ku ducurama two mu Rwanda, itandukanye n’iyo ivugwa mu Bushinwa muri iyi minsi n’ahandi ku isi.
Iyo Coronavirus yabaye icyorezo gihangayikishije isi muri iki gihe, iyo igeze mu mubiri w’umuntu ararwara hakabaho n’ubwo ahita apfa. 
Igitangaje ni uko byagaragaye ko ishobora kuva mu gacurama ikinjira mu mubiri w’umuntu.
Naho ubundi iyo yagaragaye mu ducurama two mu Rwanda, ni virusi iba mu ducurama tukayibana ubwatwo ntacyo dutwaye abantu. Ikindi uwo muganga yavuze ni uko ubusanzwe abantu babana na virusi zitandukanye ariko virusi zose si ko ziba icyorezo.
Yongeraho ko icyo cyorezo cya Coronavirus kivugwa mu Bushinwa kitaragera mu Rwanda, gusa ko abantu bagomba gukomeza kwirinda. Ikindi ni uko hafashwe ingamba zigamije kwirinda ko icyo cyorezo cyagera mu Rwanda.
Muri izo ngamba harimo kuba icyo kigo cyarashyize abantu ku kibuga cy’indege, kugira ngo ugeze ku kibuga aje mu Rwanda agire ibibazo abazwa, apimwe ndetse abaye anafite ibimenyetso by’icyo cyorezo afashwe byihuse, bityo baramire ubuzima bwe kandi ntagire abandi yanduza.
Isano ya Coronavirus ivugwa mu Bushinwa n’ibindi bintu byitwa ‘Corona’
Mu gihe u Rwanda rwashyizeho izo ngamba zigamije gukumira Coronavirus, hari abandi bantu hirya no hino ku isi bahugiye kuri internet bashakisha isano iri hagati y’iyo virusi n’ibindi bintu byitwa ‘Corona’.
Mu byo bagerageza kuyisanisha na yo harimo inzoga yitwa ‘Corona Extra beer’ ndetse n’imodoka yitwa ‘Toyota Corona’ .
Ku rubuga www.pulselive.co.ke bavuga ko guhera ku itariki 18 Mutarama 2020, umubare w’ abashakisha isano iri hagati y’icyorezo cya Coronavirus n’inzoga yitwa ‘Corona Beer’, wiyongereye cyane.
Kuri urwo rubuga bavuga ko amakuru bakesha ‘Google’ avuga ko abantu bandika ibibazo ‘Corona Beer Virus’, ‘Beer Virus’, na ‘Beer Coronavirus’ kuri internet hirya no hino ku isi biyongereye cyane.
Google ivuga ko umubare w’abashakisha kuri internet isano hagati y’iyo nzoga n’icyorezo cya ‘Coronavirus’ wazamutse nyuma y’uko icyo cyorezo cyibasiye u Bushinwa ndetse kikaba kimaze guhitana abatari bake.
Nta bushakashatsi bwigeze bwemeza isano hagati y’iyo nzoga ikorerwa muri Mexique n’icyorezo cya Coronavirus.
Kuva ku itariki 18 kugeza kuri 26 Mutarama, hirya no hino ku isi, abanditse kuri internet bashakisha amagambo ‘Corona Beer Virus’ bariyongereye bagera ku 2.300% , nk’uko bigaragazwa na Google.
Kuri urwo rubuga basobanura ko icyo cyorezo cyiswe ‘Coronavirus’ bitewe n’uko iyo barebye iyo virusi muri mikorosikopi (microscope), babona ifite ishusho nk’iy’ikamba ry’abamikazi na twa tuntu dusa n’udusongoye tuba ku ikamba.
Ubundi ‘Corona’ ni ijambo ry’Ikilatini risobanura ‘Crown’ mu Cyongereza cyangwa se ‘Ikamba’ mu Kinyarwanda.
Ikindi kandi ni uko n’abagerageza guhuza icyo cyorezo n’imodoka ya ‘Corona’ ngo ntaho bihuriye. Kuko izina ryavuye ku ishusho y’iyo virusi muri microscope.
Umunyamakuru wa Kigali Today
@ umureremedia
",https://www.kigalitoday.com/ubuzima/indwara/article/coronavirus-ishobora-kuva-mu-gacurama-ikinjira-mu-muntu-ubushakashatsi,Health
Menya byinshi ku ndwara ya Tetanos (Agakwega),"Ishami ry’Umuryango w’Abibumbye ryita ku bana (UNICEF), ku bufatanye n’ihuriro rishinzwe kurandura burundu indwara ya tetanosi (agakwega) mu bana n’ababyeyi, ryatangaje ko u Rwanda ruri mu bihugu 33 byashoboye kurandura iyo ndwara.
Nubwo bimeze bityo ariko, iyi ndwara iracyahari ndetse ni byiza ko abantu bayigiraho amakuru ahagije kugira ngo barusheho kumenya uko yirindwa kuko ari indwara mbi kandi yica.
Nubwo Tetanos itakiri ikibazo kiremereye mu Rwanda ugereranyije n’ahandi, ariko iracyahari ndetse yica abantu. Ikindi kuba yaragabanutse ntibisobanura ko yaranduwe burundu nk’uko Sibomana Hassan, Umuyobozi wa gahunda y’igihugu y’ikingira muri Kigo cy’Igihugu cyita ku Buzima (RBC) abivuga, ari na yo mpamvu kuyisobanukirwa no kuyigiraho amakuru ari ingenzi.
Agira ati: “Kuvuga ko Tetanos yaranduwe ntibivuze ko idahari. Irahari ndetse no kuyirandura burundu ntibishoboka, biragoye kuko kubona imiti yo gushyira mu butaka bwose ntibishoboka”.
Ese niba Tetanos ikiboneka mu Rwanda wowe hari icyo uyiziho? 
Sibomana agira ati “Tetanos ni indwara yandura bitewe n’ibikoresho byandujwe n’itaka kuko ni indwara iterwa n’agakoko kitwa ‘Clostridium titani’ kibera mu butaka, ukaba wagasanga ahantu hose, bivuga ngo ahantu hari ivumbi cyangwa umukungugu rigahura n’umubiri w’umuntu ahari igikomere aba ashobora kwandura tetanos iyo atakingiwe”.
Sibomana akomeza asobanura ibimenyetso byayo bidashidikanywaho n’igihe bifata kugira ngo bigaragare nyuma yo kuyandura.
Ati “Iyo umuntu yarwaye tetanos ashobora kugira umuriro, ariko by’umwihariko ikiyitandukanya n’izindi ndwara ku buryo hatabaho no kuyibeshyaho ni ukugagara igihe umuntu ahuye n’urumuri, kuburyo aba aryamye ariko umubiri ntukore aho aryamye, kuburyo aba ashinze udutsinsino, umutwe n’amaboko ibindi bice by’umubiri biri mu kirere.
Bishobora gufata iminsi iri hejuru y’icyumweru kugera no ku minsi 28 akaba ari bwo umurwayi atangira kugaragaza ibimenyetso, ndetse rimwe na rimwe abarwayi bagaragaza ko bashobora kuba barwaye iyi ndwara kwa muganga hari ubwo dusanga n’igisebe dutekereza ko yinjiriyemo gisa n’icyanakize kubera ko bitwara igihe kinini.
Ni nayo mpamvu abantu bagomba kwitwararika kugira isuku ihoraho aho bishoboka abantu bakaba banakingirwa ariko by’umwihariko abana bose bagakingirwa”.
Sibomana avuga ko indwara ya tetanos ivurwa igakira iyo bikozwe hakiri kare. Ikiruta byose mu kuyirandura akaba ari ukwita ku rukingo rwayo ruhabwa abana n’ababyeyi ku buntu, ndetse n’abandi bantu bararuhabwa ariko barwiguriye.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/indwara/article/menya-byinshi-ku-ndwara-ya-tetanos-agakwega,Health
Miss Kamikazi Nadege arashaka gutanga umusanzu ku bana bavukana ubusembwa,"

Siyansi igaragaza ko hari abana benshi bavukana ibibazo by’ubusembwa n’ubumuga buturutse ku kuba uturangamurage two mu maraso twarigabanyije nabi mu gihe cy’isamwa ry’umwana.
Ibi bitera icyakwitwa nk’impanuka mu kwirema kw’ibice by’umwana haba ku mubiri hagaragara cyangwa se ku bwonko bw’umwana, bigatuma avukana ibibazo bishobora no kumuherekeza kugeza mu zabukuru.
 Miss Kamikazi Rurangirwa Nadege urimo wiyamamariza ikamba rya Miss Rwanda muri 2020, yakoze umushinga wo kwita kuri aba bana bavukana bene ibi bibazo, kuko ngo bahura n’itotezwa, ihezwa no kudahabwa uburenganzira bwabo, ndetse ngo hari n’imiryango ibica bakivuka.
Mu gihe yiyamamazaga, Kamikazi urangije amashuri yisumbuye mu by’ubumenyi bwa Mudasobwa yavuze ko azakora porogaramu ishyirwa muri Telefoni ifasha ababyeyi kumenyesha ibibazo by’aba bana, gukusanya inkunga no gushyiraho ikigega cyo gufasha aba bana kugira ngo abakeneye kubagwa babikorerwe n’abakeneye kwigishwa mu buryo bwihariye bigishwe.
Iyi porogaramu izakorwa, izahabwa inzego z’ubuvuzi zo mu Rwanda kugira ngo ifashe mu kwigisha ababyeyi iby’izi ndwara, binigishwe abajyanama b’ubuzima kugira ngo bajye batanga amakuru ku mwana ugaragaje ibimenyetso by’ubu busembwa.
Zimwe mu mpamvu zituma Miss Rurangirwa yita kuri aba bana, ngo ni uko aba bana basa n’abahabwa akato gakabije bakanimwa uburenganzira bwabo.
Benshi muri aba bana ngo bafungiranirwa mu nzu, abandi imiryango ikabafata nk’udukoko tutagize icyo tumaze.
Ikibazo cy’abana bavukana ubumuga n’ubusembwa kirakomeye mu Rwanda. Dr. Ntaganda Edmond uvura abana bavukana ubusembwa mu bitaro bya CHUK, aherutse kubwira Kigali Today ko buri mwaka, muri ibi bitaro havuka nibura abana 1000. Benshi muri aba bana baba bakeneye kubagwa kugira ngo bavurwe neza, ariko uyu muganga avuga ko bafite ubushobozi bwo kubaga abana hagati ya 400 na 500 gusa.
Ubuke bw’aba baganga bita kuri bene ibi bibazo, buhangayikishije Ministeri y’Ubuzima, ariko ngo Kaminuza y’u Rwanda yabasezeranyije ko bidatinze izasohora abaganga bita kuri aba bana.
Kamikazi Rurangirwa Nadege ari mu mwiherero i Nyamata hamwe n’abandi bakobwa bagenzi be aho bitegura guhatanira ikamba rya Miss Rwanda. Aramutse atowe, uyu ni wo mushinga yakwihutira gukora mu rwego rwo kunganira aba bana.
Umunyamakuru wa Kigali Today/KT Radio
@ gentil_gedeon

",https://www.kigalitoday.com/ubuzima/ubuvuzi/article/miss-kamikazi-nadege-arashaka-gutanga-umusanzu-ku-bana-bavukana-ubusembwa,Health
Abitabiriye inama ya Afurika yunze Ubumwe barasuzumwa Coronavirus ,"

Abakora mu by’ubuzima bagaragara ku miryango minini yinjira ahabera inama, bagasuzuma cyane cyane ibipimo by’umuriro abaza muri iyo nama baba bafite.
Iyo nama y’iminsi itatu yatangiye ku cyumweru tariki 09 Gashyantare 2020. Ihurije hamwe abakuru b’ibihugu na za Guverinoma, abakora ubucuruzi, abaharanira uburenganzira mu ngeri zitandukanye (activists) n’abandi banyacyubahiro batandukanye.


Ibihugu bitandukanye byo muri Afurika byagiye bivugwamo amakuru y’ababyinjiyemo bakekwaho iyo virusi, gusa abasuzumwe bose bo muri ibyo bihugu bya Afurika bikaba byaragaragaye ko iyo virusi ntayo bari bafite.
Icyorezo cya Coronavirus cyabonetse bwa mbere mu Mujyi wa Wuhan wo mu Bushinwa kimaze guhitana abasaga 900, naho abasaga ibihumbi 40 bakaba bamaze kucyandura.


Amafoto: Emmanuel Igunza/BBC
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/abitabiriye-inama-ya-afurika-yunze-ubumwe-barasuzumwa-coronavirus,Health
Coronavirus imaze kwica abasaga 900,"Mu biganiro by’inama rusange y’Umuryango wa Afurika yunze Ubumwe iteraniye i Addis Ababa, biteganyijwe ko abari muri iyo nama banaganira kuri iyi virus n’uko Afurika yiteguye.
Umubare w’abantu iyi ndwara imaze kwica mu Bushinwa ubu ugeze kuri 908, abantu 40,171 banduye iyi virus mu gihe abandi 187,518 bari gukurikiranirwa hafi n’abaganga.
Imibare ya Leta y’u Bushinwa ikomeza ivuga ko abantu 3,218 bari barwaye iyi ndwara bayikize ndetse basezerewe mu bitaro bagataha.
Ishami ry’umuryango w’abibumbye ryita ku buzima (OMS) ryohereje itsinda ry’inzobere i Beijing gufasha abakora ubushakashatsi kuri iyi virus.
Kuri uyu wambere, miliyoni z’abaturage mu Bushinwa bongeye gusubira mu mirimo nyuma y’ibiruhuko by’umwaka mushya byongerewe uhereye tariki 31 z’ukwa mbere 2020 kubera iyi virus.
Gusa haracyari ibikorwa bikomeye byo kwirinda iyi virus birimo kugabanya amasaha y’akazi no guhitamo ahantu hamwe na hamwe imirimo iba itangiye.
Iyi virus nshya yo mu bwoko bwa Corona yabonetse bwa mbere mu mujyi wa Wuhan, umurwa mukuru w’Intara ya Hubei, umujyi utuwe n’abaturage miliyoni 11, ikaba imaze kugera mu bihugu 27 byo ku isi, muri Philippines na Hong Kong ikaba ari ho yishe abantu babiri nyuma y’u Bushinwa.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/coronavirus-imaze-kwica-abasaga-900,Health
Ukoresha telefoni cyane ushobora kurwara ‘Text neck syndrome’ - Ubushakashatsi,"Iyo ndwara yakomojweho na Dr. Sabin Nsanzimana, Umuyobozi Mukuru w’ Ikigo cy’Igihugu cyita ku Buzima (RBC), ubwo yari mu nama ihuza abashakashatsi batandukanye kuwa gatanu tariki 7 Gashyantare 2020, igamije kureba ibyo bagezeho n’ibyo bateganya gukora mu gihe kiri imbere.
Dr. Nsanzimana uri mu itsinda ry’abakora ubushakashatsi ku by’ubuvuzi, avuga ko bibanze ku ikoreshwa ry’ibikoresho by’ikoranabuhanga birimo na telefone, ibyiza n’ibibi bigira ku buzima bw’abantu.
Agira ati “Nk’ubu hari indwara ije vuba yitwa Text neck syndrome, ni indwara iterwa n’ibyo twirirwamo byo kumara amasaha nk’atanu ku munsi umuntu yubitse umutwe muri telefonme. Ni ukuvuga ngo umutwe ugira ibiro nka birindwi, guhora ureba hasi rero uri muri telefone byangiza igikanu, ari ho hava ubwo burwayi”.
Ati “Ubushakashatsi rero icyo bushaka kugaragariza abantu ni uko imashini n’ibindi bikoresho by’ikoranabuhanga, bigira ingaruka mbi ku buzima bw’abantu ariko bikabworoshya. Iyo wiriwe ucuritse umutwe kuri telefone, byica amaso yawe, bikica ubwonko n’ibikanu bityo ugafatwa n’indwara zigenda zaduka nka Text neck n’izindi”.
Ubushakasgatsi bwerekana ko ku isi iyo ndwara imaze gufata abantu bakuru bari hagati ya 10% na 20%, ikindi ngo ni uko umubare w’abarwayi muri rusange wiyongereye, ibyo ngo bikaba bifitanye isano n’ikoreshwa rya telefone ngendanwa, tablets, mudasobwa n’ibindi.
Uretse abantu bakuru, n’abana muri iki gihe bagirwaho ingaruka n’ibyo bikoresho kuko na bo ikoranabuhanga ribakurura cyane, bakoresha telefone n’ibindi, na byo Dr. Nsanzimana agira icyo abivugaho.
Ati “Muri iki gihe umwana muto arabyuka, yaba hari ikibazo afite akarira, mu kumuhoza tumuha telefone cyangwa ikindi kimuhoza. Telefone ikorana n’iminara, ibyo bigira ingaruka ku bwonko bwa wa mwana, tugomba gukora ubushakashatsi rero ngo tubimenyeshe abantu babicikeho”.
Iyo ndwara kugira ngo umuntu ayirinde, bisaba kugabanya amasaha amara kuri telefone ku munsi, kandi n’iyo arimo kuyikoresha, asoma cyangwa yandika ubutumwa, ngo yagombye kuyizamura imbereye ye ku buryo iringanira n’amaso, bityo ntibimusabe guheta ijosi.
Umushakashatsi, Dr. Kenneth Hansraj, umuhanga mu kubaga uruti rw’umugongo wo muri Leta zunze Ubumwe za Amerika, avuga ko abantu hafi ya bose iyo bareba kuri telefone umutwe umanuka uyisanga, bakababara ariko ntibabyiteho.
Ati “Iyo urebebeye ku ruhande umuntu watwawe ari kuri telefone, ubona ugutwi kwe kuringaniye n’urutugu. Ibyo ni bibi cyane kubera ukuntu umutwe uremereye, bituma imitsi y’igikanu ihora ireze, bikangiza uruti rw’umugongo, imitsi yo ku bwonko n’iy’amaso ku buryo bishobora gutera ubuhumyi”.
Iyo ndwara ngo iri cyane mu bihugu byakataje mu ikoranabuhanga, aho abantu benshi bamaze igihe kinini bakoresha telefone nko muri Canada aho muri 2016, abantu 51% bari batunze tablets na ho 58% bari bafite telefone ngendanwa zigezweho (Smart Phones).
Iby’iyo ndwara biravugwa mu gihe mu Rwanda hatangijwe gahunda ya ConnectRwanda, igamije kugeza ku Banyarwanda benshi telefone zigezweho ngo zibafashe mu mirimo yabo, icyo basabwa ngo ni ukumenya kuzikoresha neza zitazabakururira ibyago aho kubafasha mu mibereho myiza yabo.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/ukoresha-telefoni-cyane-ushobora-kurwara-text-neck-syndrome-ubushakashatsi,Health
Kubyara abana bafite ubusembwa birimo gukenesha imiryango,"Mu miryango 20 ituye hirya no hino mu gihugu yakozweho ubushakashatsi mu mwaka ushize wa 2019, 18 muri yo ifite abana bavukiye kwa muganga, ariko bose nta washubijweyo kugira ngo abagwe bamuvaneho ubwo busembwa.
Umuyobozi wa IPAR, Kayitesi Eugenie, agira ati “Abantu bazi ko ari uburwayi buterwa n’abadayimoni, ntabwo bazi ko buvurwa bugakira, hari abana bavuka batituma kuko aho bitumira haba hafunze, bigatuma ababyeyi bahura n’ibibazo byinshi.
Hari umuganga umwe gusa mu gihugu ushobora kubaga ubu burwayi, ababyeyi bose bagomba kumusanga muri CHUK i Kigali, bareka akazi, amafaranga abashiraho kubera ingendo za buri munsi, bwa bukene turimo kurwanya bo burabibasira kuko nta kintu baba bagikora mu rugo.
Ababyeyi ntabwo baba bakireba abandi bana basigaye mu rugo, ibi bigatuma bata ishuri, usanga umugabo atonganya umugore ati ‘ni wowe wabizanye ntabwo iwacu tubyara bene aba bana’, amakimbirane akavuka ubwo”!
Uwitwa Mukayiranga Julienne, utuye i Bumbogo mu Karere ka Gasabo, ni umwe mu babyeyi kuri ubu bibana nyuma yo kubyara abana babiri bafite ubumuga bw’ingingo, akaba yaratandukanye n’umugabo kubera iyo mpamvu.
Mukayiranga agira ati “Umwana wa mbere naramubyaye umugabo arabyakira, ariko mbyaye uwa kabiri (ufite ubumuga) umugabo yarantaye n’inzu arayigurisha aragenda, kugeza ubu sinzi aho ari.
Kuva icyo gihe ubuzima bwatangiye gusharira, umugabo yavugaga ko mfite abadayimoni batuma mbyara abana bafite ubumuga.
Muri abo bana babiri ba Mukayiranga, umwe ngo yaje kugira ubuzima bubi arapfa nyuma yo gutandukana n’umugabo, undi aza kuvuzwa n’umuryango ukorera muri uwo murenge wa Bumbogo witwa ‘Love with Actions’, kuri ubu uwo mwana akaba yarakize ubumuga.
Umuganga umwe rukumbi mu gihugu uvura abana bavukanye ubusembwa mu bitaro bya CHUK, Dr. Ntaganda Edmond avuga ko kuri ibyo bitaro buri mwaka havuka abana bafite ubumuga n’ubusembwa barenga 1,000, we akaba ngo abasha kubaga abari hagati ya 400 na 500 gusa.
Ati “Jyewe mvura abavukanye ubumuga bujyanye n’urwungano ngogozi (rw’ibiribwa), urwungano rw’imyanya myibarukiro ndetse n’ibijyanye n’ubuhumekero, ariko hari na bagenzi banjye bita ku bijyanye n’urutirigongo, ibijyanye no mu mutwe ndetse n’ingingo”.
Ikigo IPAR gisaba inzego zibishinzwe korohereza ababyeyi batishoboye bafite abana bavukanye ubusembwa n’ubumuga, bakaba bajya bavurwa bishyuriwe ubwishingizi ku rugero rwa 100%.
Iki kigo kandi gikomeza gisaba Leta gushaka abaganga bahagije bashinzwe kubaga abana bavukanye ubumuga, kikaba kinashaka abagiraneza bashobora kunganira imiryango ifite abo bana mu ngendo ikora ijya kubavuza, ndetse no kubishyurira amacumbi.
Ku ruhande rwa Minisiteri y’Ubuzima, Umuyobozi mukuru ushinzwe serivisi z’ubuvuzi, Dr. Zuberi Muvunyi, avuga ko Kaminuza y’u Rwanda izaba yasohoye mu gihe cya vuba (atatangaje), abaganga bavura abana bavukanye ubumuga n’ubusembwa.
Ati “Turacyategereje igisubizo cya Minisiteri y’Ubutegetsi bw’Igihugu (MINALOC) ku kibazo cy’abakeneye inkunga y’ingoboka ku miryango ifite aba bana, ndetse no kuyifasha kwishyura igiciro gihanitse cyo kubavuza”.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/indwara/article/kubyara-abana-bafite-ubusembwa-birimo-gukenesha-imiryango,Health
Perezida Kagame yatashye ikigo cy’icyitegererezo kivura kanseri,"

Ni igikorwa cyitabiriwe n’abandi bayobozi batandukanye, bakemeza ko icyo kigo cyari gikenewe kuko kizavura kanseri z’ubwoko bwose kandi gikoresheje ikoranabuhanga rigezweho, ku buryo nta barwayi bazongera kujya kwivuriza kanseri mu mahanga.
Perezida Kagame yavuze ko icyo kigo ari ingirakamaro kuko cyatangiye kuvura Abanyarwanda, kikaba cyitezweho kugabanya amafaranga menshi yakoreshwaga mu kohereza abarwayi hanze.
Agira ati “Iki kigo cyatangiye kubungabunga ubuzima bw’abantu kuko hari abavuwe. Twajyaga dukoresha amafaranga menshi buri mwaka twohereza abarwayi bake ba kanseri kuvurirwa hanze, kandi dufite abarwayi benshi. Murumva rero akamaro k’iki kigo, ari yo mpamvu tuzacyagura mu gihe kiri imbere kugira ngo gikore n’ibindi byinshi”.


Ati “Ubu Abanyarwanda benshi ndetse n’imiryango yabo bashobora gufashwa n’iki kigo, bakaba bapimwa ndetse bakanavurwa kanseri, haba ku bivuza bataha ndetse n’abavurwa bacumbikiwe. Nubwo tugifite byinshi byo gukora, iyi ni intambwe ikomeye mu rwego rw’ubuzima muri rusange”.
Yakomeje asaba abantu kugira umuco wo kwirinda kuko bifite akamaro kamwe no kwivuza, ngo abantu bagakurikiza inama z’abahanga, barya indyo yuzuye, bagakora siporo, bakirinda itabi, ibyo ngo bikagabanya cyane ibyago byo kwandura kanseri.
Icyo kigo cyatangiye kuvura muri Werurwe 2019 kikaba kimaze kwakira abantu 317. Gifite imashini eshatu zigezweho zirimo isuzuma ndetse n’izindi ebyiri zivura kanseri zikoresheje imirasire, zikaba zifite ubushobozi bwo kuvura abantu bari hagati ya 150 na 200 ku munsi.


Capt Dr Felix Sinzabakira, inzobere mu kuvura kanseri ukora muri icyo kigo, avuga ko bakoresha ikoranabuhanga rigezweho kuko iyo mirasire igera ku gice cy’umubiri kirwaye gusa bitandukanye na mbere.
Ati “Ubu turakoresha ikoranabuhanga rituma umuganga yerekeza imirasire ku gice cy’umubiri kirwaye gusa. Dufate niba ugiye kuvura inkondo y’umura, imirasire ni aho honyine iri bujye na ho ibice byegeranye na wo bitarwaye bigumane ubuzima bwabyo, mu gihe mbere imirasire yageraga no ku bindi bice bizima bikazabigiraho ingaruka kera”.


Avuga kandi ko abantu bagira umuco wo kwipimisha kanseri badategereje kurwara, kuko ivurwa igakira kandi ko boroherezwa mu kuyivuza.
Ati “Leta yashyize imbaraga muri ubu buvuzi kugira ngo abaturage boroherwe mu kwivuza kuko mu bindi bihugu birahenda cyane. Nk’ubu iyo umurwayi avuriwe hano agomba kwishyura miliyoni ebyiri, Leta itanga 90%. Nta muntu n’umwe urataha atavuwe kubera ikibazo cy’amikoro, cyane ko mituweri n’ubundi bwishingizi byakirwa”.


Minisitiri w’Ubuzima, Dr Diane Gashumba, avuga ko icyo kigo kije kunganira ibitaro byari bisanzwe bivura kanseri.
Ati “Iki kigo kije kunganira ibindi bitaro byavuraga kanseri bikoresheje uburyo bwo gutanga imiti no kubaga. Twavuga nk’ibitaro bya Butaro, CHUK, CHUB ndetse n’ibitaro by’Umwami Faisal, gusa icyari kigamijwe ni uko tugira hano ibitaro bitanga ubwo buvuzi bukomatanyije bityo abarwayi ntibasiragire.”
Yongeraho ko mu rwego rwo guhangana na kanseri y’inkondo y’umura, abangavu batangiye gukingirwa iyo ndwara ku buryo 93% urukingo rubageraho neza, ndetse bakaba bagiye gutangira no gusuzuma abagore bakuze bari hagati y’imyaka 30-49, ari na cyo cyiciro yibasira kandi abazayisanganwa bakazahita bavurwa.


Abahanga mu buvuzi bwa kanseri bavuga ko zifite amoko arenga 100, zigahabwa amazina bitewe n’igice cy’umubiri zafashe, gusa ngo 40% abantu bashobora kuzirinda, bakurikije inama z’inzobere.
Ubusanzwe mu Rwanda kanseri yavurwaga ariko hakoreshejwe uburyo bwo gutanga imiti, abakeneraga uburyo bw’imirasire bakaba bajyaga hanze.




Kureba andi mafoto menshi, kanda HANO
Amafoto: Roger Marc Rutindukanamurego
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/perezida-kagame-yatashye-ikigo-cy-icyitegererezo-kivura-kanseri,Health
Menya akamaro k’umusemburo wa kigabo n’uburyo wawongera,"Testosterone igena imikurire y’imyanya ndangagitsina y’umwana uri munda ya nyina, yamara kuvuka igahagarara gukora, ikazasubukura imirimo yayo mu bugimbi, ari na bwo itangira gufasha mu ikorwa ry’amatembabuzi abamo intanga ngabo (spermes).
Kimwe n’indi misemburo, testosterone, ifite inshingano zo kugena imikorere y’ibibera mu mubiri. Ni yo mpamvu uyu musemburo wifashishwa n’umubiri mu kongera ubushake bwo gukora imibonano mpuzabitsina haba ku bagabo no ku bagore, kugira ibigango bya kigabo, uburemere bw’amagufa n’ikorwa ry’insoro zitukura z’amaraso.
Urugero rwa testosterone rukwiriye mu mubiri
Kugira urugero ruri hejuru cyangwa ruri hasi, bishobora gutera imikorere mibi y’ibice bitandukanye by’umubiri. Icyakora ntibikunze kubaho ko umugabo agira urugero ruri hejuru ku buryo budasanzwe, ahubwo usanga hari abagabo bagira testosterone iri hasi (ibizwi nka hypogonadism), bishobora gutera ingaruka.
Muri izo ngaruka, harimo kugabanuka k’ubushake bwo gukora imibonano mpuzabitsina (low libido), kugira amatembabuzi abamo intangangabo (sperms) makeya cyane, bishobora kugabanya ubushobozi bwo gutera inda, no kuzana amabere n’ubwo ataba manini nk’ay’abagore.
Hari izindi ngaruka zishamikira kuri izi, nko gutakaza umusatsi, kugabanuka kw’imikaya, kwiyongera cyane kw’ibinure, guhorana intege nke no gusinzira nabi.
Izindi ngaruka zisumbuyeho zibaho mu gihe testosterone yabaye nke ku rugero rukabije, nko kurwara indwara yo kuvunguka kw’amagufa (osteoporosis), guhindagurika kw’amarangamutima (mood change) igihe kimwe ukaba wishimye, ubundi ukababara cyane, no kugabanuka kw’udusabo tw’intangangabo (testicules).
Ku bagore, iyo urugero rwa testosterone ruri hejuru, bishobora gutera kuzana uruhara, ijwi rinini nk’irya kigabo, ukwezi kw’imihango guhindagurika cyane, amabere mato cyane, amavuta menshi mu ruhu no kuzana ibiheri mu maso (ibishishi), kugira imisatsi ahantu hatandukanye ku mubiri, ndetse n’ubwanwa no kugira imiterere nk’iya kigabo.
Umuntu ashobora kumenya ikigero cya testosterone afite mu mubiri we, ahereye ku ngaruka cyangwa ibimenyetso tumaze kuvuga, bityo akaba yakwisuzumisha kwa muganga.
Iyo kwa muganga basanze iri ku rugero ruri hasi cyane hari uburyo bwo kuyongera, harimo nko guhabwa inyongera za testosterone no guterwa uyu musemburo.
Icyakora hari uburyo bwa kamere wakwifashisha mu kongera ikigero cy’umusemburo wa testosterone mu mubiri:
Kugabanya ibiro: Kubera ko abagabo bafite ibiro by’umurengera ni bo bakunze kugira urugero rwa testosterone ruri hasi.
Kugabanya ingano y’isukari ufata: Isukari nyinshi mu maraso igabanya umusemburo wa testosterone mu mubiri ku rugero rungana na 25%.
Gukora siporo cyane: Ubu ni bumwe mu buryo bwizewe kandi bwihuta bwo kongera umusemburo wa testosterone, cyane cyane gukora siporo zikomeza imikaya nko guterura cyangwa se gukora izindi zikoresha imbaraga nyinshi.
Kurya ibinure byiza: Ibinure byiza umubiri wawe urabikeneye ngo ubashe gukora uyu musemburo ku rugero rukwiye, biboneka nko muri avoka, mu tubuto duto nka makadamiya, soya, sezame, tungurusumu, tangawizi, inzuzi z’ibihaza, mu bikomoka ku matungo nk’amata, inyama z’inka, amagi, amafi no mu bwoko bw’amashu yitwa ‘Choux fleur’ na ‘broccoli’.
Gusinzira bihagije: Ubushakashatsi bwasohotse mu kinyamakuru ’Journal of the American Medical Association’, bwerekanye ko kudasinzira bihagije bigabanya urugero rw’umusemburo wa testosterone cyane. Umuntu mukuru akwiye gusinzira nibura amasaha ari hagati y’arindwi n’icyenda buri joro.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/urusobe-rw-ubuzima/article/menya-akamaro-k-umusemburo-wa-kigabo-n-uburyo-wawongera,Health
Imodoka nshya y’abarwayi igiye kubaruhura ingobyi za gakondo,"Iyi mbangukiragutabara yo mu bwoko bwa Land Cruiser V8 ifite agaciro ka miliyoni 80 z’amafaranga y’u Rwanda.
Abaturage bahivuriza n’abajyanama b’ubuzima ngo bahoranaga imvune baterwa n’ingendo ndende bakoraga bahetse abarwayi mu ngobyi za gakondo, dore ko imbangukiragutabara ihasanzwe yashaje, ikaba itagikora mu buryo buhoraho.
Umujyanama witwa Nyiramajyambere Bernadette ushinzwe ubuzima bw’umubyeyi n’umwana mu Murenge wa Jenda yagize ati: “Imbangukiragutabara yari ihasanzwe yari yarashaje, itagifite imbaraga zo kugera ahantu kure nko mu misozi cyangwa ahandi hagoranye. Kenshi twahitagamo guheka abarwayi mu ngobyi za gakondo, tukagenda mu bunyereri, imvura ituri ku mutwe, umurwayi akajya kugera kwa muganga yarushijeho kuremba. Iyi nshya tubonye iradushimishije mu buryo burenze, kuko igiye kudukemurira ibyo bibazo, abarwayi ntibazongera guhera iwabo, ababahekaga mu ngobyi na bo bazaboneraho gukora indi mirimo yabo isanzwe"".
Nzayikorera Christophe wari uhagarariye Umuryango ADRA Rwanda watanze iyi mbangukiragutabara binyuze mu mushinga ‘Embrace Hobe’, yasobanuye ko ibi byakozwe mu rwego rwo gushyigikira gahunda ya Leta yo kwita ku mibereho myiza y’abaturage, bagezwaho serivisi z’ubuvuzi bwihuse.
Yagize ati: ""Ahantu hose abaturage bari baba bagomba kubona uko bagera kwa muganga. Iyi mbangukiragutabara tuyitanze yiyongera ku zindi ebyiri na zo duheruka gutanga, kugira ngo izabafashe kwigobotora ingaruka baterwaga no kutabona ubuvuzi ku gihe, bitume turengera ubuzima, by’umwihariko bw’umwana n’umubyeyi"".
Umunyamabanga Nshingwabikorwa w’Intara y’Iburengerazuba, Uwambajemariya Florence, avuga ko bagiye gufatanya n’abaturage kubungabunga no kubyaza umusaruro iyi mbangukiragutabara; by’umwihariko Intara ikaba ifite gahunda yo kongera ibikorwa remezo birimo n’imihanda bizatuma iyi mbangukiragutabara igera byoroshye ku mubare munini w’abakeneye ubuvuzi.
Yagize ati: ""Kwegereza abaturage serivisi z’ubuvuzi bijyana no kubagezaho amavuriro y’ibanze, ibigo nderabuzima n’ibitaro. Ibyo rero ntabwo byafasha abaturage kuzamura ibipimo by’ubuzima mu gihe bategereje ibindi bikorwa remezo nk’imihanda. Tugiye kurushaho guhanga imishya, dusane n’iyangiritse, izi mbangukiragutabara zijye zibona aho zinyura, zigere henshi hashoboka"".
Uyu muyobozi yasabye abaturage kujya bihutira gutanga amakuru y’ahagaragaye umurwayi hakiri kare, kugira ngo ahabwe ubuvuzi bwihuse.
Ikigo nderabuzima cya Bigogwe kiri ku rwego rwisumbuye rw’ibindi bigo nderabuzima kuko kiri muri bike cyane bibarizwa mu gihugu bifite serivisi yo kubaga ababyeyi babyara, babifashijwemo n’umudogiteri uhakora mu buryo buhoraho. Ibi ngo bituma hari ibigo nderabuzima bisa n’ibihegereye birimo icya Kabatwa, Kora, Arusha n’ikigo nderabuzima cya Kareba bihohereza umubare munini w’abajya guhabwa iyo serivisi. Yaba abahaturiye n’abahakenera serivisi, bagereranya iyi mbangukiragutabara n’ikiraro bazajya bambukiraho muri urwo rujya n’uruza.
Umunyamakuru wa Kigali Today/KT Radio
",https://www.kigalitoday.com/ubuzima/ubuvuzi/article/imodoka-nshya-y-abarwayi-igiye-kubaruhura-ingobyi-za-gakondo,Health
Abatuye ku kirwa cya Nkombo batangiye gukingirwa Ebola,"Hanakozwe kandi ubukangurambaga bwo kwimakaza isuku mu buryo buhamye, aho muri Kanama umwaka ushize wa 2019 u Rwanda na DRC bemeranyije kuzamura uburyo bwo gutanga amakuru ku mpande z’ibihugu byombi, ku bijyanye no kugaragaza abantu baba bahuye n’abarwayi ba Ebola, cyangwa ababa bakekwaho kuyirwara.
Icyorezo cya Ebola cyongeye kwibasira igihugu cya DRC muri Kanama 2018 aho cyahitanye abantu bagera ku 2236 uwo mwaka. Ibyo byatumye Minisiteri y’Ubuzima mu Rwanda itangiza ingamba zikaze zo gukumira ko icyo cyorezo cyagera ku butaka bw’u Rwanda aho yanatangije igikorwa cyo gukingira Abanyarwanda.
Minisiteri y’Ubuzima yatangije igikorwa cyo gukingira abaturage n’abakora muri serivisi z’ubuzima mu Karere ka Rubavu mu Ntara y’Iburengerazuba, gafatwa nk’akari gafite ibyago byinshi byo kugerwamo na Ebola.
Kuri ubu igikorwa cyo gukingira abaturage cyageze no ku baturage bo ku kirwa cya Nkombo, ikirwa na cyo gifite ibyago byo kuba cyagerwamo na Ebola kubera imiterere yacyo.
Abatuye iki kirwa bakaba bataritabwagaho na Leta zabanje ku buryo abaturage baho basigaye inyuma mu iterambere.
Ikirwa cya Nkombo giherereye ku birometero 12 uvuye mu Mujyi wa Kamembe mu Karere ka Rusizi, no kuri metero 600 winjiye mu kiyaga cya Kivu, naho kuva ku kirwa werekeza muri Kongo abakoresha ubwato butoya bwo kugashya bibafata iminota.


Muri Congo ni ho abatuye ku Nkombo bakunze gukorera akazi kabo ka buri munsi ari na byo bigaragaza ko bashobora guhura n’ibyago byo kwandurirayo Ebola.
Abatuye ku Nkombo bavuga indimi eshatu zirimo Amashi, Igiswahili n’Ikinyarwanda, icyo kirwa kiri kuri kilometero 5 uvuye muri Congo, ari na byo byatumaga Leta zabanje zarafataga abaturage bacyo nk’Abakongomani aho kuba Abanyarwanda.
Ibyo byatumaga abatuye ku Nkombo batitabwaho mu kwegerezwa ibikorwa remezo, birimo nk’amashuri, amavuriro, n’imihanda.
Theophile Nyandwi utuye kuri icyo kirwa avuga ko abatuye ku Nkombo biyumva cyane mu rurimi rw’Amashi ari na yo mpamvu Leta zindi zagiye zibafata nk’Abanyekongo ntizibiteho.
Agira ati, “Izindi Leta zadufataga nk’Abanyekongo, ariko twari Abanyarwanda, twambuka umupaka wa Congo nibura gatatu ku munsi, mu rwego rwo gushaka imirimo”.
Ati “Abaturage ba Nkombo benshi bakora umwuga w’uburobyi kandi isoko ry’umusaruro wabo riba i Bukavu. Aha kandi ni na ho hagiye hagaragara abantu benshi barwaye Ebola. Abanyarwanda bageragaza kwitwararika, ariko turishimira ko tubonye urukingo ruturinda kwandura Ebola.”
Avuga ko kuri Leta zabanje, Nkombo itagiraga amashuri, nta mavuriro, nta mihanda, aho abaturage bo kuri icyo kirwa bari batunzwe n’ubuhigi n’uburobyi.
Agira ati, “Uyu munsi ibintu byarahindutse, turi Abanyarwanda bafite agaciro nk’abandi kuko ibikorwa byose bitugeraho nka bo, ku buryo no gukingirwa Ebola byatugezeho nka bo.”
Ku wa 30 Mutarama 2020, Minisiteri y’Ubuzima nibwo yatangije ibikorwa byo gukingira abaturage bo ku Nkombo bagera ku bihumbi 19. Iki kirwa kandi kimaze kubakwaho ibigo icyenda by’amashuri abanza, ibigo nderabuzima bine n’umuhanda utsindagiye.
Minisitiri w’Ubuzima Dr. Diane Gashumba avuga ko urukingo rwa Ebola ruzatuma abaturage ba Nkombo batandura Virusi ya Ebola, ariko yanabibukije ko bagomba gukaza ingamba z’isuku mu miryango yabo nk’urukingo rw’ibanze mu ngo, mu mashuri n’aho bakorera imirimo yabo.


Agira ati, “Ntabwo ari ibihugu byinshi bifite uru rukingo, ni yo mpamvu umuntu wese kuri iki kirwa akwiye guhabwa uru rukingo kuko ni ubuntu, nimureke mwese dufatanyirize hamwe gukumira ko Virus ya Ebola yagera ku butaka bw’u Rwanda.”
Ishami ry’Umuryango w’Abibumbye ryita ku Buzima (WHO) ritangaza ko abana n’abagore batwite badahabwa urukingo rwa Ebola.
Ibyo bivuze ko urukingo nibura rurinda abantu ku ijanisha rya 97%, kandi 90% by’abaruhawe bikaba byizewe ko rubakingira iyo baruhawe neza.
Umwaka ushize abakora muri serivisi z’ubuzima bagera ku 3.000 bahawe uru rukingo, mu gihe abaturage bagera ku 13.000 ari bo bamaze kuruhabwa mu gihugu hose.
Kuva mu ntangiro z’umwaka ushize wa 2019, Leta y’u Rwanda yatangije ibikorwa byo gukumira Ebola aho yashyize za kamera zishobora kugaragaza abarwaye Ebola hirya no hino, no kubaka ibyumba byakwifashishwa ku mupaka wa Rubavu wambuka ujya i Goma.


Ibyo byumba bikaba byakwakira ugaragaweho na Ebola igihe hategerejwe imbangukiragutabara yo kumujyana ahabugenewe akurikiranirwa.
Ibyo byumba byubatse inyuma y’ahashyizwe izo kamera zisuzuma Ebola, izo Camera zikaba zisuzuma abambuka umupaka wa Rubavu bajya i Goma aho zipima ubushyuhe ku bambuka, zikaba zishobora kugaragaza ubushyuhe budasanzwe bw’umurwayi wa Ebola kugeza kuri Dogere Celisius 38 , mu gihe ubushyuhe busanzwe bubarirwa hagati ya Dogere Celisiyusi 36 na 37.
Minisiteri y’Ubuzima mu Rwanda itangaza ko hanateganyijwe imbangukiragutabara eshatu zifite ibikoresho byo gutwara uwagaragaweho na Ebola, u Rwanda rukaba rwarashoye asaga miliyoni 17z’Amadolari ya Amerika mu gushyiraho ibyo bikorwa byo guhangana na Ebola, nyuma y’uko icyorezo cya Ebola cyari kimaze guhitana abatari bake muri Congo.



",https://www.kigalitoday.com/ubuzima/ubuvuzi/article/abatuye-ku-kirwa-cya-nkombo-batangiye-gukingirwa-ebola,Health
Coronavirus: U Rwanda rwihanganishije abaturage b’u Bushinwa,"Minisitiri Biruta yagize ati “Twashimishijwe n’uburyo u Bushinwa buri kwitwara ku cyorezo cya coronavirus, n’ubwuryo bufasha abanyamahanga barimo n’Abanyarwanda batuye mu Mujyi wa Hubei. Turacyafitiye icyizere u Bushinwa, ku bushobozi bwabwo mu gukumira iki cyorezo”.
Minisitiri Biruta kandi yashimiye Ambasaderi Hongwei ku bufasha no gutanga ibyo kurya ku Banyarwanda 155 batuye mu Ntara ya Hubei, byatanzwe n’ubuyobozi bufatanyije na Ambasade y’u Rwanda iri i Beijing.
Mu itangazo MINAFET yashyize ahagaragra, Minisitiri Biruta yavuze ko u Rwanda rukomeje gukumira icyorezo cya coronavirus, ku bufatanye n’u Bushinwa, Ishami ry’Umuryango w’Abibumbye ryita ku Buzima (OMS), ndetse n’abandi bafatanyabikorwa.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/article/coronavirus-u-rwanda-rwihanganishije-abaturage-b-u-bushinwa,Health
Amakuru mashya ku cyorezo cya ‘Coronavirus’ cyugarije u Bushinwa,"Abakora mu rwego rw’ubuzima aho mu Bushinwa bavuga ko kugeza ku itariki 29 Mutarama 2020, abarwayi bafashwe n’icyo cyorezo bari bageze ku bihumbi birindwi na magana arindwi na cumi n’umwe (7,711).
Icyo cyorezo cyamaze kurenga imbibe z’Ubushinwa ku buryo cyamaze kugaragara no mu bindi bihugu cumi na bitanu (15) hirya no hino ku isi.
Biteganyijwe ko uyu munsi Ishami ry’Umuryango w’Abibumbye rishinzwe kwita ku buzima (OMS/WHO) ryemeza niba iyo virusi, ari ikibazo kibangamiye isi muri rusange.
Tedros Adhanom Ghebreyesus, Umuyobozi mukuru w’iryo shami yagize ati “Mu minsi mike iyo virusi imaze, urabona ko yiyongera, by’umwihariko mu bihugu bimwe na bimwe, ikiduhangayikishije cyane ni ukwanduzanya kw’abantu hagati yabo”.
Yavuze ko iyo virusi yageze no mu bindi bihugu nk’Ubudage, Vietnam n’Ubuyapani, gusa ngo umubare w’abagaragaweho na yo uracyari muto, kuko yagaragaye ku bantu bahuye n’abavuye mu Bushinwa bayifite.
Yagize ati “Nubwo umubare w’abafashwe n’iyo virusi hanze y’Ubushinwa ukiri muto, ariko birashoboka ko na bo bakwibasirwa n’icyorezo”.
Virusi ya coronavirus imaze gufata abantu benshi mu Bushinwa ugereranyije n’icyorezo cyiswe “Sars” cyabayeho mu myaka ya za 2000, na cyo cyazanaga ibibazo mu nzira y’ubuhumekero.
Ibihugu bitandukanye byatangiye kuvana abenegihugu babyo mu Mujyi wa Wuhan wibasiwe cyane n’icyo cyorezo, muri byo harimo Ubwongereza, Australia, Korea y’Amajyepfo, Singapore na New Zealand.
Ikindi kandi biteganijwe ko abo bavanwa mu Bushinwa babanza gushyirwa mu kato mu gihe cy’ibyumweru bibiri, ngo barebe ko nta bimenyetso by’iyo virusi bagaragaza.
Ubushinwa bwiteguye kurwanya icyo cyorezo nk’uko byemezwa na Perezida Xi Jinping w’icyo gihugu, wayise virusi y’amashitani “devil virus”.
Ubu Intara ya Hubei, aho impfu hafi ya zose zatewe n’iyo virusi zabereye uri mu kato. Iyo ntara ifite abaturage bagera kuri miliyoni 60, ni ho habarizwa Umujyi wa Wuhan, aho icyorezo cyahereye.
OMS iraburira abantu ko iyo virusi ishobora gukwira ahantu hanini hashoboka kandi vuba.
Iyo ndwara irahungabanya ubukungu bw’Ubushinwa, kuko ibihugu bitandukanye byabujije abaturage babyo kujya muri icyo gihugu ubundi cyari kiri ku mwanya wa kabiri (2) ku isi mu bukungu.
Kompanyi z’indege zo mu bihugu bitandukanye zasubitse ingendo zagombaga gukorera mu Bushinwa, ibigo nka Google, Ikea, Starbucks na Tesla byahagaritse ibikorwa byabyo mu Bushinwa.
Hari kandi na za raporo zatangiye kugaragaza ko hari ikibazo cy’ibura ry’ibiribwa mu duce tumwe na tumwe tw’Ubushinwa, gusa itangazamakuru rya Leta y’icyo gihugu riravuga ko abayobozi barimo gukora ibishoboka byose kugira ngo abantu bakomeze kubona ibiribwa kandi ku biciro bisanzwe.
Ishyirahamwe ry’umupira w’amaguru mu Bushinwa ryatangaje ko ribaye rihagaritse imikino yose yari iteganyijwe mu mwaka wa 2020.
Umunyamakuru wa Kigali Today
@ umureremedia

",https://www.kigalitoday.com/ubuzima/indwara/Amakuru-mashya-ku-cyorezo-cya-Coronavirus-cyugarije-u-Bushinwa,Health
Ange Kagame na Jeannette Kagame na bo batanze impapuro z’isuku ku bana b’abakobwa,"

Ange Kagame yiyemeje gushyigikira ubu bukangurambaga bw’uruhererekane burimo gukorwa binyuze cyane cyane kuri Twitter, nyuma y’uko uwitwa Gaëlle yari amaze kwemera gutanga udupaki 50, na we agasaba abandi bantu batandukanye barimo na Ange Kagame kwitabira ubu bukangurambaga.
Merci Gaelle. I accept the challenge. I pledge 80 sanitary pads to @Imatter_Period. I challenge @BeliseKariza @NatButera @raissagak @LNtayombya @oruzibiza @InzukiDesigns. https://t.co/jMvMxMf2Fz
— Ange.I. Kagame (@AngeKagame) January 28, 2020
Ange Kagame na we ntiyagarukiye aho, ahubwo yahamagariye abandi bantu batandukanye barimo n’umubyeyi we, Madamu Jeannette Kagame, kudacikanwa n’iki gikorwa.
I’d also like to challenge my mummy @FirstLadyRwanda 😊 https://t.co/C9yfLO3HTA
— Ange.I. Kagame (@AngeKagame) January 29, 2020
Umubyeyi we na we ntiyatinze kumusubiza, kuko abinyujije kuri Twitter yahise yemera gutanga udupaki ijana buri kwezi mu gihe cy’umwaka, na we asaba abayobozi mu muryango Imbuto Foundation na Unity Club gushyigikira ubu bukangurambaga.
Thank you Ange! I commit 100 packs per month, for one year to the @Imatter_period and challenge @Imbuto board members and @UnityClub. -JK
— First Lady of Rwanda (@FirstLadyRwanda) January 29, 2020
Ubu bukangurambaga burimo gukorwa hifashishijwe Hashtag zitandukanye nka #EndPeriodShame, #EndPeriodpoverty , @Imatter_Period , #IMatter2020 , #EndPeriodShame , #Freetheperiod , n’izindi.
Uwemeye gushyigikira ubu bukangurambaga yandika umubare w’udupaki tw’ibyo bikoresho by’isuku atanze ubundi agahamagarira abandi bantu ko bakwifatanya na we mu guhashya ubukene butuma abana b’abakobwa batiga neza bitewe no kubura ibyo bikoresho.
Ambasaderi Nduhungirehe Olivier abinyujije kuri Twitter, na we yagaragaje ko ashyigikiye ubu bukangurambaga, atangaza ko yiyemeje gutanga udupaki 100 tw’impapuro z’isuku zikorerwa mu Rwanda zitwa Tamu, ahamagarira umunyamideli Mbabazi Shadia, abenshi bazi nka ShadyBoo kwitabira ubwo bukangurambaga.
Challenge accepted. I have just donated 100 #MadeInRwanda @Tamu_Pads to young girls from 12YBE and call on @_shaddyboo to join the cause.#FreeThePeriod https://t.co/1fLiou8ebD
— Amb. Olivier J.P. Nduhungirehe (@onduhungirehe) January 29, 2020
Umwana w’umukobwa akenera gukoresha nibura udupaki 3 cyangwa 4 ku gihembwe kandi agapaki kamwe kagura amafaranga y’u Rwanda magana atandatu (600frw) kuzamura.
Inkuru bijyanye: 
Nduhungirehe yasabye Shadyboo gutanga impapuro z’isuku muri #FreeThePeriod
Umunyamakuru wa Kigali Today/KT Radio
@ h_malachie
",https://www.kigalitoday.com/ubuzima/urusobe-rw-ubuzima/article/ange-kagame-na-jeannette-kagame-na-bo-batanze-impapuro-z-isuku-ku-bana-b-abakobwa,Health
Inzitiramibu zikorewe mu Rwanda zizafasha kuzigama igice cy’amafaranga yakoreshwaga mu kuzigura hanze,"

Mu gihe inzitiramibu zikorewe mu Rwanda zizaba zageze ku isoko, amafaranga u Rwanda rwakoreshaga mu gutumiza inzitiramibu mu mahanga azagabanuka ku kigero cya 50%.
Uruganda rukora izo nzitiramibu ruherereye muri Kigali mu gace kahariwe inganda, bikaba biteganyijwe ko rushobora gukora inzitiramubu zigera ku bihumbi cumi na bitandatu na magana abiri(16.200) ku munsi , cyangwa se izigera ku bihumbi magana ane mirongo inani na bitandatu (486,000) mu kwezi.
Gusa intego ni uko mu gihe ruzaba rumaze kuzura neza, ruzajya rukora inzitiramibu zigera kuri miliyoni imwe n’ibihumbi magana arindwi ( miliyoni 1.7 ) buri kwezi.
Dr Patrick Ndimubanzi, Umunyamabanga wa Leta muri Minisiteri y’Ubuzima ushinzwe ubuvuzi bw’ibanze n’ubuzima rusange, yavuze ko muri uyu mwaka hazakorwa ubwoko butandukanye bw’inzitiramibu.
Yagize ati, “Turashaka gukoresha ubwoko butandukanye bw’inzitiramibu , kandi ziratangira gukwirakwizwa muri iki cyumweru, gusa uko ubushobozi bwacu buzagenda buzamuka, ni ko tuzongera umubare w’inzitiramubu za ‘Made in Rwanda’ ”.
Umwaka ushize, u Rwanda rwatanze inzitiramibu zigera kuri miliyoni esheshatu, zikaba zari zatumijwe mu mahanga hakoreshejwe ingengo y’imari igera kuri Miliyoni cumi na zirindwi z’Amadolari ya Amerika(hafi Miliyari 17 z’amafaranga y’u Rwanda).
Mu Rwanda habarurwa abantu bagera kuri miliyoni cumi n’ebyiri(12). Iyo babara bavuga ko nibura inzitiramibu imwe iryamamo abantu babiri. Mu gukora inzitiramibu za ‘Made in Rwanda’ hazanitabwa ku mubare w’abazikeneye.
Hari kandi abantu bari mu cyiciro cy’ubudehe cya mbere n’icya kabiri bazahabwa izo nzitiramibu ku buntu, bakazifatira ku bigo nderabuzima bibegereye.
Dr Aimable Mbituyumuremyi, umuyobozi w’ishami rishinzwe kurwanya Malaria mu kigo cy’igihugu cy’ubuzima (RBC) yagize ati “Dutegereje ko inama y’abaminisitiri itanga amabwiriza ku bemerewe guhabwa inzitiramibu , gusa ikizwi ni uko hibandwa ku bagore batwite n’abana, n’inzitiramibu kuri buri muryango”.
U Rwanda rurimo gutangira gahunda yo gukwirakwiza inzitiramubu za “Made in Rwanda” mu gihe harimo gutangizwa na gahunda yo gukoresha indege zitagira abapilote(drones) mu gutera imiti yica imibu ahantu ikunda kwiganza hirya no hino mu gihugu.
Imibare igaragaza ko umubare w’abarwara Malaria ndetse n’abahitanwa na yo ugenda ugabanuka bitewe n’ingamba zitandukanye,kuko abarwara Malaria bavuye kuri miliyoni 4.8 mu mwaka wa 2015/2016 bagera kuri miliyoni 3.7 muri 2018/2019.
Naho abishwe na Malaria muri 2015/2016 bari 663 mu gihe bari 264 muri 2018/2019.
",https://www.kigalitoday.com/ubuzima/indwara/article/inzitiramibu-zikorewe-mu-rwanda-zizafasha-kuzigama-igice-cy-amafaranga-yakoreshwaga-mu-kuzigura-hanze,Health
Abafite indangamuntu bagiye kuzikoresha bivuza mu mwanya w’ikarita ya RAMA,"

RSSB ivuga ko kugira ngo bishoboke, yahuje umwirondoro w’abanyamuryango bayo n’amakuru y’ikigo cy’igihugu cy’indangamuntu (NIDA).
Gusa ngo bitewe n’uko hari abo amakuru atabashije guhuzwa, buri munyamuryango asabwa kujya yitwaza indangamuntu ye n’ikarita asanzwe yivurizaho cyangwa ikiyisimbura kugira ngo ku bo amakuru atarahuzwa bikorwe n’abakozi ba RSSB ku mavuriro.
Ibyo ngo bizatuma mu gihe gitaha umunyamuryango abasha gukoresha indangamuntu gusa mu gihe agiye kwivuza.
Kuva tariki ya mbere Nyakanga 2020 indangamuntu ngo izasimbura ikarita yarangaga abanyamuryango ba RAMA bagejeje imyaka 16 yo gutunga indangamuntu. Ni mu gihe abatarageza ku myaka yo gutunga indangamuntu bo bazakomeza kwivuriza ku ikarita isanzwe.
Iri ni itangazo RSSB yatanze rivuga iby’izo mpinduka


Abanyamakuru ba Kigali Today
@ kigalitoday
",https://www.kigalitoday.com/ubuzima/ubuvuzi/Abafite-indangamuntu-bagiye-kuzikoresha-bivuza-mu-mwanya-w-ikarita-ya-RAMA,Health
Nduhungirehe yasabye Shadyboo gutanga impapuro z’isuku muri #FreeThePeriod,"Ni ubukangurambaga bwatangijwe n’uwitwa Autumn Marie mu cyumweru gishize, bukaba bugamije gushakira abana b’abakobwa impapuro z’isuku bakenera cyane cyane mu gihe bari mu mihango.
Ubu bukangurambaga bwa #freetheperiod buri gukorerwa ku rubuga nkoranyambaga rwa Twitter, bugamije guha ibyo bikoresho by’isuku abana b’abakobwa biga mu mashuri yisumbuye bageze mu gihe cyo kujya mu mihango ariko bakabura ibikoresho by’isuku kuko bihenze kuri bamwe.
Uko bukorwa ni ukwandika umubare w’ibyo bikoresho by’isuku utanze ubundi ugahamagarira abandi bantu ko bakwifatanya nawe mu guhashya ubukene butuma abana b’abakobwa batiga. Ni ubukangurambaga burimo gukorwa hifashishijwe hashtag zirimo #Endperiodpoverty na #FreeThePeriod .
Challenge accepted. I have just donated 100 #MadeInRwanda @Tamu_Pads to young girls from 12YBE and call on @_shaddyboo to join the cause.#FreeThePeriod https://t.co/1fLiou8ebD
— Amb. Olivier J.P. Nduhungirehe (@onduhungirehe) January 29, 2020
Amb.Nduhungirehe Olivier abinyujije kuri Twitter, yatangaje ko yiyemeje gutanga udupaki 100 tw’impapuro z’isuku zikorerwa mu Rwanda zitwa Tamu, ahamagarira umunyamideli Mbabazi Shadia, abenshi bazi nka ShadyBoo kwitabira ubwo bukangurambaga.
Umwana w’umukobwa akenera gukoresha nibura udupaki 3 cyangwa 4 ku gihembwe kandi imwe igura amafaranga y’u Rwanda magana atandatu (600frw) kuzamura.
Kugeza ubu hari abantu batandukanye bakomeje gushyigikira ubu bukangurambaga, bamwe ndetse bakaba baramaze gutanga ubufasha bwabo bemeye.
@Fionambabazi1 24 packs as promised. Great you sensitize for this issue, kudos also to @IAkaliza . Waiting for collection points we discussed. #EndPeriodpoverty @Imatter_Period #IMatter2020 #EndPeriodShame #RwOT pic.twitter.com/JDZ5tkMGVb
— Lucas . (@Lucas_Afrilive) January 29, 2020
Inkuru bijyanye:
Ange Kagame na Jeannette Kagame na bo batanze impapuro z’isuku ku bana b’abakobwa
Umunyamakuru wa Kigali Today/KT Radio
@ KamanziNatasha
",https://www.kigalitoday.com/ubuzima/urusobe-rw-ubuzima/article/nduhungirehe-yasabye-shadyboo-gutanga-impapuro-z-isuku-muri-freetheperiod,Health
Kutabona muganga w’amenyo hafi bibatera kwivuza magendu,"

Izi ndwara bavuga ko zigenda ziyongera, ngo bamaze igihe kinini basaba kwegerezwa umuganga, ariko na n’ubu ntibarabona igisubizo.
Uwitwa Tuyishimire Pierre wo muri uyu murenge yagize ati “Ni ikibazo kitwugarije cyane, nawe uzi ukuntu amenyo arwaye aryana, tujya kwivuriza ku kigo nderabuzima cya Gashaki nta baganga babishinzwe bahari. N’uwo ugerageje kuhasanga avura ibindi arakubwira ngo utahe ujye woza amenyo ukoresheje cologate, tukabikora, ugategereza kuzakira bikanga; ni ikibazo kiduhangayikishije”.
Abahitamo kuva muri aka gace bajya kwivuriza mu bitaro bikuru bya Ruhengeri bakora urugendo rw’ibirometero bikabakaba 40, abatabishoboye bo ngo bahitamo kujya kuyivuriza muri ba magendu bayabakuriramo cyangwa bakabaha imiti bahiye.
Yagize ati “Hari bamwe bajya kwivuza kwa magendu, agapfa kurigukuriramo, hari n’abaduha imiti yo mu bisambu yo kunywa no gusiga ku menyo; uburyo akoresha bwose nta we uba yitaye ku zindi nkurikizi, icyo umuntu aba ashaka ni umukiza ubwo buribwe sakindi ikazaba ibyara ikindi”.
Yongeyeho ko “Urugendo rwo kuva aha dutuye ujya mu mujyi wa Musanze kuhivuza ruratuvuna kuko ni kure, nta modoka tugira umuntu yatega ziva hano, n’ugerageje gutega iyo moto biba byamuhenze, yagira imyaku agasanga mu bitaro bya Ruhengeri huzuye abantu benshi ntavurwe agatahira aho. Tujya mu bavuzi ba magendu kugira ngo turebe ko bucya”.
Ngo ni ikibazo bagejeje ku nzego zitandukanye z’ubuyobozi bategereza ko gikemuka baraheba.
Rukundo Filipo agira ati “Twatakambiye ubuyobozi, n’abadepite baza kwiyamamaza twakibagejejeho, twaherutse badusezeranya kutuvuganira, nta cyakozwe. Amenyo yacu yarangiritse, abandi ashiramo”.
Iki kibazo Umunyamabanga nshingwabikorwa w’Umurenge wa Gashaki na we avuga ko bamaze igihe basaba ko gikemurwa, icyakora ngo ubuyobozi bw’Akarere ka Musanze bwabijeje ko mu gihe kitarenze ukwezi hazaba habonetse umuganga w’amenyo uzajya atangira izo serivisi ku kigo nderabuzima cya Gashaki.
Guverineri w’Intara y’Amajyaruguru Gatabazi JMV yabwiye Kigali Today ko bamaze iminsi muri gahunda zo kwegereza abaturage ubuvuzi hafi yabo, by’umwihariko mu bice byegereye umupaka.
 Ibi bikaba biri gukorwa mu kwirinda abaturage basohoka igihugu bajya gushakira izo serivisi ahandi nyamara no mu Rwanda zihari.
Yagize ati “Tugiye gukorana bya hafi n’ibitaro bya Ruhengeri dushake igisubizo cyihuse, umuganga w’amenyo aboneke, kandi nijeje abaturage ko vuba cyane biri bukorwe, batangire kubona iyo serivisi hafi yabo”.
Abasaba kubungabunga isuku y’amenyo mu buryo buhoraho kugira ngo birinde ingaruka z’indwara ziterwa no kutayitaho.
Umunyamakuru wa Kigali Today/KT Radio
",https://www.kigalitoday.com/ubuzima/ubuvuzi/article/kutabona-muganga-w-amenyo-hafi-bibatera-kwivuza-magendu,Health
Coronavirus: Abanyarwanda basabwe gusubika ingendo zo mu Bushinwa zitihutirwa,"

Itangazo rya Minisiteri y’Ububanyi n’Amahanga n’Ubutwererane (MINAFET) ryasohotse kuwa kabiri, rirasaba Abanyarwanda guhagarika ingendo zitihutirwa bagiriraga mu Bushinwa, kubera ko hagaragaye icyorezo cya Virus ya Corona (Coronavirus).
Iryo tangazo rigira riti “Minisiteri y’Ububanyi n’Amahanga n’Ubutwererane irahamagarira Abanyarwanda kugabanya ingendo zitihutirwa zerekeza mu Ntara ya Hubei mu Bushinwa kubera icyorezo gishya cya coronavirus.
Guverinoma y’u Rwanda ihagarariwe na Minisiteri y’Ubuzima, iri gukorana n’Ishami ry’Umuryango w’Abibumbye ryita ku buzima (OMS/WHO) mu kongerera ubushobozi abashinzwe ubuvuzi mu gupima no kwita ku baba bagaragaza ibimenyetso by’iyo ndwara.
Turakomeza gukurikiranira hafi amakuru arebana n’icyo cyorezo ndetse tunakomeze gutanga inama ku byerekeye ingendo zerekeza mu Bushinwa”.
Abanyarwanda benshi bakoresha twitter bakomeje gusaba Leta y’u Rwanda ko yavana Abanyarwanda mu Bushinwa, cyane cyane abanyeshuri bivugwa ko biga mu ntara yagaragayemo icyo cyorezo.
Amashusho yatangajwe n’uwitwa Oscar Mizero, agaragaza umunyeshuri w’Umunyarwanda utaramenyekanye umwirondoro ari mu gace ka Wuhan, atembera ku muhanda yambaye agapfukamunwa na furari apfutse umunwa n’amazuru, bigaragaza ko yari muri iyo ntara.
Asubiza ku bujyanama bwa MINAFET, Mizero yagize ati “Mu gace coronavirus yagaragayemo mu Bushinwa, hari abanyeshuri b’Abanyarwanda bigayo, kandi bagaragaje ko bahangayikishijwe n’imibereho yabo kubera icyo kibazo. Nta cyakorwa, bakavanwa muri iyo ntara bakemererwa kwiga ahandi hantu”?
Muri ayo mashusho, hagaragaramo umusore w’umunyeshuri ugaragara ahumeka cyane ari kugenda mu muhanda utarimo abandi bantu, avuga ko ari kwihuta ngo ashake aho agura ibyo kurya kuko ababimuzaniraga bataje.
Uwo musore agira ati “Ibyo kurya byanshiranye, ngomba kujya hanze kubishaka ariko hano icyorezo kimeze nabi.Nambaye agapfukamunwa ndenzaho na furari. Ndumva mfite ubwoba.Ngiye guhaha ibyo nza kubika hano ku ishuri. Nta muntu uri hanze.Abantu bose bari mu nzu. Ikibazo kirakomeye. Ubushinwa bukeneye amasengesho”.
Mu bundi butumwa bwanyujijwe kuri twitter n’uwitwa @GomezMarshall2, uba mu Bushinwa, yasabye Leta y’u Rwanda gukura Abanyarwanda muri Wuhan nk’uko ibindi bihugu biri kubikora.
Yagize ati “Ubuyapani, Ubufaransa, Leta zunze ubumwe za Amerika n’ibindi bihugu, byohereje indege zabyo gukura abenegihugu babyo muri Wuhan nyuma y’uko iyo virus igaragaye. None rero rwose, Leta y’u Rwanda mukore nka bo. Mureke tuzane abacu mu rugo tubatabare. Dufiteyo imiryango n’inshuro. Murakoze”.
Ubwoba mu karere
U Rwanda rwatanze ubujyanama ku ngendo, nyuma y’umunsi umwe bivuzwe ko hari umuntu waba yanduye icyorezo cya coronavirus mu Mujyi wa Nairobi muri Kenya.
Ni nyuma y’uko hari umunyeshuri wageze muri Kenya avuye mu Bushinwa kuwa kabiri, agahita ashyirwa mu kato kuko yagaragazaga ibimenyetso bya coronavirus.
Kenya Airways ari nay o yatwaye uwo munyeshuri, ivuga ko icyemezo cyo kumushyira mu kato cyafashwe n’inzego z’ubuzima, agahita ajyanwa mu bitaro bya Kenyatta National Hospital (KNH).
Bikekwa ko uwo munyeshuri yaba yaranduye icyo cyorezo, bivugwa ko ubu kimaze guhitana abantu 130 mu Bushinwa, naho abarenga 6000 bamaze kucyandura.
Ubuyobozi bwa Kenya buvuga ko uwo munyeshuri yemerewe kugenda n’inzego z’ubuzima zo mu Bushinwa, ku kibuga cy’indege cya Guangzhou, ariko akigera ku kibuga cy’indege kitiriwe Jomo Kenyatta, hagafatwa umwanzuro wo kumushyira mu kato, kuko yagaragazaga ibimenyetso bya coronavirus.
Uwo munyeshuri utaratangazwa amazina, ubu ari gukorerwa ibizamini ngo hamenyekane niba koko yaba yaranduye icyo cyorezo kica.
Abahanga baratinya ko iki cyorezo cyaba cyaramaze kwinjira ku mugabane wa Afurika, bitewe n’ingendo nyinshi zikorwa hagati y’Ubushinwa n’uyu mugabane, bakavuga ko Afurika itabasha guhangana n’iki cyorezo cyananiye Ubushinwa na OMS, bitewe n’ubukana bwacyo.
Ikigo cya USA gishinzwe gukumira indwara z’ibyorezo cyatangaje ko virus ya corona ishobora kurenga Ubushinwa ikagera no mu bindi bihugu, haramutse hatabayeho kwirinda.
Ibihugu bifite ibyago byinshi byo kugeramo iyo virus ni Ethiopia, Afurika y’Epfo na Nigeria.
OMS ivuga ko tariki ya 31 Ukuboza 2019, yamenyeshejwe ko mu Mujyi wa Wuhan no mu Ntara ya Hubei mu Bushinwa hari umusonga, ariko mu gupima bakaza gusanga ari indwara itazwi, ari na byo byazamuye impagarara, kuko iyo virus ari nshya, OMS itabasha kumenya uko yandura.
OMS igira iti “Ku itariki ya 07 Mutarama, inzego z’ubuyobozi mu Bushinwa zatangaje ko hagaragaye virusi nshya. Iyo ni coronavirus, ari rwo ruhurirane rwa za virus. Iyo virus nshya yabaye ihawe izina rya ‘2019-nCoV”.
OMS ivuga ko kuva yamenyeshwa iby’iyo virus, yahise itangira gukorana n’ubuyobozi bw’Ubushinwa ndetse n’inzobere zo ku isi, mu kwiga kuri iyo virus, ingaruka igira ku wayanduye, uko uwayanduye yavurwa n’icyo igihugu cy’Ubushinwa cyakora.
Mu cyumweru gishize, Minisiteri y’Ubuzima n’Ikigo cy’Igihugu cyita ku Buzima (RBC) bahamagariye Abanyarwanda kwirinda icyo cyorezo, no gutanga amakuru aho babonye ibimenyetso bisa n’ibya coronavirus.
Umuyobozi mukuru wa RBC, Dr. Sabin Nsanzimana, yavuze ko hari ingamba zoroheje umuntu yafata nko kugira isuku, gukoresha ibyarinda umuntu nk’udupfukamunwa bishobora kurinda coronavirus, bikajyana no kwirinda kwegerana n’abantu no kuguma mu nzu mu gihe mu gace hakekwamo ubwandu, kugeza igihe ubuyobozi bubimenyeshejwe.
Hari abantu 47 bagaragayeho iyo virusi mu bindi bihugu 16 bitari Ubushinwa, harimo Thailand, Ubufaransa, Australia n’ibindi, ariko nta muntu biravugwa ko yihswe na yo ahandi hatari mu Bushinwa.
Abanyamakuru ba Kigali Today
@ kigalitoday

",https://www.kigalitoday.com/ubuzima/indwara/Coronavirus-Abanyarwanda-basabwe-gusubika-ingendo-zo-mu-Bushinwa-zitihutirwa,Health
Abicwa na malariya bagabanutseho 60% mu myaka ine ishize,"Byatangajwe kuwa mbere tariki 27 Mutarama 2020, ubwo iyo Minisiteri hamwe n’abafatanyabikorwa bayo bari mu nama ivuga kuri malariya, ikaba yari igamije gutegura indi nama ikomeye iziga kuri malariya n’izindi ndwara z’ibyorezo (NTDs), izaba ku ya 25 Kamena 2020, ikazaba mu gihe kimwe n’inama izahuza ibihugu bivuga ururimi rw’icyongereza (CHOGM).
Avuga uko u Rwanda ruhagaze mu kurwanya malaria, Umunyamabanga wa Leta muri MINISANTE, Dr. Patrick Ndimubanzi, yemeje ko hashyizwe imbaraga nyinshi mu kuyirwanya ari yo mpamvu yagabanutse.
Agira ati “Muri 2014 malariya yariyongereye cyane bituma dushyiraho gahunda yihariye yo kuyirwanya. Muri 2015 abantu 663 barapfuye bazize iyo ndwara ariko umwaka ushize abapfuye ni 264, bivuze ko twagabanyije impfu za malariya inshuro 60%”.
Ati “Ibyo twabigezeho kubera ko imiti ivura malariya isigaye itangwa n’abajyanama b’ubuzima kandi abarwayi bakaba bipimisha kare ndetse n’abafite malariya y’igikatu bakoherezwa kwa muganga hakiri kare. Ikindi ni uko twongereye uturere twateragamo imiti yica imibu tuva kuri dutanu ubu tukaba turenga icumi”.
Yakomeje avuga ko intumbero ari uko muri 2030 malariya yazaba yaracitse burundu cyangwa yaragabanutse cyane ku buryo itazaba ikiri ikibazo, kuyihashya ngo bikazakorwa ku bufatanye n’ibihugu bikikije u Rwanda.
Ikindi cyakozwe mu kugabanya malariya ngo ni uguhinduranya imiti iterwa mu nzu kuko hari ubwo imibu igeraho ikamenyera imiti runaka ntibe ikiyica, nk’uko Minisitiri Ndimubanzi akomeza abisobanura.


Ati “Hari igihe usanga umubu usigaye ufite ubudahangarwa ku miti imwe n’imwe yawicaga mbere. Mu myaka ishize rero twagiye duhinduranya imiti bigira akamaro, urugero nko muri Nyagatare habaga ½ cy’abantu bose barwaye malariya mu gihugu ariko ubu baragamanutse, Ngoma muri 2018 harwaye abantu ibihumbi 70 ariko muri 2019 baragabanutse baba 3000”.
Kimwe cya kabiri cy’abatuye isi bugarijwe na malariya. Buri mwaka abantu miliyoni 200 barayirwara, naho ibihumbi 400 ikabahitana, abenshi muri bo bakaba ari abo muri Afurika yo munsi y’ubutayu bwa Sahara.
Minisitiri w’Ubuziama, Dr. Diane Gashumba, yavuze ko isi itagomba kwemera ko abantu bakomeza gupfa bazira malariya.
Ati “Ntitugomba kwemera ko miliyoni z’abatuye isi bakomeza kubabara ndetse banicwa na malariya n’izindi ndwara z’ibyorezo. Ibyo byorezo birakingirwa kandi biravurwa bigakira. Ibyo bigaragazwa n’igabanuka ry’abazira izo ndwara, igikuru ni ukwiha intego”.
Muri iyo nama izabera i Kigali muri Kamena uyu mwaka, ibihugu bizongera kureba aho bigeze byubahiriza ibyo byiyemeje byo gutanga miliyari 1.5 y’Amadolari ya Amerika, azafasha kurandura burundu malariya n’izo ndwara zindi z’ibyorezo.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/abicwa-na-malariya-bagabanutseho-60-mu-myaka-ine-ishize,Health
Inturusu: Igiti cyifitemo imiti y’indwara zitandukanye,"Ku rubuga www.pharmaciengiphar.com, bavuga ko inturusu ikorwamo imiti yo koza amenyo, bombo zivura inkorora, ndetse zigakoreshwa mu miti itandukanye.
Ubundi inturusu ngo ni igiti gikomoka muri Australia, hakabaho ubwoko butandukanye bw’inturusu burenga 100.
Inturusu yitwa ’Eucalyptus globulus’ izwiho kwigiramo ubushobozi bwo gufasha umuntu warwaye akagira umuriro mwinshi.
Impumuro y’ibibabi by’iyo nturusu ituma bikoreshwa mu mavuta n’amasabune y’ubwiza atandukanye.
Kuri urwo rubuga kandi bavuga ko inturusu izwiho kuba igira akamaro cyane mu nzira z’ubuhumekero ni ukuvuga mu mazuru, umuhogo, amatwi, n’ibihaha.
Inturusu irinda kubyimbirwa, ikindi kandi ikoreshwa mu miti ivura indwara nka bronchite (irangwa no gukorora igihe kirekire ariko itandura), ibicurane, inkorora, na sinisite. Inturusu ikoreshwa mu gukora imiti itandukanye, yaba imiti y’amazi (sirops), imiti yo kwisiga (pomades), imiti yo kunyunguta nka bombo (pastilles), n’indi.
Inturusu ikoreshwa mu kunoza igogora. Inturusu ituma urwagashya rukora ibyitwa ‘sucs exocrines’, ibyo bikaba bikenerwa cyane mu igogorwa ry’ibinyamavuta n’ibinyamasukari ndetse na poroteyine umuntu aba yariye.
Ibindi byiza by’inturusu harimo kuba yarwanya imibu mu nzu (inturusu yitwa citriodora).
Inturusu yitwa ‘Globulus’ kandi, yifitemo ubushobozi bwo kugabanya urugero rw’isukari mu maraso.
Inturusu ikoreshwa mu buryo butandukanye, hari nko gufata ibibabi by’inturusu, umuntu akabyanika bikuma neza, nyuma agafata garama 20-30 z’ibyo bibabi, agateka litiro y’amazi, nyuma akabirambikamo bikamaramo nibura iminota makumyabiri, nyuma akanywa udutasi (udukombe) tune cyangwa dutanu ku munsi mu gihe afite ikibazo kimwe mu byavuzwe haruguru.
Inturusu kandi ishobora gukoreshwa mu gutunganya umwuka, aho bafata ibibabi by’inturusu bakabitwikira ahantu mu cyumba gifunze, nyuma bakagikingura.
Ku rubuga www.doctissimo.fr, bavuga ko inturusu cyane cyane iyitwa ‘globulus’ ishobora kuvura indwara zo mu buhumekero zitandukanye harimo nk’umusonga n’izindi. Ikindi kandi inturusu yafasha urwungano rw’inzira y’inkari gukora neza.
Inturusu kandi ifasha abagore bageze mu kigero cyo guca imbyaro(menopause), kuko ifasha mu kugabanya ubushyuhe budasanzwe bukunda kubabangamira.
Kuri urwo rubuga bavuga ko hari abatemerewe gukoresha inturusu mu rwego rwo kwirinda ibibazo yabatera, ni ukuvuga abagore batwite ndetse n’abonsa.
Ikindi kandi mbere yo gukoresha inturusu mu buryo kwivura, umuntu yagombye kubanza kubiganira na muganga we.
Umunyamakuru wa Kigali Today
@ umureremedia
",https://www.kigalitoday.com/ubuzima/ubuvuzi/article/inturusu-igiti-cyifitemo-imiti-y-indwara-zitandukanye,Health
Mico The Best yahagurukiye kurwanya igituntu,"Uwo muhanzi yabitangaje ku mugoroba wo kuwa wa kane tariki 23 Mutarama 2020, ubwo yamurikaga gahunda nshya yo kukirwanya yiswe ‘Friend to Friend Campaign’, urwo rugamba akaba arufatanyije n’inzu imufasha gutunganya umuziki we ya KIKAC, Ikigo cy’Igihugu cyita ku buzima (RBC) n’abandi bafatanyabikorwa.
Mico avuga ko igitekerezo cyo kurwanya iyo ndwara yagikuye mu nama yitabiriye iyivugaho, kuko yasanze hari abantu benshi batazi ibyayo, yiyemeza gukangurira abantu kuyirinda.
Ati “Nasanze abantu benshi badasobanukiwe neza igituntu n’ububi bwacyo, ari yo mpamvu nahise ngira ubushake bwo kukirwanya mfatanyije na KIKAC. Mbere najyaga ku maradiyo nkavuga jyenyine ariko RBC yaje kunyoherereza abahanga muri iyo ndwara ngo bamfashe gusobanurira Abanyarwanda”.
Ati “Byakomeje gukura, abandi basitari mu muziki, mu mafirime ndetse n’abakinnyi, bagiye badufasha muri icyo gikorwa, none tugeze no kuri iyi gahunda ya Friend to Friend. Ubu nanjye munyemereye mwampa akazina ka TB Champion”.
Umuyobozi w’ishami ryo kurwanya igituntu muri RBC, Patrick Migambi, agaruka ku mibare y’abakirwara mu Rwanda ndetse agakangurira abantu kwisuzumisha kuko hari abakigendana batabizi.
Ati “Mu Rwanda buri mwaka abantu 59/100,000 ni ukuvuga abagera ku 7,300 barakirwara ariko abo twabonye umwaka ushize bari ibihumbi 5,950 gusa, bivuze ko hari abandi 20% bakekwaho kugira igituntu batagaragaye. Ni ikibazo kuko abo bari mu bandi baturage ari na bo bakomeza kugikwirakwiza”.
Ati “Muri abo bandura buri mwaka, 86% ni bo bari ku miti, bayifata neza kandi bagakira. Hari kandi 5% bafata imiti hanyuma bakayihagarika bakarwara igituntu cy’igikatu, ni ikibazo kuko abo bakomeza kucyanduza abandi kandi no kubavura bidusaba ingufu nyinshi. Ni ngombwa ko abantu bamenya ko igituntu kivurwa kigakira, ari na ko kamaro k’iyi campaign”.
Avuga kandi ko abantu 2/100,000 bafite virusi itera SIDA n’igituntu kibahitana buri mwaka, ni ukuvuga abantu hafi 350.
Ishami ry’Umuryango w’Abibumbye ryita ku buzima (OMS), ritangaza ko ku isi abantu barwara igituntu gisanzwe buri mwaka ari 132/100,000 na ho 6.4/100,000 bakarwara igituntu cy’igikatu.
Muri Afurika ari na ho iyo ndwara yiganje, abarwara igituntu gisanzwe ni 231/100,000 na ho abarwara icy’igikatu bakaba 7.3/100,000 buri mwaka, kigahitana 30/100,000 ni ukuvuga abantu ibihumbi 397 badafite virusi itera SIDA.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/mico-the-best-yahagurukiye-kurwanya-igituntu,Health
Serivisi y’ubuvuzi bw’amaso mu bitaro bya Nemba yongerewe ubushobozi,"Umuhango wo kumurika ibyumba bishya n’ibyo bikoresho bizifashishwa muri serivisi y’ubuvuzi bw’amaso wabereye ku cyicaro cy’ibitaro bya Nemba, ku itariki 23 Mutarama 2020, hanatangijwe gahunda y’ubukangurambaga mu kumenyekanisha iyo serivise hagamijwe kurinda abaturage ubuhumyi.
Iyo serivisi ivuguruwe ku bufatanye n’umuryango utegamiye kuri Leta witwa “One sight”, ufatanya na Minisiteri y’Ubuzima muri gahunda yo kugeza ubuvuzi bw’amaso mu bitaro byose by’igihugu mu kwegereza abaturage ubuvuzi.
Tuzinde Vincent, Uhagarariye umuryango One sight mu Rwanda, avuga ko aho serivise y’ubuvuzi bw’amaso mu bitaro bya Nemba igeze, hatanga igisubizo ku muturage wese wegereye ibyo bitaro.
Agira ati “Ni serivisi yisumbuye ku yari ihari kandi izakomeza no kwaguka, uko imeze uku iratanga igisubizo ku muntu uwariwe wese wagana ibi bitaro afite ikibazo cy’indwara y’amaso”.
Tuzinde yavuze ko Serivise y’ubuvuzi bw’amaso imaze kugera mu bitaro 34 byo mu Rwanda, ibitaro 11 bikaba bitaragezwamo iyo serivise aho hari kwigwa n’uburyo amaso yavurirwa ku bwishingizi bwa mituweri.
Ati “Icyo duharanira ni uko umuturage utuye Gakenke, Rubavu, Nyamasheke, Nyabihu n’ahandi, abona serivise imwe nk’iyo uwa hano yabonye. Ntabwo Leta igikunda abaturage basiragira bajya gushakira serivisi kure. Ku bufatanye na Minisiteri y’ubuzima turifuza ko icyo kibazo kiva mu nzira, mu minsi mike iyo serivise irajya utangirwa kuri mituweri”.
Nubwo ibyo bitaro bya Nemba byari bifite ibikoresho bike muri servise y’ubuvuzi bw’amaso n’abaganga badahagije kandi bakorera ahantu batisanzuye, mu buhamya bwa bamwe mu baturage bavuriwe muri ibyo bitaro, baravuga ko bari baramaze kwiheba kubera indwara y’ubuhumyi none ubu bakaba babona neza.
Urugero ni urwa Tuyishimire Jean Claude, ukomoka mu karere ka Rulindo, uvuga ko yaretse amashuri ageze mu mwaka wa kane w’ayisumbuye kubera ikibazo cy’ubuhumyi.
Yagize ati “Nigaga mu mwaka wa kane, bitangira ntabasha kureba ibyo umwarimu ari kwandika ku kibaho, uko iminsi ishira ni byo nakomeje guhuma ngera n’ubwo ntashobora gukoresha telefoni, noneho bigera n’aho ntagishobora kwijyana ku ishuri mpita mpagarika kwiga”.
Avuga ko akimara kumenya ko mu bitaro bya Nemba hari serivise yo kuvura amaso yabigannye ariko nta cyizere afite cyo gukira. Ngo yamazeyo iminsi ibiri bamwitaho ataha abona neza, ubu ngo arakora imirimo inyuranye imuganisha ku iterambere.
Umuhoza Denyse, umwe mu baganga bavuye Tuyishimire, avuga ko basanze uwo musore ari ishaza yari arwaye mu maso bimutera ubuhumyi.
Avuga ko hirya no hino mu byaro abantu benshi bagira ikibazo cy’ubuhumyi kubera kutagera ku buvuzi, aho yabasabye kwitabira gahunda ijyanye na serivisi y’amaso mu bitaro bya Nemba bagafashwa kuvurwa.
Munyaruguru Faustin, Ushinzwe ubuvuzi mu bitaro bya Nemba, yishimiye ubushobozi bongerewe muri serivise y’ubuvuzi bw’amaso, avuga ko ibitaro bigiye kurushaho gutanga serivise inoze.
Yavuze kandi ko ubukangurambaga bumenyesha abaturage serivise y’ubuvuzi bw’amaso bugiye gushyirwamo imbaraga mu gufasha abaturage no kubakangurira kwirinda indwara z’ubuhumyi, ubu bakaba bagiye kuva ku barwayi 200 bajyaga bakirwa buri kwezi umubare ukiyongera.
Muri uwo muhango wo gufungura ku migaragaro ibyo bikoresho n’ibyumba bishya bigenewe servisi y’ubuvuzi bw’amaso, yaba Padiri Cassier Mulindahabi wari intumwa ya Musenyeri wa Diosezi ya Ruhengeri, yaba na Nyirasikubwabo Horelie waje ahagarariye ubuyobozi bw’Akarere ka Gakenke, bose biyemeje ubufatanye mu bukangurambaga mu rwego rwo kumenyekanisha iyo serivise mu baturage hagamijwe kubarinda ibibazo by’ubuhumyi.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/ubuvuzi/article/serivisi-y-ubuvuzi-bw-amaso-mu-bitaro-bya-nemba-yongerewe-ubushobozi,Health
Abanyarwanda barakangurirwa kutajya ahari ‘Novel Coronavirus’,"Iby’icyo cyorezo byasobanuwe na Minisitiri w’Ubuzima, Dr. Diane Gashumba, ubwo yagiranaga ikiganiro n’abanyamakuru kuwa kane tariki 23 Mutarama 2020, aho yagarutse ku bukana bwacyo, uko cyandura n’uko cyakwirindwa hagamijwe gushaka uko cyakumirwa.
Iyo ndwara yo mu bwoko bw’ibicurane, yagaragaye mu Bushinwa mu Kuboza umwaka ushize, ikarangwa n’ibicurane, inkorora, gucika intege no kugira umuriro mwinshi, uyanduye igatangira kugaragara hagati y’ibyumweru bibiri na bitatu.
Minisitiri Gashumba yasabye Abanyarwanda kwirinda kujya ahari iyo ndwara kugira ngo batayikwirakwiza ikaba yanagera mu Rwanda.
Agira ati “Icyo dusaba Abanyarwanda ni ugukomeza kwirinda nk’uko babigenje mu kwirinda Ebola kandi byagenze neza, n’aha rero ingamba ni zimwe, ni ukwirida kujya ahari icyo cyorezo. Iyo ndwara yandurira mu mwuka mu gihe cyo guhumeka ndetse no mu myanda yo mu mazuru”.
Ati “Ubu twasabye abatwara abagenzi mu ndege ko bajya bareba abo batwaye niba ntawe urimo ufite ibicurane bikabije, ukorora cyane ndetse wipfuna buri kanya. Icyo gihe uwo muntu ahabwa akantu gapfuka umunwa kugira ngo niyitsamura hatagira udutonyanga tw’amacandwe tugwa ku wo bicaranye akaba yamwanduza niba arwaye”.
Kugeza ubu iyo ndwara nta handi iragaragara uretse mu Bushinwa, imibare ya vuba ikaba yerekanye ko imaze gufata abantu 296, muri bo bane ikaba imaze kubahitana.
Minisitiri Gashumba ariko yanahumurije Abanyarwanda abawira ko bitabujijwe kujya mu Bushinwa, kuko aho iyo ndwara iri harimo gukurikiranwa byihariye.
Ati “Kugeza ubu nta Munyarwanda uri ahari iriya ndwara, ntibibujijwe ko abantu bajya muri kiriya gihugu, cyane ko umujyi iyo ndwara irimo ucunzwe cyane, nta muntu uwusohokamo cyangwa ngo awinjiremo. Ugeze mu gihugu ukagaragaza ibimenyetso twavuze mbere, ihutire kwa muganga”.
Ishami ry’Umuryango w’Abibumbye ryita ku buzima (WHO), risaba abatuye isi muri rusange kwirinda icyo cyorezo bagira isuku, kuko kugeza ubu ngo nta buryo bwo kuvura iyo ndwara bwihariye buhari, gusa ngo harimo gukorwa ubushakashatsi bwatuma idakomeza gukwirakwira.
Icyo kiganiro cyanitabiriwe n’abakuriye urugaga rw’abikorera (PSF) ndetse n’abo mu Rwego rw’Igihugu rw’Iterambere (RDB), kugira ngo babone ubutumwa bujyanye no kwirinda, baha abacuruzi bajya mu Bushinwa ndetse n’uko ba mukerarugenda baza mu Rwanda bakurikiranwa.
Umunyamakuru wa Kigali Today/KT Radio
@ MunyantoreC

",https://www.kigalitoday.com/ubuzima/indwara/article/abanyarwanda-barakangurirwa-kutajya-ahari-novel-coronavirus,Health
Kuvura kanseri y’ubwonko bigiye kunyuzwa mu mazuru aho kubaga umutwe,"Bavuga ko mu minsi ine kuva tariki 20-23 Mutarama 2020, ngo bazaba bashobora gukumira umubare munini w’Abanyarwanda bajyaga kwivuriza indwara za kanseri mu mahanga, nyuma yo gushobora kuvura ikomeye ifata ubwonko.
Umuganga mu bitaro byitiriwe Umwami Faisal hamwe no mu bya Gisirikare biri i Kanombe, Dr. Nkusi Emmy Agabe, avuga ko mu minsi itatu ya mbere aba baganga bitoreje ku murambo, ariko ko kuri uyu wa kane tariki 23 Mutarama 2020 ngo bari bubage abarwayi ba kanseri babiri bakiri bazima.
Dr. Nkusi agira ati “Turabaga indwara ziri mu mutwe duciye mu mazuru, iyo ugeze hejuru y’inkanka ni bugufi bw’aho tuba dushaka kujya, hari indwara ziba ziri mu bwonko. Uku kubaga (chirurgie) kurahambaye ariko akamaro kabyo ni uko tugera ku ndwara tukayibaga tutagize inkovu dusigira umutwe w’umuntu.
Igihe cyo kurwara inkovu na cyo kiragabanuka cyane kuko uba waciye mu mazuru aho kubaga umutwe, ibi mu Rwanda ntabwo twabikoraga cyane.
Kuva aho tuboneye icyuma cyo gushiririza, abarwayi ba kanseri boherezwaga hanze batangiye kugabanuka, nitumara gukora ibi bizatuma abarwayi ba kanseri tubohereza mu Bitaro bya Gisirikare (i Kanombe)”.
Dr. Nkusi avuga ko atazi neza umubare w’Abanyarwanda bajya kwivuriza mu mahanga indwara za kanseri, ariko ngo bari mu nzira zo kuruhura abahendwaga n’amatike yo kujyayo.
Mu ngaruka zaterwa n’uku kuvura kanseri y’ubwonko binyuze mu mazuru, ngo harimo iyo kudahumurirwa cyangwa kutanukirwa neza, ndetse no gukorwa rimwe na rimwe n’ibyo kunywa umuntu aba arimo gufata.
Inyandiko ya Minisiteri y’Ubuzima (MINISANTE) iherekeza ibi bisobanuro bya Dr. Nkusi Agabe, ivuga ko kuvura indwara ya kanseri binyuze mu kubaga mu mazuru, ari umwihariko u Rwanda rugaragaje mu karere ruherereyemo.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/ubuvuzi/article/kuvura-kanseri-y-ubwonko-bigiye-kunyuzwa-mu-mazuru-aho-kubaga-umutwe,Health
Inzobere ziraburira abakoresha viagra yongerera abagabo ubushake,"Ibi biravugwa mu gihe umubare w’abagabo n’abasore bawukeneye ukomeje kwiyongera aho bamwe bawugura banifashishije ikoranabuhanga rya murandasi, aho miliyoni zirenga esheshatu zawuguze muri farumasi ibihumbi birindwi zo kuri murandasi.
Umuti wa viagra wavumbuwe mu mwaka wa 1998, ubwo abashakashatsi mu by’ubuzima bariho bapima umuti wo kuvura umuvuduko w’amaraso n’ububabare bwo mu gatuza maze bagasanga utera ubushake.
Ubushakashatsi bwakozwe na Dr. Louis Anderson, inzobere mu by’imiti, wo mu kigo cya ‘urology care foundation’ cyo muri Leta zunze ubumwe za Amerika, bugaragaza ko hari abagabo n’abasore bayikoresha kandi mu by’ukuri batayikeneye, bikaba byabagiraho ingaruka zikomeye.
Uretse kuba uwufashe ashobora kurwara umutwe, indwara y’umutima, gucibwamo, umugongo, kubura ibitotsi, ikirungurira n’ibindi, viagra ishobora gutera ubugumba no kubura ubushake burundu.
Dr. Anderson agira inama abagabo gusaba uruhushya muganga kugira ngo babashe gukoresha uwo muti, cyane ko abawucuruza bo baba bashaka inyungu zabo bwite.
Anagira inama abagabo kuri bimwe mu biribwa bafata bikabongerera ubwo bushake, birimo water melon, inyama, ubunyobwa, indimu, divayi itukura, icyayi, shokola n’icyayi, maze bagakora n’imyitozo ngororamubiri bakirinda n’umubyibuho.
Ibi kandi biravugwa mu gihe abagabo barenga miliyoni 100 ku isi bari hagati y’imyaka 40 na 70, bafite ikibazo cyo kutagira ubushake bwo gukora imibonano mpuzabitsina.
Raporo y’Ishami ry’Umuryango w’Abibumbye ryita ku Buzima (OMS) yashyizwe ahagaragara mu 1998, yavugaga ko abagabo bari mu kigero cy’imyaka 65 bagera hafi ku 140 bahitanywe na viagra.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/urusobe-rw-ubuzima/article/inzobere-ziraburira-abakoresha-viagra-yongerera-abagabo-ubushake,Health
Burera: Kaminuza ya UGHE igiye gutanga ibikoresho by’ubuvuzi ku bitaro n’ibigo nderabuzima,"Abayobozi b’iriya kaminuza, baremeza ko ari intambwe y’ingenzi cyane ku bigo nderabuzima bya Burera, kuko bikenera cyane ibikoresho kabuhariwe mu gupima indwara, gukora ubushakashatsi, no kuvura indwara, haba mu Karere ka Burera, no mu Rwanda hose muri rusange.
Impano z’ibyo byuma zizatangwa n’ubuyobozi bwa Kaminuza ya U-G-H-E, abahagarariye ibigo nderabuzima 17 byo muri Burera, abayobozi n’abakozi b’indashyikirwa mu bitaro byo mu karere ka Burera.
Kaminuza yigisha amasomo y’ubuvuzi bungana kuri bose mu Karere ka Burera, University of Global Health Equity, (U-G-H-E), yatashywe ku mugaragaro na Perezida Paul Kagame ku itariki 25 Mutarama 2019.
Yigamo abantu baturutse hirya no hino ku isi kubera ko iri ku rwego mpuzamahanga.
Abanyamakuru ba Kigali Today
@ kigalitoday
",https://www.kigalitoday.com/ubuzima/ubuvuzi/article/burera-kaminuza-ya-ughe-igiye-gutanga-ibikoresho-by-ubuvuzi-ku-bitaro-n-ibigo-nderabuzima,Health
CHUB yiyemeje kurwanya ububabare buhoraho bushobora gutera kwiyahura,"Dr. Gaston Nyirigira, umuganga kuri CHUB, wize ibijyanye no gutera ikinya no kuvura abantu barembye cyane ndetse no kuvura ububabare bwaba ubw’ako kanya ndetse n’ubuhoraho, avuga ko ubushakashatsi bwagaragaje ko ububabare buhoraho bugira ingaruka ku buzima bw’abababara harimo no kwiyahura.
Agira ati “Ubushakashatsi bwerekana ko ufite ububabare buhoraho bumutera kwiyanga, kuva ku kazi, gukena, hanyuma akavuga ko ubuzima nta cyo bumaze, akiyahura”.
Ibi bishimangirwa na Dr. Augustin Sendegeya, Umuyobozi Mukuru wa CHUB, aho agira ati “Iyo umuntu ababara, umubiri urekura imisemburo mibi. Iyo ibaye myinshi igira ingaruka ku bice by’umubiri bitandukanye harimo n’ubwonko”.
Atanga urugero rw’uko hari n’ushobora kugira ububabare bukomeye akarwara igifu cyangwa umutwe.
Ibi byatumye CHUB itangira gutekereza ku gushyiraho serivise ifasha abantu bafite ububabare buhoraho, nk’uko bisobanura na Dr. Sendegeya.
Ati “Mu bitaro turimo turashyiraho ahantu abafite ububabare bamaranye igihe bashobora kwisuzumisha mu buryo bwihariye”.
Mu rwego rwo kubafasha, ibi bitaro byiyemeje gutangiza ibiganiro byo gufasha abaganga, abaforomo n’abashakashatsi babikoramo kungurana ibitekerezo ku ko babyitwaramo.
Ibi biganiro byatangijwe muri 2019, bitumirwamo abaganga, abaforomo n’abashakashatsi bo mu Rwanda n’abo muri Afurika ndetse no hanze yayo (Amerika n’Uburayi).
Ibyo muri uyu mwaka wa 2020 byabaye kuwa Kane no kuwa Gatanu, ku itariki ya 16 n’iya 17 Mutarama.
Byagaragajwemo ko mu kuvura ububabare hashobora kwifashishwa imiti, ariko ko no kubwira neza abarwayi, kubakoresha imyitozo runaka cyangwa kubereka uko bayikora kimwe no gukanda ahababara, na byo bishobora kwifashishwa.
Muganga Rutangarwamaboko, wiyemeje kuvura bishingiye ku muco, ariko wanize ibijyanye n’imitekerereze y’abantu no kuvura ukoresheje amagambo, yagaragaje muri ibi biganiro ko n’Abanyarwanda bari bazi kuvura ububabare, bakamenya no kubukingira.
Yagize ati “Abakurambere bacu bari bafite ubumenyi bwo kwivura ububabare, bakamenya uko babigenza kugira ngo babutsinde. Kubukingira kandi ni byo bahaga umwanya ukomeye”.
Atanga urugero ku muhango wo kurera inda, Abanyarwanda bo hambere bakoraga mu rwego rwo kwirinda ko umugore utwite yagira ububabare.
Ati “Umugabo n’umugore bahabwaga imiti bagomba kwiyuhagira bombi, bamara kwiyuhagira bakaryamana, kuko ku Banyarwanda kubaho ni ukubana. Ibi bituma begerana”.
Ngo habagaho n’imiti basigaga ku nda bayikoraho bayibwira bati “Uzavuke neza, wururuke. Nguyu umukunde utuma ukundana n’ibikurimo. Nguyu umwishywa uzatuma wishyuka”.
Abitabiriye ibi biganiro bavuga ko hari ibyo bungutse ku mikorere bari basanganywe. Emmanuel Niyonzima yagize ati “Umuntu ashobora kuza wamuganiriza ukumva ikibazo afite ntabwo ari ukumuha imiti gusa, ahubwo ukamwohereza no k’umugira inama”.


Emérence Umurerwa, ukora muri serivise y’ububyaza, na we ati “Umubyeyi uri ku nda ushobora kumushyiriramo umuziki akabyina, bikamurangaza ntababare cyane. Hari siporo ushobora kumukoresha cyangwa ukamwegereza abo mu muryango we bamuha ibyo akeneye. Ibi byose bimworohereza uburibwe”.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/ubuvuzi/article/chub-yiyemeje-kurwanya-ububabare-buhoraho-bushobora-gutera-kwiyahura,Health
Abadepite bahinyuje abanenga urukingo rwa Ebola,"Depite Nyirahirwa Veneranda, Begumisa Theoneste Safari na Murebwayire Christine ni bo babimburiye abandi badepite bari mu kazi mu Karere ka Rubavu gufata urukingo rwa Ebola, bavuga ko nk’abantu bakorera mu turere bagahura n’abantu bakorera muri Congo byari ngombwa ko bafata uru rukingo ruri guhabwa abatuye mu Karere ka Rubavu.
Abadepite 11 ubwo bari mu Karere ka Rubavu kuva tariki 13 Mutarama 2020 kugera tariki 17 Mutarama 2020 mu bikorwa by’akazi bavuze ko barimo basura ibikorwa remezo no kuganira n’abaturage. Icyakora Depite Nyirahirwa Veneranda, Begumisa Theoneste Safari na Murebwayire Christine, basabye ko bahabwa urukingo rwa Ebola ubu rurimo guhabwa abaturage.
Depite Nyirahirwa Veneranda yavuze ko nk’Abanyarwanda bakorera mu turere twegereye imipaka bagahura n’abakorera muri Congo bahisemo gufata urukingo, ariko ngo biri no muri gahunda yo kwifatanya n’abaturage mu bikorwa bakorerwa.
Depite Nyirahirwa yagize ati; “Twari twaje mu mirimo y’inteko, ubwo rero nk’Abanyarwanda bakorera mu Karere ka Rubavu hari Abanyarwanda bafite imiryango muri Congo kandi dushobora guhura na yo, twahisemo gukoresha amahirwe Leta yashyizeho yo kwikingiza.”
Depite Nyirahirwa avuga ko urukingo rwa Ebola nk’umuntu warufashe nta kibazo rutera; Ati “n’izindi nkingo dusanzwe dufata, narufashe kandi nkomeje imirimo, nasaba n’abandi barebwa n’aya mahirwe kuyakoresha mu kwirinda iki cyorezo cya Ebola gitinywa cyane.”
Umuyobozi w’ibitaro bya Rubavu Lt Col Dr William Kanyankore, avuga ko kuba Abadepite bitabira gufata urukingo ari igikorwa cyiza kigaragaza uburyo bafitiye icyizere inzego z’ubuzima ariko hakaba no gushyigikira abaturage.
Ati “Ibi bigaragarira umuturage ko urukingo atari we rwashyiriweho, ahubwo bireba Abanyarwanda bose kuko n’abayobozi bakuru bararufata.”


Abaturage baganiriye na Kigali Today bamaze guhabwa urukingo bavuga ko batarabona ingaruka zarwo kuko barufata bakikomereza imirimo, icyakora mu kongera umubare w’abarufata ngo ubuyobozi bugiye kongera aho rutangirwa.
Mu kwezi k’Ukuboza 2019, nibwo u Rwanda rwatangiye gutanga urukingo rwa Ebola mu rwego rwo kurinda abaturage barwo, ibikorwa bibera mu Karere ka Rubavu na Rusizi, uturere duhana imbibi n’igihugu cya Congo cyagaragayemo icyorezo cya Ebola kuva muri 2018.


Mu Karere ka Rubavu abaturage babarirwa mu bihumbi bitanu bamaze kwitabira iki gikorwa kigomba kuzakingira abantu ibihumbi 200 bemera no kuzahabwa urukingo rwa kabiri no gutanga amakuru basabwa.
Kuva muri Kanama 2019, icyorezo cya Ebola cyari cyarahungabanyije urujya n’uruza hagati y’imijyi ya Goma na Gisenyi. Icyakora aho uru rukingo rwatangiye gutangirwa, ubuhahirane hagati y’ibihugu byombi burakomeje kandi abaturage bakangurirwa kugira isuku, cyane cyane birinda gukoranaho.


Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/ubuvuzi/article/abadepite-bahinyuje-abanenga-urukingo-rwa-ebola,Health
Abarwayi ba diyabete babonye utumashini two kwipima,"

Iyo mpano yatanzwe n’ikigo cyitwa ‘Abbott Global’, gikora ibijyanye n’ikoranabuhanga mu by’ubuzima, kikaba gifitanye ubufatanye na ‘Team Type 1 Fondation’.
Iyo mpano yashyikirijwe Minisiteri y’Ubuzima ku itariki 16 Mutarama 2020, izafasha abarwayi ba diyabete bagera ku 2000 hirya no hino mu gihugu, bajye bashobora gupima urugero rw’isukari mu maraso yabo, kuko kwipima ari kimwe mu byo abarwayi ba diyabete yo mu bwoko bwa mbere (type 1) bakora buri munsi.
Iyo diyabete yo mu bwoko bwa mbere iravurwa igakira, ikaba ari indwara ikunda kwibasira abantu bari munsi y’imyaka 40. Kugeza ubu habarurwa abayirwaye bagera ku 2000, bakaba bagize 3% y’abarwaye diyabete mu Rwanda muri rusange.
Umuntu urwaye diyabete y’ubwoko bwa mbere asabwa kwitera urushinge rumwe ku munsi rwa ‘insulin’ ifasha mu kuringaniza urugero rw’isukari mu maraso.
Ikindi kandi, agomba kwipima buri munsi akamenya igihe isukari yazamutse cyangwa yagabanutse mu mubiri.
Mbere yo kubona ibyo bikoresho, umwe mu barwayi ba diyabete yavuze ko umuntu yabaga asabwa kwirinda gutemberera ahantu hatari ivuriro atinya ko yagira ikibazo cy’igabanuka ry’isukari mu mubiri cyangwa ikazamuka ntabone umuganga umufasha.
Habinshuti Esperance ufite imyaka 30, yamenye ko arwaye diyabete agifite imyaka umunani.
Yagize ati “Mbere yo kubona iki gikoresho, sinashoboraga kumenya urugero rw’isukari mfite, ngo menye n’ingano ya ‘insulin’ nkeneye, ariko kuva mbonye iri koranabuhanga, nshobora kuzajya mpima, nkamenya niba nkeneye amazi menshi, nkagabanya kurya iby’amasukari”.
Mu buzima bwa buri munsi bw’umurwayi wa diyabete, aba agomba kwitera cyangwa guterwa urushinge rwa ‘insulin’. Umuti uhari umenyerewe cyane nka ‘Solostar Lantus pen’ ibamo udushinge ijana (100), ukaba ugura amafaranga y’u Rwanda ibihumbi makumyabiri na bitatu (23.000 FRW). Ayo ni amafaranga menshi cyane ku bantu badafite ubwishingizi bwo kwivuza.
Agomba kandi kugendana akamashini ko gupima urugero rw’isukari mu mubiri, ako kamashini kagura amafaranga y’u Rwanda ari hagati y’ibihumbi mirongo itanu n’ijana na mirongo itanu (50. 000 na 150.000 Frw), bitewe n’ubwoko bw’akamashini.
Ikindi kandi icyo kiguzi cy’utumashini kiyongera ku buvuzi bwa buri kwezi kiri hagati y’amafanga y’u Rwanda ibihumbi makumyabiri na mirongo itatu (20. 000 na 30. 000Frw).
Iyo mpano ya Abbott, yasabwe na Phil Southerland, uwo akaba ari we washinze ‘Team Type 1 foundation’, akanayibera umuyobozi.Yaje mu Rwanda mu 2010, azanye n’ikipe y’abakinnyi banyonga amagare bose barwaye diyabete, baje kwitabira irusharwa ryo kuzenguruka u Rwanda ku magare rizwi nka ‘Tour du Rwanda’.
Mu gihe bazengurukaga u Rwanda, Southerland yavuze ko yumvise akozwe ku mutima, nyuma yo kubona ko hari abarwayi ba diyabete b’Abanyarwanda badafite ubushobozi bwo kwipimira isukari nk’uko mu ikipe ye byari bimeze, bityo yiyemeze gufasha.
Kuri Southerland, izi ni inzozi zibaye impamo, kuba babonye iyo mpano ya ‘Abbott’, nyuma y’uko Southerland abasabye kwinjira mu ihuriro ry’abarwayi ba diyabete mu Rwanda (Rwanda Diabetes Association), bagahita babyemera batazuyaje.
Southerland ubu ufite imyaka 37, byamenyekanye ko arwaye diyabete ku mezi arindwi.
Leta y’u Rwanda yashyize diyabete ku rutonde rw’indwara zisuzumwa hakoreshejwe ubwisungane mu kwivuza (mitiweri), ariko ntiyishyura ‘insulin’ bakenera mu buzima bwa buri munsi.
Bernard Brisolier, umwe mu bayobozi ba ‘Abbott’ yavuze ko impamvu bahisemo gufasha abarwayi ba diyabete bo mu Rwanda, ari ukubera imbaraga igihugu ubwacyo gishyira mu bikorwa byo kwita ku buzima bw’abaturage.
Dr. Patrick Ndimubanzi, Umunyamabanga wa Leta muri Minisiteri y’Ubuzima ushinzwe ubuzima rusange n’ubuvuzi bw’ibanze, na we yiyemeje gukorana n’abafatanyabikorwa mu guhashya indwara ya diyabete, cyane cyane kuyikumira.
Abanyamakuru ba Kigali Today
@ kigalitoday
",https://www.kigalitoday.com/ubuzima/ubuvuzi/article/abarwayi-ba-diyabete-babonye-utumashini-two-kwipima,Health
Abakingiwe Ebola barahumuriza abatinya urukingo rwayo,"Ibyo ni ibitangazwa n’abaturage bo mu karere ka Rubavu, baganiriye na Kigali Today, ibasanze ahashyizwe uburyo bwo kwikingiza iyo ndwara, hafi y’umupaka muto uhuza u Rwanda na Repuburika ya Demokarasi ya Kongo, ahazwi nko kuri ‘Petite Barrière’.
Kuva i Goma muri Repuburika ya Demokarasi ya Kongo hagaragara umuntu urwaye Ebola umwaka ushize, u Rwanda rwashyizeho gahunda zitandukanye zo kurinda Abanyarwanda icyo cyorezo, zirimo gupima buri muntu winjiye mu gihugu, kwita ku isuku, ubu hakaba harimo gutangwa urukingo ku babyifuza bo mu Turere twa Rubavu na Rusizi.
Iranzi Aimé Jackson, umaze ukwezi kurenga akingiwe, avuga ko urukingo nta kibazo na kimwe rwamuteye.
Agira ati “Mbere y’uko nikingiza hari ibihuha bivuga ko ukingiwe amara iminsi nta cyo abasha gukora, afite umuriro, mbese atameze neza. Jyewe rero si ko nabibonye kuko bankingiye nk’uyu munsi bukeye nigira mu kazi kanjye nk’uko bisanzwe, nta kintu nigeze mpindukaho”.
Ati “Nahisemo kwikingiza kubera ko akazi nkora kansaba kwambuka kenshi njya muri Kongo, bityo sinzagire ikibazo cyo kwandura Ebola. Ndashishikariza n’abandi kwikingiza kuko urukingo nta cyo rutwara umuntu, ahubwo ari ingabo ibarinda kwandura bakikomereza imirimo yabo batuje”.
Nteziyaremye Jean, na we wari umaze kwikinziza avuga ko ababitinya atumva aho bakura ubwoba kuko ngo abaganga baba bari hafi yabo.
Ati “Kuva maze kwikingiza ni nk’aho mfite ubwishingizi bw’uko ntazandura Ebola. Abavuga ko batinya urukingo nababwira ngo babyikuremo kuko nta cyo rutwaye. Ikindi ni uko umuntu anagize ikibazo runaka ahita ajya kwa muganga bakamufasha, nta mpungenge biteye rero”.
Urukingo rwa Ebola rutangwa mu byiciro bibiri bitandukanyijwe n’amezi abiri. Uruhabwa abanza gutanga imyirondoro ye ikandikwa mu buryo bw’ikoranabuhanga, hagafatwa ifoto ye ndetse n’imiterere y’imboni ye, ibyo bimenyetso bigafasha abaganga kumumenya aje gukingirwa ku nshuro ya kabiri ari na bwo bwa nyuma.
Uhagarariye ibikorwa byo gukingira kuri site ya Petite Barriere, Ikirezi Immaculée, avuga ko urukingo batanga hari abo rushobora kugiraho ingaruka zoroheje ariko zihita zikemuka.
Ati “Ukingiwe bwa mbere wese tumuha agakarita kariho igihe azagarukira ndetse na nimero ya telefone yahamagaraho agize ikibazo. Hari bake baduhamagara bagize umuriro, kubabara umutwe, agasereri cyangwa gusuhererwa, ariko tuba twabibabwiye ngo nibibabaho bamenye ko byatewe n’urukingo ariko bishira”.
Ati “Hari imiti tuba dufite ivura ububabare bw’umutwe, hari abataha tumaze kuyibaha kuko nyuma yo gukingirwa tubakurikirana mu minota 15. Uwo bibayeho rero agana ivuriro rimwegereye bakamufasha, tugakangurira n’abandi kwikingiza kuko nta kibazo bitera gikomeye”.
Gukingirwa ntibibuza gukomeza kwirinda Ebola
Impuguke mu by’iyo ndwara zivuga ko urukingo rurinda uwaruhawe ku kigero cya 90%, ngo ni ngombwa rero ko uwakingiwe akomeza kwita ku ngamba zisanzwe zo kwirinda iyo ndwara, nk’uko byemezwa na Gasherebuka Bosco, ukorera ishami ry’Umuryango w’Abibumbye ryita ku buzima (WHO).
Ati “Gukingirwa Ebola ntibikuraho gukomeza kuyirinda kuko ishobora gufata uwayikingiwe, gusa icyiza ni uko ayanduye kumuvura byoroha agahita akira. Abantu rero basabwa gukomeza kwirinda iyo ndwara batitaye ko bakingiwe, bakaraba intoki buri gihe, bamenya ibimenyetso byayo kandi bakirinda kujya ahari abayanduye ndetse no kubakoraho”.
U Rwanda rwahawe inkingo za Ebola ibihumbi 200, kugeza ubu muri Rubavu na Rusizi hakaba hamaze gukingirwa abantu basaga ibihumbi umunani kandi igikorwa kirakomeje.
Kugeza tariki 13 Mutarama 2020, muri Repuburika ya Demokarasi ya Kongo abemejwe ko barwaye Ebola ni 3406, muri bo 2236 ikaba yarabahitanye.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/abakingiwe-ebola-barahumuriza-abatinya-urukingo-rwayo,Health
Imiterere y’amabara ishobora gufasha uwabazwe amaso gukira vuba,"Gusiga amabara atandukanye mu buryo bw’ibishushanyo ku nkuta z’ibyumba ababazwe amaso barwariyemo kandi, ngo bituma uwabazwe amaso adakomeza kwibona nk’uri kwa muganga, ahubwo agashaka gufindura ibyihishe muri ya mabara ari na ko ijisho ryongera kugira imbaraga zo gutuma imboni kure, bityo umurwayi akarushaho koroherwa.
By’umwihariko ku bana, amabara atandukanye mu byumba barwayiyemo ngo atuma bishimira kuyareba bityo bakagenda batakaza uburibwe no kwitekerezaho kandi ntibakomeze kumva bahohotewe igihe bavurwaga.
Inzobere mu byo gushushanya amabara yifashishwa mu buvuzi bw’amaso, Achlin se Schaman, avuga ko mu Bwongereza byagaragaye ko abana baba mu byumba biteye amabara atandukanye mu bishushanyo, bagarura amarangamutima hakiri kare kurusha abarwariye mu byumba bisanzwe.
Avuga ko mu Bwongereza babikoresha, kandi bigatuma abana bakira amaso vuba, bakagarura akanyamuneza cyane ko abana bakunda kureba utunyamaswa n’ibiti ndetse n’indabo, ari na byo bashingiraho bashushanya.
Agira ati “Dushushanya ibyo abana bagirira amatsiko kureba nk’utunyoni, uturabo, mbese n’ibintu bikunze kugaragara hafi y’aho batuye ku buryo babirangarira, bakagarura morari. Urumva ko bibahuza ntibakomeze gutekereza ububabare.
Ibishushanyo bishyirwa mu byumba bategererezamo kuvurwa, n’aho baryama biba bigizwe n’ibiti mu mabara arushaho kwigaragaza, kandi mu buryo butandukanye butamurushya kwitegereza kurusha inkuta zibereye aho zisize ibara rimwe”.
Umuyobozi w’Ibitaro bya Kabgayi Dr. Tuyisabe Theophile, avuga ko abana bakunze kwibasirwa n’uburwayi bw’amaso bari munsi y’imyaka itanu, kandi buvurwa bugakira iyo ukurikiranwe ku gihe, agasaba abayeyi guhora bitwararika mu kugenzura amaso y’abana babo.
Gupimisha abana Cancer y’amaso
Ubuyobozi bw’ibitaro bya Kabgayi bugaragaza ko kuva bwatangira kwakira abana barwaye amaso, abagera mu 150 bari barwaye Cancer y’amaso kandi benshi bakaba baravuwe bagakira nk’uko bigaragazwa n’isuzuma bagenda bakorerwa nyuma yo guhabwa imiti.
Indwara z’amaso zibasira abana bari munsi y’imyaka itanu kandi na zo ngo ziravurwa zigakira bityo bikarinda umwana ubuhumyi, ababyeyi bakaba basabwa gusuzumisha abana igihe babonye amaso yabo afite ikibazo.
Indwara z’amaso zigaragaza ku bana harimo ishaza abana bavukana, gukomereka kw’ijisho, kwishimagura ku maso na Cancer y’ijisho, izo zose ibitaro by’amaso bya Kabgayi bikaba bizivura.
Umunyamakuru wa Kigali Today/KT Radio
@ murieph
",https://www.kigalitoday.com/ubuzima/ubuvuzi/article/imiterere-y-amabara-ishobora-gufasha-uwabazwe-amaso-gukira-vuba,Health
Uruganda Copper Pharma rugiye gutangira gukorera Serumu mu Rwanda,"

Gushyira ibuye ry’ifatizo ahagombaga kubakwa urwo ruganda byabaye mu Kuboza 2017, rugomba kurangira mu mezi 18, bikaba byari biteganyijwe ko ruzatangira rukora imiti igabanya ububabare nka Paracetamol n’indi, ariko rukaba rugiye gutangirira kuri serumu kuko ngo abarukuriye basanze ari zo zikenewe cyane, kuko izakoreshwaga zose mu Rwanda zavaga hanze.
Biteganyijwe ko kubaka urwo ruganda bizatwara miliyoni esheshatu z’Amadolari ya Amerika (asaga miliyari 5.5 z’Amafaranga y’u Rwanda), icyiciro cya mbere ari na cyo cyuzuye kigiye gutangira gukorerwamo kikaba cyaratwaye hafi miliyari 1.9 z’Amafaranga y’u Rwanda, kikaba kigeze kuri 70% kuko hasigaye gushyirwamo ibikoresho gusa.
Uhagarariye urwo ruganda mu Rwanda, Danny Mutembe unayobora Pharmacie Conseil, avuga ko ubu igisigaye ari ugushyiramo ibikoresho, akemeza ko nirutangira gukora ruzahaza u Rwanda ndetse rukazacuruza ibyo rukora mu bindi bihugu.
Ati “Tuzakora ubwoko butandukanye bwa serumu bukenerwa mu mavuriro kandi buzaba bufite ubuziranenge bw’Ishami ry’Umuryango w’abibumbye ryita ku buzima (WHO). Ibyo bizatuma n’ibindi bihugu byaba ibyo mu karere u Rwanda ruherereyemo n’ibya kure bigura ibyo uruganda rwacu ruzakora”.
Urwo ruganda kandi ni na rwo ruzanakora amacupa ya pulasitiki ashyirwamo serumu n’utundi dukoresho bigendana.
Kuba kuzura k’uruganda bitarubahirije igihe cyari giteganyijwe, Mutembe avuga ko byatewe n’uko bahinduye ibyo bagombaga guheraho bakora, ni ukuvuga imiti igabanya ububabare. Ngo byatumye hakorwa indi nyigo ijyanye no gukora serumu, bituma habaho gutinda gato kurangiza inyubako.
Mutembe akomeza avuga ko nibamara gutangira gukora za serumu, hazabaho kumvikana n’inzego za Leta bireba, kugira ngo hamenyekane ibizakurikiraho gukorwa mu bindi byiciro.
Ati “Icyiciro cya mbere nk’uko twabyumvikanye ni ugukora serumu, icya kabiri ni ibindi byihutirwa birimo imiti igabanya ububabare, ari na yo twagombaga guheraho. Nyuma hazakorwa igenzura mu rwego rwo gusesengura ngo hamenyekane ibindi byakorwa, yaba ari imiti ya malariya cyangwa ibindi tuzumvikana na Leta y’u Rwanda”.
Akomeza avuga ko icyiciro cya kabiri n’icya gatatu bitazagorana kuko hari byinshi byakozwe birimo ibijyanye n’ubutaka ndetse no gushaka ibyangombwa, urwo ruganda rukazubakwa ku butaka bungana na hegitari ebyiri.


Umuyobozi wungirije w’Ikigo cy’igihugu cyita ku buzima (RBC), James Kamanzi, avuga ko kuba urwo ruganda rugiye gutangira gukorera imiti mu Rwanda ari ikintu cy’ingirakamaro ku gihugu.
Ati “Iyo imiti ikozwe n’inganda zo mu Rwanda bituma amadovize twasohoraga tuyitumiza hanze aguma mu gihugu. Ikindi ni uko izo nganda ziha akazi Abanyarwanda ndetse zikanazana ikoranabuhanga rigezweho na bo bakarimenya ndetse bakanarikoresha”.
Ati “Uruganda nk’uru iyo ruje mu gihugu ni byiza kuko usanga hari izindi zihita zireba ibyo rukora zikaza na zo gukora ibyo rwakenera ariko rutikorera. Bishobora rero gutuma haza izindi nganda bityo ishoramari rikiyongera”.
Ubwo kubaka urwo ruganda byatangizwaga muri 2017, umuyobozi mukuru warwo, Ayman Cheikh Lahlou, yavuze ko ibyo urwo ruganda ruzakora bizaba biri ku rwego mpuzamahanga kuko ruzagendera ku mikorere y’inganda z’i Burayi, ngo bikazafasha kuzamura urwego rw’ubuvuzi mu Rwanda bityo abaturage bakarushaho kugira ubuzima bwiza.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/uruganda-copper-pharma-rugiye-gutangira-gukorera-serumu-mu-rwanda,Health
Gutwita ntiwipimishe na rimwe bisa no kwiyahura-Dr. Muhire,"Niyigena Delphine yagize ati “Impamvu duhitamo guhisha ko dutwite, ni uko uba utekereza ukuntu ugiye gukurikiza agahinja kakiri gato, ugatangira kwibaza uko uzajya mu bandi n’uwo ucukije imburagihe; kubihisha rero bifasha ko abantu bataguha urw’amenyo, ugahitamo kubyara ntawe urabutswe ko wigeze usama, bakazabona uhetse urundi ruhinja ariko utarabiyeretse mbere”.
Undi witwa Tuyishimire Eliya yagize ati “Ibyo bintu birahari hano iwacu, nk’ubu hari umugore duturanye, twamubwiraga kujya kwipimisha kubera ko twabonaga atameze neza, tugera n’aho dukeka ko atwite tubimubwiye arabihakana, akatubwira ko ari uguhaga bimutera kugira mu nda hanini; igitangaje ni uko twagiye kumva badutabaje ngo ibise biramufashe, twabaye nk’abatungurwa, tugize ngo tumuheke aba abyariye aho, yari yaranze kwipimisha burundu”.
Hari undi aba baturage batangaho urugero uheruka kujya kwa muganga igihe cyo kubyara cyararenze, ageze kwa muganga baramupima basanga umwana yarapfiriye mu nda.
Abaganiriye na Kigali Today bavuga ko mu bahisha ko batwite kugeza ubwo bagejeje igihe cyo kubyara bataripimishije ngo barimo n’abafite imyumvire yo gutinya ko abo bafitanye ibibazo mu miryango babaroga.
Hari n’abavuga ko kubihisha biterwa no kuba bataraboneje urubyaro ngo bibarinde gukurikiza abana imburagihe, igihe basamye bagasa n’abatunguwe ku buryo kubyakira bibagora.
Iyi myitwarire yiganje mu bice by’icyaro mu Karere ka Musanze, inzego z’ubuvuzi ziyigereranya n’ubwiyahuzi, kuko umubyeyi wamenye ko atwite ntagane inzego z’ubuvuzi hakiri kare ngo zikurikirane ubuzima bwe n’ubw’uwo atwite aba ashyira ubuzima bwe mu kaga.
Dr. Muhire Philibert, Umuyobozi w’ibitaro bikuru bya Ruhengeri yagize ati “Turacyafite umubare muni w’ababyeyi batwita bakabihisha kugera babyaye, kubera imyumvire ivuga ngo inda ntawe uyimenyekanisha kare mu rwego rwo kwirinda abashobora gutuma itavuka.
Dufite ibibazo by’ababyeyi usanga bapimisha inda igeze hejuru y’amezi umunani, ugasanga ari umwana uri mu nda cyangwa umubyeyi hari ufite ibibazo; abo batanapimishije inda ni bo usanga babyarira mu ngo, bataragize amahirwe yo kubwirwa ibyiza byo gukurikiranwa hakiri kare no kubyarira mu mavuriro. Niba hari ubwiyahuzi rwose bubaho ni ukutipimisha hakiri kare no kutabyarira kwa muganga”.
Yongeraho ko umubyeyi ugisama udakurikiranwe hakiri kare ubwabyo biba ari ikibazo.
Yagize ati “Mutekereze ukuntu natwe tubyaza umubyeyi dukurikirana buri kanya, twahangayitse, noneho wibaze babandi bakibyarira mu ngo ibibazo baba bafite. Bagane amavuriro kugira ngo turamire ubuzima bwabo, kuko baribwira ngo barabihishe, ariko ugasanga za ngaruka bahuye na zo zijyanye n’ubuzima bwabo zo ziremereye cyane”.
Uyu muyobozi kandi akomeza avuga ko umubyeyi ageza igihe cyo kubyara ku mezi icyenda nibura yaripimishije kwa muganga inshuro zitari munsi y’eny, nyamara mu karere ka Musanze abatwite babyubahiriza ntibarenze 29%.
71% basigaye ni bo batitabira kwipimisha kwa muganga habe na rimwe kugeza babyaye, nyamara ntako leta iba itagize mu gushyiraho gahunda zose zigamije kurengera ubuzima bw’umubyeyi n’umwana, binyuze mu kwegereza abantu serivisi z’ubuvuzi kuva ku rwego rw’umudugudu, ahari abajyanama b’ubuzima, za poste de santé, ibigonderabuzima, n’ibitaro hose.
Umunyamakuru wa Kigali Today/KT Radio
",https://www.kigalitoday.com/ubuzima/urusobe-rw-ubuzima/Gutwita-ntiwipimishe-na-rimwe-bisa-no-kwiyahura-Dr-Muhire,Health
Ikibazo cy’abivuza ntibishyure mu nzira zo gukemuka,"

Ibyo byagarutsweho ku mugoroba wo kuwa mbere tariki 6 Mutarama 2020, ubwo abayobozi mu nzego zinyuranye zifite aho zihurira n’ibikorwa by’ubuvuzi bari bitabiriye ikiganiro ‘Ubyumva ute’ cya KT Radio, cyari gifite insanganyamatsiko igira iti “Kutishyura ibitaro bikwiye kubazwa nde”?
Nubwo nta mibare yagarajwe yerekana igihombo giterwa n’abivuza ntibishyure amavuriro, abitabiriye icyo kiganiro bahamya ko ari ikibazo gikomeye, kuko ngo ihame ryo kuvura umuntu ibindi bikaza nyuma ryubahirizwa, bigatuma hari abatishyura, cyane cyane abadafite ubwishingizi mu kwivuza.
Hari kandi n’abafite ubwishingizi, cyane cyane abakoresha mituweri, bivuza ariko ntibabashe kwishyura 10% basabwa, hakaba n’ikindi kibazo ibigo by’ubuvuzi bihura na cyo cy’uko Ikigo cy’Igihugu cy’Ubwiteganyirize (RSSB), gitinda kubyishyura bikadindiza serivisi bitanga.
Kuri icyo kibazo, Umuyobozi Mukuru ushinzwe ubwisungane mu kwivuza muri RSSB, Alexis Rulisa, yavuze ko biterwa n’uko kwishyura ubwisungane bidakorwa uko bikwiye, gusa ngo hari icyemezo Leta yafashe cyo gukemura icyo kibazo.
Agira ati “Kugeza ubu abantu bose ntabwo baritabira kwishyura ubwishingizi mu kwivuza, cyane cyane mituweri, bigatuma bigorana kwishyura ibitaro. Icyakora itegeko rigenga mituweri riheruka kuvugururwa muri Kanama 2018, riteganya ahandi haturuka amafaranga yo kunganira atangwa n’abaturage, bikazatuma ibirarane dufitiye amavuriro bivamo”.
Iryo tegeko rivuga ko ibigo by’itumanaho mu Rwanda, MTN na Airtel, bizajya bitanga 2.5% by’amafaranga byinjiza buri mwaka, hari kandi 10% by’amafaranga Polisi yinjiza nk’amande ku makosa yo mu muhanda ndetse na 50% by’ayinjira mu gikorwa cyo gusuzuma ubuziranenge bw’ibinyabiziga, ‘Controle technique’.
Hari kandi 100% by’amafaranga Minisiteri y’Ubuzima (MINISANTE) yinjiza aturuka ku bashaka gukora ubushakashatsi mu buzima, 50% aturuka ku bikoresho by’ubuganga byinjira mu gihugu ndetse na 100% by’amande acibwa abafatwa bacuruza ibiyobyabwenge n’ababikoresha.
Mu minsi mike ishize umuyobozi w’ibitaro bya Ruhengeri yasohoye itangazo rivuga ko abarwayi bagana ibyo bitaro bagomba kuzajya babanza gutanga amafaranga yo guteganya (caution), akazaherwaho mu kwishyura, bikaba byari bumwe mu buryo bwo gukuraho kutishyura ibitaro nyuma yo kwivuza.
Ibyo ariko ntibyakiriwe neza n’inzego zikuriye ibyo bitaro kuko ngo ibyo bitemewe, nk’uko bisobanurwa na Kamuhangire Edouard, ushinzwe ireme rya serivisi z’ubuvuzi muri MINISANTE.
Ati “Uhereye ku buvuzi bw’ibanze ukagera no ku bitaro bikuru, nta bwiriza na rimwe rishyiraho caution rihari. Icy’ibanze ni ukwakira umuntu uko aje tukamuvura kuko ushobora kujya mu bya caution ugatinda akagucika, twabisobanura gute! Nk’umuntu ushinzwe ireme ry’ubuvuzi, ryaba ripfuye, umuti ni uko abaturage baha agaciro ubuvuzi”.
Icyakora hari abaturage bohereje ubutumwa muri icyo kiganiro, bushyigikira icyemezo ibyo bitaro byari byafashe byo kwaka caution, kuko ngo ayo mafaranga adatanzwe imiti n’ibikoresho ntibyaboneka, abaganga ntibahembwa bigatuma ibitaro bifunga.
Abaturage basabwe guteganyiriza ubuvuzi kuko indwara idateguza, bakibuka kandi ko nk’uko bajya mu isoko bagahabwa icyo bashaka babanje kwishyura, bumve ko no kwa muganga bagomba kwishyura, bakagira uruhare mu itangwa rya serivisi nziza kuko ibyo bakenera biva mu mafaranga bishyura.
Umuyobozi w’ishami ry’imibereho myiza muri Minisiteri y’Ubutegetsi bw’igihugu (MINALOC), Thacien Yankurije, wari muri icyo kiganiro, yavuze ko abaturage nibishyura mituweri 100% ibibazo byose bizakemuka.
Ati “Mituweri uko yatangiye ikora si ko imeze uyu munsi, yateye imbere kandi bizakomeza. Umuturage yumve ko kubona serivisi nziza bifite ikiguzi kandi ko na we agomba kubigiramo uruhare, nitubasha kugera ku bwishyu bwa mituweri 100%, ibivugwa bya serivisi mbi bizashira kandi ikizere kirahari”.
Kuri ubu mu Rwanda abafite ubwisungane mu kwivuza bagera kuri 90%, icyifuzo cy’ubuyobozi kikaba ari uko baba 100%, cyane ko abatishoboye hari uburyo bwashyizweho bwo kubishyurira.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/ikibazo-cy-abivuza-ntibishyure-mu-nzira-zo-gukemuka,Health
Menya ibyiza byo gukoresha ibumba ry’icyatsi,"

Ku rubuga www.biocoiff.com bavuga ko ibumba ry’icyatsi ari ikintu cy’umwimerere bakura ku rutare ruvungagurika, rikaba rikoreshwa akenshi nk’umuti cyangwa se mu bijyanye no kwita ku ruhu.
Ibumba ry’icyatsi rikize ku butare butandukanye nka “fer” yongera amaraso, hakabamo na potassium, sodium, calcium na magnésium.
Habaho ubwoko butandukanye bw’ibumba, rishobora kandi kugira amabara atandukanye bitewe n’aho ryavuye, gusa ibumba ryose umuntu yahitamo riba ryifitemo ikitwa “silice”, iyo silice rero igira uruhare rukomeye mu gufasha umubiri w’umuntu gukora neza.
Ikindi kandi silice igira uruhare mu gukomeza imisokoro no mu ngingo (articulations), silice kandi ituma uruhu rw’umuntu rugira ubuzima bwiza, igakomeza amenyo n’inzara, imisatsi, imitsi ndetse n’amagufa.
Silice iboneka mu ibumba ry’icyatsi kandi, ifasha ubudahangarwa bw’umubiri gukora neza.
Ibumba ry’icyatsi rikoreshwa cyane cyane mu kwita ku ruhu rwo mu maso, rigafasha cyane abagira uruhu rwo mu maso ruyaga, aho bavanga ibumba n’amazi bikamera nk’igikoma gifashe, nyuma bakagisiga mu maso kugira ngo bifashe uruhu kumera neza.
Mu byiza by’ibumba ry’icyatsi, harimo kuba ryomora aho umuntu yakomeretse, rigasohora imyanda mu mubiri ndetse rikica tumwe mu dukoko twitwa “bacteria”; rivura kandi impiswi n’ibindi.
Ibumba ry’icyatsi kandi ryifashishwa mu kwita ku musatsi ndetse no mu gukesha amenyo.
Ibumba ry’icyatsi mu gihe ribitswe neza, ahantu hatari ubukonje bukabije cyangwa urumuri rwinshi, ntirisaza.
Kuko ibumba ari ikintu gifite imbaraga nyinshi, ni ikintu cyo kwitonderwa cyane cyane kurikoresha mu mubiri imbere. Ibumba ry’icyatsi rishobora kubuza indi miti gukora akazi kayo mu mubiri. Ikindi kandi ntiriribwa cyangwa ngo rinyobwe n’abana bato, ndetse n’abagore batwite ntibabyemerewe.
Ku rubuga www.santemagazine.fr bavuga ko ibumba ry’icyatsi rifasha mu kugabanya ububabare.
Bavuga ko umuntu afata ibumba ry’icyatsi (ifu), akayivanga n’amazi ashyushye macye, agakoroga kugeza bibaye nk’icyondo, agashyira ku gatambaro nyuma akarisiga aho ababara.
Iyo amaze kurisiga ahababa agomba gutegereza nibura isaha n’igice cyangwa abiri, kugira ngo ryume neza nyuma akaba yarikaraba, ububabare bukagabanuka.
Umunyamakuru wa Kigali Today
@ umureremedia
",https://www.kigalitoday.com/ubuzima/urusobe-rw-ubuzima/article/menya-ibyiza-byo-gukoresha-ibumba-ry-icyatsi,Health
Batangiye umwaka barwaye ariko tuzabavura bakire- CHUB,"Ni nyuma y’umuganda wo gutema ibyatsi byari bitangiye gukura mu nkengero z’ibi bitaro, wakozwe ku itariki 28 Ukuboza 2019.
Impano batanze ni isabune, amata, umuceli, ifu y’igikoma n’isukari bahaye abarwariye muri ibi bitaro 50, batagira ababagemurira. Batanze na bombo na biswi ku bana bose bari muri ibi bitaro.
Nyuma yo gutanga izi mpano, umuyobozi w’iyi kipe, Jean Damascene Gatera, yagize ati “Twaratekereje tuti umuntu wese yifuzaga gukandagira muri 2020 ameze neza, afite ubuzima, ariko kubera ko ubuzima budateguza, hari abari mu bitaro. Turavuga tuti tuzifatanya na bo bumve ko uyu mwaka bawutangiye bishimye n’ubwo bari mu bitaro, kandi tuzakomeza tunabavure bazakira”.


Amafaranga yaguzwe izo mpano ni ibihumbi 250 begeranyije nk’abakinnyi, ariko hariho n’inkunga ntoya y’abandi bantu bashakaga gufasha abakene.
Françoise Mukabadege, ushinzwe icyumba ababyeyi babyariramo, yashimiye iki gikorwa, kuko ngo kugaburira umurwayi bituma akira vuba.
Ati “Nubwo muvuga ko ibyo mwazanye ari bikeya, byabanejeje cyane. Turabavura, ariko iyo bafite ibyo kurya bituma bakira vuba. Ya minsi myinshi wenda bari kuzamaramo ntihabuze n’umwe uvuyeho. Imana ibongerere imigisha kandi isubize aho mukuye”.
Jeanne Ihogoza, umwe mu bahawe impano umaze ukwezi muri ibi bitaro ategereje kubagwa, ariko akaba atagira umugemuruira buri munsi kuko aturuka mu karere ka Ruhango, yashimiye aba baganga bananyuzamo bagakina umupira.


Yagize ati “Nta murwaza mfite, ariko ibyo bampaye nzashaka ubintekera binyunganire”.
Jacqueline Yandereye, na we utegerereje kubyarira muri CHUB, ariko akaba ahamaze iminsi kuko anarwaye, yishimiye izi mpano cyane cyane ifu y’igikoma n’isabune.
Yagize ati “Nzabyara mfite igikoma n’isabune yo kumesa. Rwose murakoze, Imana ibahe umugisha”.
Abarwayi bahawe impano n’ubundi batunzwe n’amafunguro bahabwa n’agaseke k’urukundo, kashinzwe n’abakozi bo muri ibi bitaro, buri wese akagenda atangamo amafaranga akurikije uko yifite.


Umuyobozi mukuru wa CHUB Dr. Augustin Sendegeya, avuga ko ubushobozi bw’aka gaseke bugenda bwiyongera, kuko hari n’abatari abakozi ba CHUB bagenda babatera inkunga.
Ati “Abatishoboye batagira ababagemurira dufasha twatangiye tubagaburira saa sita gusa. Ubungubu ni mu gitondo na saa sita. Ariko ubushobozi uko bugenda budushoboza na gatatu gashobora kuzageraho”.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/ubuvuzi/article/batangiye-umwaka-barwaye-ariko-tuzabavura-bakire-chub,Health
Bababajwe no kwinjira muri 2020 bakivoma ibiziba,"Gitovu ni umwe mu mirenge 17 igize Akarere ka Burera, ukaba uherereye mu misozi miremire, aho bitoroha kugeza amazi, ari na byo bigatera abaturage kuyoboka iy’ibishanga kuvoma amazi y’ibirohwa.
Umuturage ukeneye amazi meza bimusaba gukora urugendo rurerure ajya gushakisha amazi mu yindi mirenge.
Abaganiriye na Kigali Today biganjemo abo mu mudugudu wa Gitwe mu kagari ka Runoga, bavuga ko kubona amazi meza bakora urugendo rw’amasaha abiri, bigatuma bahitamo kuvoma amazi y’ibirohwa mu bishanga.
Tuyishime Valens ati “Mperuka Guverineri aza mu Gitovu asaba ko baduha amazi, ariko amaso yaheze mu kirere. Muri uyu mudugudu twigeze kugira ikibazo abantu badushiraho kubera korera na diyare. Ni amazi y’ibiziba tuvoma kandi tuyanywa tutayatetse kuko ntiwabona inkwi zo guteka ibiryo ngo ubone n’izo guteka amazi ya buri munsi”.
Uwimana Angelique na we ati “Njye navukiye ahantu mu mujyi, nshaka i Burera. Nari mwiza cyane mfite uburanga budasanzwe n’akabiri kanyerera, none nyuma yo gushakira ino aha murebe uko nsigaye nsa. Nabaye igikara kandi nari inzobe kubera amazi mabi. Ubu natangiye gukecura kandi mfite imyaka makumyabiri. Birababaje kwinjira muri vision 2020 unywa ibirohwa”.
Munyembabazi Sylvestre, avuga ko kubera amazi mabi, umuryango we wose wigeze kurembera mu bitaro bya Butaro nyuma y’uko babasanzemo indwara z’impiswi ndetse ngo si mu rugo iwe gusa kuko go n’abantu benshi mu baturanyi be bagannye ibitaro.
Asaba ko Leta ko yabagoboka ikabagezaho amazi meza, kuko bo badafite ubushobozi bwo kuyigezaho, bityo bagaca ukubiri n’indwara zituruka ku mazi mabi.
Agira ati “Leta nidufashe kuko muri uyu mudugudu mu minsi ishize abantu benshi bafashwe n’indwara babagejeje mu bitaro bya Butaro basanga bose bafite ikibazo cy’inzoka kubera amazi mabi”.


Akomeza agira ati “Iyo ubuyobozi budusuye tububwira icyo kibazo, bakatubwira ko baragikurikirana ariko ntibize kugerwaho. Numva rero mwakomeza kudufasha mukadukorera ubuvugizi icyo kibazo bakagikurikirana neza kuko bavuga ngo ingengo y’imari ni nke, ariko tubona ahandi bigenda bitungana ariko twe mu mudugudu wa Gitwe byarananiranye. Murumva ko vision 2020 tuyinjiyemo nabi”.
Kuri icyo kibazo, ubuyobozi bw’Akarere ka Burera, burahumuriza abo baturage buvuga ko inyigo yo kubagezaho amazi meza yamaze gukorwa na ba rwiyemezamirimo batsindiye isoko, bityo ngo amazi meza akaba agiye kubagezwaho mu minsi iri imbere nk’uko Munyaneza Joseph, Umuyobozi w’Akarere w’ungirije ushinzwe iterambere ry’ubukungu yabitangarije Kigali Today.
Agira ati “Hari kompanyi turimo gushaka kugirana ubutwererane, ifite ubushobozi buhagije bwo gutanga amazi ahantu hahanamye. Bamaze kuduha raporo yabyo aho batubwiye ko bashobora kwegera udusoko tuva mu biyaga bakatwegeranya bakazamura amazi, kuko uretse ibiyaga nta handi hantu hari isoko ifatika ishobora gutanga amazi muri utwo tugari.
Batubwiye ko utwo dusoko bashobora kutwegeranya bakazamura amazi akagera ku baturage bose, dore ko banatwijeje ko bafite ubunararibonye n’ubushobozi buhagije bakuye mu Budage”.
Avuga ko abaturage bashonje bahishiwe kuko igikorwa cyo kubagezaho amazi gitangira mu minsi mike kandi amazi akagera mu mirenge yose ifite icyo kibazo irimo Gitovu na Kinoni.
Mu mirenge 17 igize akarere ka Burera, imirenge yugarijwe n’ikibazo cyo kutagira amazi ni uwa Gitovu n’uwa Kinini, uduce duherereye mu misozi miremire.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/urusobe-rw-ubuzima/article/bababajwe-no-kwinjira-muri-2020-bakivoma-ibiziba,Health
Musanze: ‘One Love’ bishyuriye abarwayi bari barabuze ubwishyu,"Mukeshimana Leonille, wafashijwe kwishyura amafaranga y’ibitaro yagize ati “Maze umwaka ndwariye hano mu bitaro bya Ruhengeri, naje kwivuza igufa ry’akaguru ryacitse. Kubera ko mba njyenyine, amafaranga banciye yose ni ibihumbi 250, yari menshi narayabuze sinabona n’uyanguriza.
Nahoranaga ikiniga n’ubwoba bwo kuba nzafungirwa muri ibi bitaro kubera uwo mwenda ungana gutyo; nishimiye kuba ngaruye icyizere cyo kugira ubuzima kubera aba bagiraneza banyishyuriye uwo mwenda”.
Abantu 80 bagize itsinda ryitwa ‘One Love’ ryo mu Karere ka Musanze, ni bo bishyize hamwe bakusanya inkunga yo kwishyura ikiguzi cy’ubuvuzi ku barwariye mu bitaro bikuru bya Ruhengeri bari barabuze ubushobozi.
Mu baharwariye kandi barimo n’abahawe imyambaro ku bakuru n’abana bato, banahabwa amafunguro n’ibikoresho by’isuku.
Umwe mu babyeyi twasanze amaze igihe arwarije umwana muri ibi bitaro yagize ati “Maze igihe kinini mvuza umwana yaba muri CHUK no muri ibi bitaro, nta kwezi gushira ntahawe ibitaro. Ibintu byanshizeho nsigarira aho nta kenda ko kwambara ngira.
N’agatenge kamwe nsigaranye na ko kashaje ni ko nifashishaga mu gusasa ku gitanda iyo twahawe ibitaro, none nishimiye ko bampaye igitenge cyo kwambara kandi gishya, bigiye kumfasha kujya ngenda ntikandagira, ntafite ipfunwe ryo kuba nambaye ubusa”.
Uwimana Joselyne, ukuriye itsinda One Love, avuga ko bateguye iki gikorwa mu rwego rwo gushyigikira gahunda ya Leta yo kwishakamo ibisubizo.
Yagize ati “Hari abantu benshi bari mu bitaro badafite ubitaho, nyamara abantu babigize ibyabo bagakusanya ubushobozi bwaba bucye cyangwa ubwisumbuyeho, hashobora kuvamo ibifatika byunganira ba bantu batagira ubitaho.
Ni muri ya gahunda yo kwishakamo ibisubizo kuko uzaba yashonje, yabuze umugemurira cyangwa yabuze uko yishyura imiti, ntabwo bizakorwa n’abahandi ba kure mu gihe twe tudafashe iya mbere. Ni yo mpamvu natwe byadukoze ku mutima twumva ko ari igikorwa twashyiramo imbaraga”.
Kamanzi Axelle, Umuyobozi w’Akarere ka Musanze wungirije ushinzwe imibereho myza y’Abaturage, asaba buri wese kugira umutima wo gufasha abantu nk’aba.
Yagize ati “Ibitaro bikuru bya Ruhengeri biganwa n’umubare munini w’abantu barimo n’abaturuka mu bice bya kure. Muri aba harimo n’abatishoboye batabona ababagemurira mu buryo buhoraho cyangwa badahabwa ubuvuzi uko bikwiye, kubera ubukana bw’indwara zisaba imiti ihambaye.
Ni yo mpamvu dushima aba bantu batekereje iki gikorwa kandi dusaba ko n’abandi bafatanyabikorwa bacu cyangwa abagiraneza kujya babikora muri rwa rwego rwo gusenyera umugozi umwe”.
Amafaranga miliyoni imwe n’igice, ni yo yakusanyijwe n’abagize iri tsinda, akoreshwa mu gikorwa cyabaye ku cyumweru tariki 22 Ukuboza 2019, cyo kwishyurira abari barabuze ubwishyu bw’imiti, kugaburira abarwayi, gutanga ibikoresho by’isuku no kwambika abana bato barwariye muri ibi bitaro bikuru bya Ruhengeri.
Umunyamakuru wa Kigali Today/KT Radio
",https://www.kigalitoday.com/ubuzima/ubuvuzi/article/musanze-one-love-bishyuriye-abarwayi-bari-barabuze-ubwishyu,Health
Inkweto ndende zatera kurwara umugongo,"

Ku rubuga https://www.lepoint.fr , bavuga ko n’ubwo izo nkweto ndende zitazwiho kuba zatera indwara zikomeye, ariko ngo si byiza kuzambara kuko zibangamira ubuzima bwo mu mpiniro z’ingingo( articulations).
Kwambara inkweto zifite ‘talon’ ndende, ni ukuvuga zifite talon irengeje uburebure bwa sentimetero 10, bituma ikirenge kiremererwa ku gice cy’imbere kuko kiba gisabwa kwikorera 90 % by’ibiro by’umuntu byose.
Kuri urwo rubuga bavuga ko n’ubwo hari abagore n’abakobwa bafata inkweto zifite talon nk’intwaro umuntu wese ushaka kugaragara neza yakwitwaza, ariko abenshi bamaze kumva ko ari mbi ku buzima bwabo.


Ikibazo gikomeye gihari, ni uko ikirenge kitaba kigishoboye kwikorera ibiro by’umubiri w’umuntu uko byagombye kugenda. Ubundi ngo iyo umuntu agenda ibirenge birambuye neza ku butaka, ikirenge kiba cyikoreye ibiro ku buryo butangana.
Ni ukuvuga ko igice cy’imbere cy’ikirenge cyikorera 40% by’ibiro by’umubiri w’umuntu, mu gihe igice cy’inyuma ku gitsinsino cyikorera 60% by’ibiro by’umuntu byose.
Iyo umuntu yambaye inkweto zifite talon ndende rero, igice cy’imbere cy’ikirenge, cyikorera uburemere kitagombye kwikorera, kuko hari n’ubwo usanga cyikoreye 90 % by’ibiro by’umuntu, iyo inkweto zifite talon irengeje santimetero 10.
Iyo umuntu yambaye urukweto rufite talon ya santimetero 6 z’uburebure, igice cy’imbere cy’ikirenge kiba cyikoreye 75 % by’ibiro byose by’umuntu, kandi ibyo ni byinshi ugereranyije n’ibyo cyagombye kwikorera.


Indi ngaruka yo kwambara inkweto ndende ni uko amano agenda yangirika ku buryo bishobora no kurangira umuntu agiye kwa muganga bigasaba ko bamubaga kugira ngo amano asubire uko yahoze mbere.
Kwambara inkweto ndende kandi, bitera kubabara mu tugombambari (chevilles), mu mavi ndetse no mu rukenyerero. Akenshi uko kubabara mu mavi bigorana iyo umuntu azamuka cyangwa amanuka ku ngazi “Escalier”.
Kwambara inkweto ndende kandi byangiza uruti rw’umugongo “Colonne vertébrale”, kuko iyo umuntu azambaye ibiro byinshi biba byahengamiye ku gice cy’imbere.
Ku rubuga https://www.simplemost.com, bavuga ko mu bibi biterwa no kwambara inkweto ndende harimo kuba zangiza inzara z’amano, kuko amano aba yifungiye hamwe,kandi akenshi yitsindagiye mu rukweto, bituma inzara zikura zinjira mu mubiri cyane cyane iz’amano y’ibikumwe, hari n’ubwo bituma zirwara zikazamo n’amashyira, bikaba bishobora no gutuma kwa muganga bazibaga kugira ngo bazikuremo.


Hari kandi no kuba inkweto ndende cyane cyane izifunze zitera amabavu ku mano. Iyo umuntu ayasanganywe noneho birushaho kuba bibi kuko ariyongera.
Inkweto ndende kandi uretse kuba zituma umuntu ababara mu mavi, hari no kubabara mu magufa yo matako.
Kuri urwo rubuga bagira abantu inama yo kwambara inkweto zituma ikirenge kiba cyirambuye ku buryo gishobora kwikorera ibiro by’umuntu uko bikwiriye.
Umunyamakuru wa Kigali Today
@ umureremedia
",https://www.kigalitoday.com/ubuzima/indwara/article/inkweto-ndende-zatera-kurwara-umugongo,Health
"Ubuzima 2019: Ebola yakanze benshi yabonewe urukingo, SIDA ntiyiyongereye","Iyo ndwara ubundi yari imaze igihe kinini iri mu gace ka Butembo muri RDC, icyo gihe ntiyari iteye inkeke ku Rwanda. Muri Mata uyu mwaka ni bwo umuntu uyirwaye yageze i Goma iranamuhitana, bityo abatuye i Rubavu bagira ubwoba, ni bwo Minisiteri y’Ubuzima yatangiye gushyira ingufu mu kuyikumira.
Hashyizweho ingamba zirimo gupima iyo ndwara buri muntu uvuye muri Kongo mbere y’uko yinjira mu Rwanda, ndetse hanubakwa za robine zo gukarabiraho, zifite amazi arimo umuti kuko ngo kwirinda Ebola ahanini ari ukugira isuku, Abanyarwanda banakangurirwa kugabanya ingendo zijya muri icyo gihugu.


MINISANTE yakurikijeho gukingira abantu begereye umupaka biganjemo abo mu nzego z’ubuzima, abapolisi n’abandi ku buryo mu mpera za Nyakanga hari hamaze gukingirwa abasaga 3000, ku nkunga y’ikigo MERCK cyo muri Leta zunze Ubumwe za Amerika, icyo gihe urwo rukingo rukaba rutari rwemerwa.
Abaminisitiri b’Ubuzima ku mpande zombi banashyize umukono ku masezerano y’ubufatanye mu kurwanya Ebola.
Kugeza ubu nta murwayi wa Ebola wigeze ugaragara mu Rwanda, icyakora MINISANTE ikomeje kuyirinda Abanyarwanda, aho ubu hari gahunda yatangiye yo guha urukingo abantu babyifuza muri gahunda yiswe ‘Umurinzi’, bikaba byarahereye mu Turere twa Rubavu na Rusizi, kandi urwo rukingo noneho rukaba rwaremejwe n’ishami ry’Umuryango w’Abibumbye ryita ku buzima (WHO).
SIDA mu Rwanda ntiyiyongereye mu myaka 10 ishize
Ubushakashatsi bwiswe RPHIA bwakozwe na MINISANTE ku bufatanye n’abafatanyabikorwa nk’umushinga w’Abanyamerika wa ICAP n’abandi, bwatangiye mu Ukwakira 2018, bwerekanye ko ubwandu bwa SIDA mu Rwanda bwagumye kuri 3% nk’uko byari bimeze mu myaka 10 ishize.
Icyakora bwerekanye ko Umujyi wa Kigali uza ku isonga mu kugira abantu benshi bafite ubwandu bwa virusi itera SIDA, kuko uri kuri 4.3%, Intara y’Uburengerazuba ikagira 3.0%, Uburasirazuba bukagira 2.9%, Amajyepfo 2.9% naho Amajyaruguru akagira 2.2%.
Icyakora ubwo bushakashatsi bwagaragaje ko SIDA yagabanutse mu bantu bari hagati y’imyaka 15-45, kuko iri kuri 2.6%, ibyo ngo bikaba ari ibyo kwishimira nk’uko bitangazwa na Dr. Sabin Nsanzimana, umuyobozi wa RBC.
Ati “Muri rusange ubwandu bwagumye kuri 3%, ariko icyiza twishimira nk’igihugu ni uko yagiye igabanuka mu bakiri bato, ni ukuvuga abari hagati y’imyaka 19-45, kuko iri kuri 2.6%”.
U Rwanda rwakiriye inama mpuzamahanga kuri SIDA (ICASA)
Iyo nama yabereye muri Kigali Convention Center kuva ku ya 2-7 Ukuboza 2019, ikaba yari igamije kureba uko icyorezo cya SIDA gihagaze muri Afurika, n’ingamba zihari zo kugihashya kugira ngo muri 2030 izabe yacitse burundu nk’uko biri mu ntumbero z’isi.
Atangiza iyo nama, Perezida Kagame yavuze ko abantu bose bagombye gukorera hamwe kugira ngo bahashye icyorezo cya SIDA, ari yo mpamvu ari ngombwa kuvuga ibyacyo.
Yagize ati “Ibiganiro birinda ubuzima, akato no guceceka byica nk’uko virusi z’indwara ubwazo zica. Isoni zica intege abantu bafite virusi itera SIDA, bityo ntibamenye cyangwa ngo bemere uko bahagaze kugira ngo bajye mu bigo by’ubuzima bityo bafashwe kubaho igihe kirekire. ICASA rero iriho kugira ngo ikureho imigenzo ibuza kwirinda no kuvurwa hakiri kare”.
Muri iyo nama byagaragajwe ko mu Rwanda hejuru ya 90% by’abafite virusi itera SIDA bazi uko bahagaze, muri bo 98% bari ku miti igabanya ubukana, naho 90% byabo ntabwo virusi za SIDA zigitembera mu maraso.
Ibyo bituma u Rwanda ruza mu bihugu bike byageze ku ntego ya WHO ya 90-90-90 igomba kugeza muri 2020.
Iyo nama yitabiriwe n’abayobozi batandukanye barimo Perezida Philipe Nyusi Jasinto wa Mozambique, bamwe mu bafasha b’abakuru b’ibihugu bya Afurika bibumbiye mu ihuriro bise OAFLAD n’abandi bayobozi batandukanye.
Madame Jeannette Kagame yasangije abitabiriye ICASA ibyo u Rwanda rwakoze kugira ngo SIDA itiyongera, kuko ubwandu bushya bwagabanutseho 83%.
Ati “Imishinga yacu ijyanye n’ubuzima bw’imyororokere yafashije ingimbi n’abangavu kumenya amakuru y’aho basanga ubuvuzi n’izindi serivisi zafasha urubyiruko. Ibyo ni byo byatumye habaho igabanuka ry’ubwandu bushya bwa virusi itera SIDA mu rubyiruko”.
Ati “Byanagize uruhare rukomeye mu ntambara yo kurwanya SIDA n’izindi ndwara zandurira mu mibonano mpuzabitsina mu gihugu no ku mugabane wa Afurika muri rusange. Mu Rwanda rero kugera mu mpera za 2018, ubwandu bushya bwaragabanutse kugera kuri 83%, na ho impfu zishamikiye kuri SIDA zigabanuka kugera kuri 82%”.
Ingabo zavuye Uwimana ikibyimba kidasanzwe ku buntu
Muri Gashyantare 2018, ni bwo Kigali Today yanditse inkuru y’ubuvugizi, aho yagaragaje uburwayi bw’umugore wo mu Karere ka Musanze witwa Uwimana Jeanne, warwaye ikibyimba mu maso kimupfuka isura, arivuza birananirana, bituma umuryango we umuha akato ndetse n’umugabo we aramuta.
Nyuma y’ubwo buvugizi, Ibitaro bya Gisirikare bya Kanombe byiyemeje kuvura uwo mubyeyi, cyane ko kuva muri 2011 iyo ndwara yamufata, yivuje ageze aho arabireka kuko nta n’ubushobozi yari asigaranye.
Tariki 23 Gashyantare 2018, ni bwo Uwimana yagejejwe ku Bitaro bya Gisirikare i Kanombe, asuzumwa na Capt. Jean Paul Shumbusho, ku munsi ukurikiyeho ahita amubaga cya kibyimba, birangiye akanguka afite isura ye ya kera, agashimira cyane abamufashije.
Nyuma y’umwaka Uwimana avuwe n’ingabo z’u Rwanda, ubu ameze neza, akazishimira ko zamurokoye bwa kabiri.
Ati “Ingabo nazinganya iki? Nyuma yo kumbohora nk’Umunyarwanda, zarongeye zinkiza urupfu rwari runsatiriye. Sinabona icyo nazitura kuko jye numva nari kuba narasezeye ku isi”.
Dr. Karekezi, Umunyarwandakazi wa mbere ubaga ubwonko
Dr. Claire Karekezi w’imyaka 35, yagarutsweho cyane n’ibitangazamakuru binyuranye muri uyu mwaka, nk’umwe mu nzobere nke ziri mu Rwanda mu kubaga ibibyimba bifata ku bwonko, akaba ari n’igitsina gore.
Dr. Karekezi yize ubuganga muri kaminuza y’u Rwanda arangiza muri 2009, nyuma yaje kubona amahirwe yo kwihugura mu kubaga mu mutwe muri kaminuza ya Oxford mu Bwongereza.
Muri 2011 yagiye kongera ubumenyi mu kigo gihugura abaganga bakiri bato bavura indwara zifata ubwonko cyo muri Maroc abifashijwemo na Leta y’u Rwanda, asohoka ari impuguke yuzuye, ndetse yaje gukomereza kwihugura muri Canada no muri Amerika.
Nyuma yaje kugaruka mu Rwanda, kuva muri Mutarama uyu mwaka akaba akorera mu bitaro bya gisirikare bya Kanombe.
Mu gihe kitaragera ku mwaka amaze muri ibi bitaro, yakiriye abarwayi 2000 ariko akaba amaze kubaga abagera kuri 80.
Perezida Kagame yahembewe kwita cyane ku buzima bw’abaturage
Umuryango Nyafurika wita ku buvuzi n’ubushakashatsi (AMREF), uherutse guha igihembo Perezida wa Repuburika Paul Kagame, cy’uko yabaye umuyobozi w’indashyikirwa wita ku buzima bw’abaturage ayobora, ndetse agafatwa nk’intangarugero muri Afurika.
Perezida Kagame yahawe icyo gihembo ubwo mu Rwanda hateraniraga inama mpuzamahanga ku buzima muri Afurika, inama yatangiye ku ya 5 Werurwe 2019, ikaba yaramaze iminsi itatu.
Icyo gihembo kikaba cyaratanzwe na Dr. Githinji Gitahi, Umuyobozi Mukuru wa AMREF, cyakirwa na Minisitiri w’Ubuzima, Dr. Diane Gashumba.
Dr. Githinji yagize ati “Iki ni icyerekana ko yabaye umuyobozi mwiza mu rwego rwa politiki no kugaragaza ibikorwa byagezweho muri gahunda y’ubuzima kuri bose mu Rwanda”.
Ubu u Rwanda ruri mu bihugu biri imbere mu kubungabunga ubuzima no kugera ku ntego za gahunda y’ubuzima kuri bose, kuko ubu rugeze kuri 17% by’ingengo y’imari y’igihugu ya buri mwaka bijya mu buzima.
90% by’abaturage bakba bose bafite ubwishingizi bw’ubuzima, ari na byo bishimangira impamvu z’icyo gihembo.
Ibitaro 20 byahawe imbangukiragutabara nshya
Umuryango Imbuto Foundation wahaye Minisiteri y’Ubuzima (MINISANTE) imbangukiragutabara 20 mu rwego rwo kuyunganira, hagamijwe guha serivisi nziza abarwayi kuko izihari ari nke ndetse harimo n’izishaje.
Umuhango wo gutanga izo mbangukiragutabara wabaye ku itariki 22 Ugushyingo 2019, MINISANTE ihita izishyikiriza abayobozi b’ibitaro zagenewe kugira ngo zihite zitangira akazi kuko zari zikenewe cyane, imwe muri zo ikaba ifite agaciro ka miliyoni 54 z’Amafaranga y’u Rwanda.
Umuyobozi mukuru muri MINISANTE ushinzwe ibikorwa by’ubuvuzi n’ubuzima rusange, Dr. Zuberi Muvunyi, avuga ko imbangukiragutabara mu gihugu zikiri nke, kuko mu mahame mpuzamahanga imwe ifasha abantu ibihumbi icumi, mu gihe mu Rwanda hari izigera kuri 300 gusa kandi muri zo harimo izishaje zitakimeze neza nk’uko byifuzwa.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/urusobe-rw-ubuzima/article/ubuzima-2019-ebola-yakanze-benshi-yabonewe-urukingo-sida-ntiyiyongereye,Health
Menya uko amakara yagufasha gukesha amenyo,"

Ku rubuga www.healthline.com , bavuga ibyiza byo gukoresha amakara neza harimo kuba akesha amenyo, akayakuraho ibizinga, no gutuma umuntu agira umwuka wo mu kanwa uhumura neza.
Gusa icyo kuba akuraho ibizinga ku menyo, bavuga ko ibyiza ari uko yakoreshwa nyuma y’uko umuntu yavuye kuyogesha kwa muganga wabyize, kandi agakoreshwa rimwe na rimwe.
Ku rubuga https://www.santemagazine.fr/ basobanura ko n’ubwo amakara azwiho kuba akesha amenyo, ibyiza ari ukuyakosha uko bikwiriye, kuko bitabaye ibyo, ashobora no kwangiza amenyo.
Bavuga ko iyo amakara akoreshejwe igihe kirekire mu koza amenyo, ashobora kwangiza ubuzima bw’amenyo, akavanaho akantu kaba ku menyo kayarinda kakanatuma arabagirana kitwa “émail”,.
Ikindi kandi ngo amakara akoreshejwe igihe kirekire ashobora gutera ibizinga ku menyo cyangwa no ku rurimi. Ibyiza rero ni uko mbere yo kuyakoresha umuntu yabanza kubaza umuganga w’amanyo.
Ikibazo gikomeye ni uko ako kantu gatwikira amenyo kitwa “émail”, iyo kangiritse biba birangiye ntikagaruka nk’uko bigenda ku ruhu cyangwa se ku magufa, kuko iyo umuntu akomeretse ku ruhu ashobora gukira, uruhu rukongera rukamera rugaterana ndetse n’amagufa ashobora kuvunika nyuma agaterana.
Kuri urwo rubuga bavuga ko ubushakashatsi bugikomeje, kugira ngo barebe niba hari ikindi kibazo cyaba giterwa no kogesha amenyo amakara. Ariko bajya inama ko mu gihe ubushakashatsi bukomeje, umuntu yajya akoresha amakara inshuro itarenze imwe mu kwezi.
Ku rubuga www.healthline.com, bvauga ko muri iki gihe ubucuruzi bukorerwa kuri interineti bugenda butera imbere, amakara na yo ndetse n’imiti ikozwe mu makara, ikaba iri mu bikunze gucuruzwa kuri interineti kubera abayakoresha mu kwita ku ruhu rwo mu maso (masks), n’abayakoresha mu koza amenyo kugira ngo arusheho kuba umweru.
Kuri urwo rubuga bavuga amakara yakozweho ubushakashatsi buhagije ndetse ubu hari abayakoresha mu kwivura indwara zinyuranye, ariko ubushakashatsi ku bijyanye n’ukuntu amakara atuma amenyo arushaho kwera ngo buracyari buke.
Gusa ngo ikizwi ni uko amakara akoreshejwe neza afasha mu kuvana ibizinga ku menyo.
Umunyamakuru wa Kigali Today
@ umureremedia
",https://www.kigalitoday.com/ubuzima/urusobe-rw-ubuzima/article/menya-uko-amakara-yagufasha-gukesha-amenyo,Health
Kutubahiriza amabwiriza yo gufata imiti byongera impfu,"Babigaragarije mu biganiro nyunguranabitekerezo byateguwe n’ishuri rikuru rya INES-Ruhengeri, mu rwego rwo kurwanya ibibazo bya mikorobe zikomeje kwiyongera ari nako zugarije abaturage zinabatwara ubuzima.
Ni ikiganiro cyateguwe ku nsanganyamatsiko igira iti ‘The future of Antibiotics depends on all of us’.
Nk’uko Padiri Dr. Hagenimana Fabien, Umuyobozi wa INES-Ruhengeri yabitangarije Kigali Today, ngo ikibazo gihangayikishije isi, ni imbaga y’abantu ikomeje gupfa kubera mikorobe zivuka ari nyinshi mu mubiri, zikarenga ubushobozi bw’imiti.
Yavuze ko icyo kibazo gikururwa no kudasobanukirwa kw’abaturage mu gufata imiti bahabwa hirya no hino mu mavuriro aho bayifata mu buryo butemewe bikabaviramo ibibazo.
Agira ati “Ni ikibazo gihangayikishije isi, bakurikije uburyo mikorobe zigenda ziyongera mu mu biri wa muntu, barasanga mu myaka 15-20 nta muti uzaba ukivura kubera ko uko mikorobe zigenda zimenyera mu buryo ubu n’ubu, ariko uyiha umuti wari usanzwe wayica bikanga.
Ni ikibazo tugomba kumva kimwe, ari abize, ari abatarize, ari abakora mu mavuriro natwe tuyobora ibigo nk’ibi, kugira ngo abantu bumve uburyo bwo gufata imiti bwabavura”.
Akomeza agira ati “Hari ubwo umuntu arwara agafata ‘antibiotic’ iyi n’iyi, akanywa ndetse yakumva yorohewe akarekeraho akabika, yahura na mugenzi we urwaye indwara nk’iye akamuhaho, bagakomeza kwinywera umuti nta wawupimye.
Hari n’abanywera alukoro (alcohol) kuri iyo miti, umubiri ukamenyera utyo kugeza ubwo umuti wazana wose udashobora kuvura umuntu, kubera ko mikorobe zabaye inshuti na ya miti ufata mu buryo butemewe, bikarangira umuntu apfuye”.
Mu bushakashatsi bwakozwe n’abanyeshuri biga iby’ubuvuzi (Biomedical Laboratory sciences) muri INES-Ruhengeri, bwagaragaje ko na bo bagiye bahura n’ibyo bibazo by’abaturage bagezweho n’ingaruka zo gufata imiti nabi bikarangira bapfuye.
Doroth Nantari, usoza amasomo muri INES-Ruhengeri, avuga ko mu bushakashatsi yakoze yibanze ku buryo abaturage bafata imiti, aho yasanze batazi kuyikoresha, batazi n’ingaruka zo kuyikoresha nabi.
Ati “Nasanze antibiotic bazizi, ariko batazi kuyikoresha, batazi n’ingaruka zo gufata iyo miti nabi, umuturage baramuha imiti yakumva agaruye akabaraga ugasanga ntiyongeye kuyikoza, ibyo bituma mikorobe zikomeza kuvukira mu mubiri bikarangira nta muti ukibasha uburwayi”.
Nasanze avuga ko abaganga na bo bagenda babigiramo uruhare, aho usanga badasobanurira abarwayi uko bafata imiti bahawe, ibyo bigatuma umuturage atagira ubumenyi bw’uburyo yafata imiti yahawe, ari ho hava bya bibazo byo kutayiha agaciro ngo yumve ko akwiye kuyinywa akayimara.
Ati “Ntabwo abaganga abasobanurira abaturage uko bafata imiti bahawe, no muri za laboratwari, usanga iyo umuganga agiye gufata ibizamini atabanza gusobanurura umurwayi impamvu yabyo.
Birakwiye ko mbere yo gufata umurwayi ibizamini ubanza kumusobanurira impamvu yabyo, ndetse na wawundi ushinzwe gutanga imiti akaganiriza umurwayi ahereye ku bizamini umuganga yamwandikiye, kugira ngo avurwe neza”.
Kabare Isaie Wiga mu mwaka wa kane muri Biomedical Laboratory Sciences, agira ati “Nk’uko babigaragaje, muri 2050 umubare w’abantu bazaba bicwa n’indwara zagombye kuba zivurwa uzaba wariyongereye cyane. Ni yo mpamvu ibi biganiro biriho kugira ngo twirinde kuzatakaza abantu kandi hakabayeho kwirinda”.
Akomeza agira ati “Hari abafata imiti mu kajagari, ugasanga ayifashe itari ngombwa. Umuturage baramuha imiti yakwiyumvamo ko atoye akabaraga agahita ajugunya iyo yari asigaje cyangwa akayiha undi. Ibyo ni ukwiyica, cyane kuko aba ahaye icyuho za bagiteri kuko igihe wahawe imiti ugomba kuyimara”.
Ibyo biganiro byitabiriwe n’impuguke zinyuranye mu bitaro by’icyitegererezo byo hirya no hino mu gihugu, byagaragaje ko ikibazo kinini kikiri ku myumvire mike y’abaturage aho bataramenya neza ingaruka zo gufata imiti nabi nk’uko Jean Pierre Uwizeyimana, ukora muri Laboratwari yo mu bitaro byitiriwe Umwami Faycal abivuga.
Agira ati “Ntabwo nakwemeza ko ibyo bibazo by’abaturage biterwa n’abaganga badasobanurira abarwayi. Ntekereza ko umuganga mbere yo gutanga umuti abanza kuganiriza umurwayi, akamusobanurira uko ayifata.
Nkeka ko ari ubumenyi buke bw’abaturage, umuntu yakumva ahembutse akumva ko yakize, birasaba inyigisho zifasha abaturage gusobanukirwa neza akamaro ko gufata imiti neza, n’ingaruka zo kuyifata nabi”.
Mu myanzuro yafatiwe muri iyo nama, harimo ko ibiganiro byiga kuri icyo kibazo bizakomeza. Ikindi hagategurwa ubukangurambaga mu bigo byose bikora ibikorwa by’ubuvuzi, hagamijwe kurushaho guhugurira abaturage gufata imiti mu buryo bwemewe, mu kubarinda ibyago byakururwa no gukoresha nabi imiti bahabwa mu mavuriro anyuranye.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/ubuvuzi/Kutubahiriza-amabwiriza-yo-gufata-imiti-byongera-impfu,Health
Abavuzi gakondo barifuza ko itegeko ribagenga ryakwihutishwa,"Kubwayezu w’umuvuzi gakondo ukorera mu Karere ka Gasabo, avuga ko ababazwa no kuba nk’abavuzi gakondo hari ababitiranya n’abapfumu cyangwa abarozi, nyamara umurimo bakora wo kuvura ntaho uhuriye na byo.
Agira ati “Abatwita abarozi ni abatazi ko abavuzi gakondo tujya tubasha kuvura n’indwara imiti ya kizungu yananiwe, harimo umwijima na diyabete”.
Ibyo avuga bishimangirwa na Gerturde Nyirahabineza, uyobora urugaga rw’abavuzi gakondo mu Rwanda. We avuga ko umwuga wabo wicwa n’abawiyitirira batazi iyo bigana.
Agira ati “Muri iyi minsi dufite ikibazo cy’abirukanwa mu kazi cyangwa babura ibyo bakora bakirukira mu buvuzi gakondo. Kandi ubuvuzi gakondo ni impano. Hari n’ababyiga bakabimenya, ariko na none si ugupfa kwiyita umuvuzi gakondo”.
Ibi kandi ngo bikurura akajagari mu buvuzi gakondo nk’uko Nyirahabineza akomeza abivuga, agira ati “Hari abo usanga mu isoko bahamagara ngo ncuruza umuti w’inzoka, umuti w’igifu, umuti w’impyiko.
Kandi ncuruza n’umuti wo gutera akabariro ndetse n’ibinyenzi. Umuti w’abantu n’uw’ibisimba ugasanga ni ibintu bihabanye. Ni akajagari. Rwose umuti wagiye ku zuba uba wamaze kuba uburozi, mu isoko ntibyemewe kuyihacuririza”.
Avuga ko n’abiha kubyaza, abakura ibyinyo n’abaca ibirimi na bo batemewe.
Abavuzi gakondo bavuga ko umuti w’ingenzi wavugutwa kuri iki kibazo cy’akajagari mu buvuzi gakondo mu Rwanda, ari ugushyiraho itegeko rigenga uwo mwuga, nk’uko bivugwa na Nyirahabineza.
Ati “Akajagari gaterwa n’abitwaza ko nta tegeko ribahana ririho. Ryihutishijwe byarushaho kuba byiza kuko ari byo byakuraho kuvangirwa n’abamamyi n’abatekamutwe”.
Dr. Charles Karangwa, Umuyobozi Mukuru w’Ikigo gishinzwe kugenzura imiti n’ibiribwa mu Rwanda (Rwanda FDA), avuga ko akajagari mu bucuruzi bw’imiti gakondo batakemera n’ubwo itegeko ribugenga ritarasohoka, kuko ubu rigeze mu Nteko Ishinga Amategeko.
Ati “Ngira ngo mwumvise umukwabu (operation) yakozwe na polisi ifatanyije na RIB ukoreshwejwe na FDA ifatanyije na Minisiteri y’Ubuzima, yo guhagarika imiti yose ikoreshwa mu buryo bw’akajagari wasangaga hirya no hino mu masoko, babeshya abaturage bababwira ngo uyu muti uvura ibi n’ibi kandi atari byo”.
Uyu muyobozi anavuga ko kugira ngo ubundi hemezwe ko umuti uvura indwara runaka, hagomba kuba hazwi ibiwurimo bitagira ingaruka ku buzima. Kandi ngo hari abavuzi gakondo bamaze gupimisha imiti yabo mu bigo by’ubushakashatsi ku buryo bazi ibiyigize.
Urugero atanga ni umusaza witwa Batura wo mu Murenge wa Tumba mu Karere ka Huye, ufite inyunganiramirire aha abana bafite imirire mibi bagakira. Imiti ye ngo abayipimye basanze irimo imyunyu na za vitamine zizwi.
Abafite imiti yamaze gupimwa nk’uyu musaza, hakaba hazwi ibiyigize, itegeko nirijyaho ngo iki kigo kizabaheraho mu gutanga uruhushya rwo gukora no gutanga imiti gakondo.
",https://www.kigalitoday.com/ubuzima/ubuvuzi/article/abavuzi-gakondo-barifuza-ko-itegeko-ribagenga-ryakwihutishwa,Health
Konsa byarinda umubyeyi indwara z’umutima na diyabete,"

Urubuga www.medela.fr, rusobanura akamaro ko konsa n’icyo bifasha umubyeyi wonsa uko bikwiriye.
Abahanga bavuga ko umwana agikoza umunwa ku ibere rya nyina bwa mbere, umubiri uhita uvubura umusemburo witwa ‘ocytocine’, ari wo utuma umwana na nyina bamenyerana cyane, bakanakundana. Uwo musemburo rero wiyongera uko umwana yonse.
Muri iyi nkuru murabona ibyiza byo konsa cyane cyane ku mubyeyi. Muri ibyo harimo kuba bifasha nyababyeyi y’umubyeyi umaze kubyara gusubira mu mwanya wayo neza kandi vuba.
Kubera ko konsa umwana bifasha nyababyeyi gusubira mu mwanya wayo vuba ndetse no kwiyegeranya, ni yo mpamvu iyo umubyeyi agize ikibazo cyo kuva cyane nyuma yo kubyara, abaganga bihutira gushyira umwana ku ibere kugira ngo bifashe nyababyeyi gusubira mu mwanya wayo vuba vuba, bityo no kuva bigahagarara.
Nyababyeyi y’umubyeyi wonsa umwana we neza, isubirana vuba ugereranije n’iy’umubyeyi utonsa. Umusemburo wa ‘ocytocine’ ukorwa n’umusemburo w’umubyeyi mu gihe yonsa, umurinda kuba yagira ikibazo cy’amaraso make kuko utuma adashobora kongera kuva nyuma yo kubyara.
Uko umubyeyi yonsa umwana igihe kirekire, ni ko yiyongerera ibyiza bizanwa no konsa, nk’uko impuguke mu by’ubuzima, Prof. Hartmann, abisobanura.
Avuga ko ukwezi kose kwiyongera ku mezi yo konsa gufasha umubyeyi kugabanya ibyago byo kurwara za kanseri zitandukanye harimo, kanseri y’ibere , kenshi ifata intanga z’abagore ndetse na kanseri ifata nyababyeyi.
Nubwo hari ababyeyi bagorwa no konsa cyane cyane mu gihe bakimara kubyara, ni ibintu birangira mu byumweru bike uko umwana agenda amenyera konka.
Icyiza cyo konsa kandi ni uko nta yindi myiteguro bisaba, uretse gutamika umwana ibere gusa.
Konsa bifasha ababyeyi mu kuboneza urubyaro, kuko bibuza umugore kuba yasama, bikaba rero ni uburyo bwo kuboneza urubyaro bukora kandi bwizewe ku kigero cya 98 %, mbese byizewe kimwe no kunywa ibinini byagenewe kuboneza urubyaro.
Konsa bifasha umubyeyi kugabanya ibiro, akenshi byiyongera mu gihe umuntu atwite.
Iyo umubyeyi yonsa bigereranywa no gukora siporo, ibinure umubyeyi wonsa atakaza ku munsi, bingana n’iby’umuntu ukora siporo yo kugenda ku igare atakaza mu gihe cy’isaha.
Ku rubuga www.parents.com, bavuga ko konsa bigira akamaro kanini ku babyeyi, harimo no kubarinda indwara zitandukanye harimo n’indwara z’amagufa zikunze kwibasira abagore bakuze batakiri mu kigero cyo kubyara (menopause).
Kuri urwo rubuga basobanura ko iyo umubyeyi atwite cyangwa yonsa, umubiri we winjiza ubutare bwa kalisiyumu (calcium), iyo calcium rero ni yo ikomeza amagufa cyane cyane ayo mu mugongo n’ayo mu matako.
Iyo umugore abona calcium ihagije amagufa arakomera bikamurinda ibyago byo kuzarwara indwara ifata amagufa yitwa ‘osteoporosis’, igatuma yoroha cyane ku buryo yanavunagurika mu buryo bworoshye.
Ku rubuga www.healthline.com, bavuga ko nubwo hari ababyeyi bamwe badashobora konsa bitewe n’uko bidakunda cyangwa ari ko babihisemo, ariko konsa bifite ibyiza ntagereranywa ku mubyeyi ubikora neza.
Mu byiza byo konsa basobanura harimo kuba bigabanyiriza umubyeyi wonsa ibyago byo kurwara indwara zitandukanye harimo kugabanya ibyago byo kurwara diyabete yo mu bwoko bwa mbere ku kigero cya 30% na diyabete yo mu bwoko bwa kabiri ku kigero cya 40%.
Ikindi cyiza cyo konsa ku babyeyi ni uko bibafasha mu kugabanya ibiro mu buryo bwiza kandi butangiza buzima.
Umunyamakuru wa Kigali Today
@ umureremedia
",https://www.kigalitoday.com/ubuzima/urusobe-rw-ubuzima/article/konsa-byarinda-umubyeyi-indwara-z-umutima-na-diyabete,Health
Abavuzi gakondo baramagana bagenzi babo bacururiza imiti mu isoko,"Yabitangaje ku wa 12 Ukuboza 2019, ubwo uwitwa Mugenzi Vincent yafatirwaga mu isoko rya Nyagatare atanditse imiti yifashisha mu buvuzi gakondo kandi binyuranyije n’amabwiriza ya Minisiteri y’Ubuzima.
Mugenzi Vincent akomoka mu Karere ka Ngororero ariko akaba abarizwa mu Karere ka Gatsibo, Umurenge wa Kabarore, Akagari ka Kabeza.
Mugenzi w’imyaka 23 y’amavuko, avuga ko kuvura yifashishije imiti gakondo abimazemo imyaka 3 kandi akaba abikomora kuri nyirakuru.
Avuga ko n’ubwo ubuvuzi akora aribwo bumutunze atagira aho akorera ahubwo akunze guhamagarwa n’abo yahaye imiti mbere akabasanga aho bari.
Naho kuba yafatiwe mu isoko nabwo, ngo yari aje kureba umuntu wari umuhamagaye ngo amuhe umuti.
Avuga ko atarabona ubushobozi bukodesha aho akorera ariko na none akumvikanisha ko byamugora mu gihe abakiriya be akorana na bo kenshi kuri telefoni igendanwa.
Ati “Mbere twakoreraga mu masoko ntihagire utwirukaho, uwo uhaye umuti wamugirira akamaro akakurangira abandi. Ufite ubushobozi bufatika akaba ari we ukodesha aho akorera.”
Akomeza agira ati “Ariko nanone urareba nujya gukingura umuryango, ba bandi bakuzi za Matimba n’ahandi bazakubona gute, ahubwo wa wundi uguhamagaye ukamusanganira.”
Umubyeyi Jolly uyobora abavuzi gakondo mu Karere ka Nyagatare akaba na Perezida wa njyanama mu ihuriro ry’abavuzi gakondo ku rwego rw’Igihugu (AGA Rwanda Network), avuga ko gucururiza imiti mu isoko bitemewe hashingiwe ku mabwiriza ya Minisiteri y’Ubuzima.
Avuga ko kugira ngo abavuzi gakondo bacike ku gucururiza mu isoko habaho ubufatanye bw’inzego zose bakarwanywa nk’uko ibiyobyabwenge birwanywa.
Agira ati “Impamvu badacika mu masoko ntabwo inzego zose zibigiramo uruhare. Ubundi inzego zose twagafatanyije kubarwanya nk’uko bikorwa ku bacuruzi b’ibiyobyabwenge, abavuzi gakondo na bo bava mu masoko.”
Mugenzi avuga ko ntaho yize kuvura ariko nanone abizi kurusha ababyize. Ubwo umunyamakuru wa Kigali Today yakoraga iyi nkuru, Mugenzi wafashwe acururiza imiti mu isoko kandi bitemewe, yahise ashyikirizwa Urwego rw’Ubugenzacyaha (RIB) sitasiyo ya Nyagatare ku cyaha cyo kunyuranya n’amabwiriza ya Minisiteri y’Ubuzima.
Umuyobozi w’abavuzi gakondo mu Karere ka Nyagatare, Umubyeyi Jolly, avuga ko abavuzi gakondo bagicururiza imiti mu isoko bakwiye kurwanywa nk’uko abacuruza ibiyobyabwenge barwanywa.
Yabitangaje ku wa 12 Ukuboza 2019, ubwo uwitwa Mugenzi Vincent yafatirwaga mu isoko rya Nyagatare atanditse imiti yifashisha mu buvuzi gakondo kandi binyuranyije n’amabwiriza ya Minisiteri y’Ubuzima.
Mugenzi Vincent akomoka mu Karere ka Ngororero ariko akaba abarizwa mu Karere ka Gatsibo, Umurenge wa Kabarore, Akagari ka Kabeza.
Mugenzi w’imyaka 23 y’amavuko, avuga ko kuvura yifashishije imiti gakondo abimazemo imyaka 3 kandi akaba abikomora kuri nyirakuru.
Avuga ko n’ubwo ubuvuzi akora aribwo bumutunze atagira aho akorera ahubwo akunze guhamagarwa n’abo yahaye imiti mbere akabasanga aho bari.
Naho kuba yafatiwe mu isoko nabwo, ngo yari aje kureba umuntu wari umuhamagaye ngo amuhe umuti.
Avuga ko atarabona ubushobozi bukodesha aho akorera ariko na none akumvikanisha ko byamugora mu gihe abakiriya be akorana na bo kenshi kuri telefoni igendanwa.
Ati “Mbere twakoreraga mu masoko ntihagire utwirukaho, uwo uhaye umuti wamugirira akamaro akakurangira abandi. Ufite ubushobozi bufatika akaba ari we ukodesha aho akorera.”
Akomeza agira ati “Ariko nanone urareba nujya gukingura umuryango, ba bandi bakuzi za Matimba n’ahandi bazakubona gute, ahubwo wa wundi uguhamagaye ukamusanganira.”
Umubyeyi Jolly uyobora abavuzi gakondo mu Karere ka Nyagatare akaba na Perezida wa njyanama mu ihuriro ry’abavuzi gakondo ku rwego rw’Igihugu (AGA Rwanda Network), avuga ko gucururiza imiti mu isoko bitemewe hashingiwe ku mabwiriza ya Minisiteri y’Ubuzima.
Avuga ko kugira ngo abavuzi gakondo bacike ku gucururiza mu isoko habaho ubufatanye bw’inzego zose bakarwanywa nk’uko ibiyobyabwenge birwanywa.
Agira ati “Impamvu badacika mu masoko ntabwo inzego zose zibigiramo uruhare. Ubundi inzego zose twagafatanyije kubarwanya nk’uko bikorwa ku bacuruzi b’ibiyobyabwenge, abavuzi gakondo na bo bava mu masoko.”
Mugenzi avuga ko ntaho yize kuvura ariko nanone abizi kurusha ababyize. Ubwo umunyamakuru wa Kigali Today yakoraga iyi nkuru, Mugenzi wafashwe acururiza imiti mu isoko kandi bitemewe, yahise ashyikirizwa Urwego rw’Ubugenzacyaha (RIB) sitasiyo ya Nyagatare ku cyaha cyo kunyuranya n’amabwiriza ya Minisiteri y’Ubuzima.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/ubuvuzi/article/abavuzi-gakondo-baramagana-bagenzi-babo-bacururiza-imiti-mu-isoko,Health
Umwana wonse ashobora kugira ubwenge kurusha utaronse (Ubushakashatsi),"

Ku rubuga rwa Interineti www.lansinoh.com, bavuga ko amashereka ari ifunguro ry’umwana ryuzuye kandi ryoroshya igogora, ndetse n’umubiri w’umwana ukoroherwa no gukuramo ibyo ukeneye.
Mu mashereka habonekamo urugero rukwiriye rw’intungamubiri ubwonko bw’umwana bukenera kugira ngo bukure neza, ni ukuvuga za vitamine, poroteyine, ibinure byiza ndetse n’abasirikare b’umubiri.
Igishimishije cy’amashereka, ni uko ibiyagize bijyana n’ibyo umwana akenera uko agenda akura cyangwa se mu gihe arwaye.Ikindi kandi ni uko amashereka aryoha agahumura bijyanye n’ibyo umubyeyi yariye.
Mu gihe umubyeyi yonsa umwana we, kurya amwiyegereza byongera urukundo hagati y’umubyeyi n’umwana ndetse n’umwana akumva ko atekanye kurushaho.
Amashereka yongerera umubiri w’umwana ubudahangarwa cyane cyane ko uba utarakomera.
Amashereka atuma inkingo abana bahabwa hagamijwe kubarinda indwara zitandukanye harimo nk’imbasa, tetanosi n’izindi, zikora neza mu mibiri yabo.
Amashereka agabanyiriza abana ibyago byo kugira amenyo acukuka.
Amashereka arinda abana zimwe mu ndwara z’ubuhumekero harimo nk’umusonga na buronshite.
Ku rubuga https://www.bioalaune.com , ho bavuga ko konsa umwana uko bikwiriye, bimugabanyiriza ibyago byo kuba yazagira ikibazo cy’umubyibuho ukabije nk’uko byagaragajwe n’ubushakashatsi bwakozwe n’abashakashatsi b’Abanya-Espagne mu 2016.
Konsa umwana byamugabanyiriza ibyago byo gufatwa n’indwara ya asima, ifata mu myanya y’ubuhumekero, ikaba akenshi iba uruhererekane mu muryango.
Konsa umwana bimurinda impiswi ndetse n’umusonga, kandi ibyo byombi biri mu bintu bya mbere bihitana impinja.
Konsa bikumira impfu zitunguranye z’impinja, kuko ngo konsa umwana nibura amezi abiri abanza y’ubuzima bwe, bimugabanyiriza ibyo byago by’urupfu rutunguranye. Uko umwana yonka igihe kirekire ni ko ibyo byago bigabanuka.
Konsa bikumira kanseri yo mu maraso(leucémie). Nk’uko bigaragazwa n’ubushakashatsi bwakorewe muri Isiraheli, konsa umwana nibura amezi atandatu bimugabanyiriza ibyago byo gufatwa n’iyo ndwara.
Konsa umwana bimufasha kugira uruhu rwiza mu gihe cy’ubugimbi cyangwa ubwangavu.
Umunyamakuru wa Kigali Today
@ umureremedia
",https://www.kigalitoday.com/ubuzima/urusobe-rw-ubuzima/article/umwana-wonse-ashobora-kugira-ubwenge-kurusha-utaronse-ubushakashatsi,Health
Abaturage bafite impungenge ku ivuriro rigiye kwegurirwa rwiyemezamirimo,"Ivuriro rya Nyendo rimaze imyaka 9 rikora. Rikorera mu nyubako y’iyahoze ari komini Kabare.
 Ni ivuriro rishamikiye ku kigo nderabuzima cya Rwempasha ku buryo n’abakozi baryo batangwa bakanagenzurwa n’iki kigo nderabuzima.
Umuturage witwa Ndayambaje Jean Baptiste avuga ko kuba ivuriro ryabo ryabahaga serivisi zose zitangirwa ku kigo nderabuzima uretse kwakira ababyeyi babyara n’ibitaro, batumva ukuntu ryakwegurirwa rwiyemezamirimo.
Ati “Poste de santé hari ibyo badakora, kuboneza urubyaro, gusiramura n’ibindi kandi twebwe hano twabikorerwaga uretse kubyara n’ibitaro naho ibindi byari bihari ari na yo mpamvu twahoraga dusaba ko ryakongererwa ubushobozi rikaba ikigo nderabuzima.”
Mu ntangiriro z’Ukuboza nibwo ngo abaturage bamenye ko ivuriro ryabo rigiye kwegurirwa rwiyemezamirimo. Undi muturage witwa Edward Rwabusyagari avuga ko batizeye imikorere ya ba rwiyemezamirimo kuko ngo hari n’abahawe amavuriro ariko bakayata, uyu munsi abaturage bakaba bakora ingendo ndende bajya gushaka ubuvuzi.
Agira ati “N’abazibonye mbere zarafunzwe, Bubare na Nyamirama ba rwiyemezamirimo barahataye abaturage ntibakibona aho bivuriza, aho kunyagwa twakongerewe. Kujya Bugaragara na Musheri bisaba ubushobozi kandi twese ntabwo tubufite.”
Rusanga Jonas, Umukuru w’Umudugudu wa Nyendo akagari ka Gasinga mu Murenge wa Rwempasha iryo vuriro riherereyemo, avuga ko atumva ukuntu ibindi bikorwa byose babigishwamo inama ariko guhindurira imikorere ivuriro ry’ibanze ryabo bakaba batarayibagishije mu gihe bahoraga basaba ko ryakwagurwa rikagirwa ikigo nderabuzima.
Ati “Ariko se ubundi ko mbere y’igikorwa runaka tugishwa inama, kutwambura ivuriro ryacu bakaba ntayo batugishije ngo tumenye impamvu rihabwa rwiyemezamirimo, mu igenamigambi twasabaga ko ryagurwa none barariha abashaka inyungu zabo batareba izacu?”
Murekatete Julliet, Umuyobozi w’Akarere ka Nyagatare wungirije ushinzwe imibereho myiza y’abaturage, amara aba baturage impungenge akavuga ko n’ubwo ivuriro ryabo ry’ibanze ryeguriwe rwiyemezamirimo bazakomeza kubona serivisi bahabwaga kandi zikazagenzurwa n’ikigo nderabuzima riherereyemo kimwe n’ubuyobozi.
Agira ati “Ndabamara impungenge kuko imikorere izakomeza kuba ya yindi kuko ba rwiyemezamirimo bakora bita kuri serivisi nziza inogeye abaturage. Kuba ari uwikorera ntibizabuza ikigo nderabuzima n’ubuyobozi gukurikirana imikorere ye.”
Avuga ko ikigamijwe ari uko buri kagari kagira ivuriro ry’ibanze abaturage bakabonera hafi serivisi z’ubuvuzi.
Avuga ko kuyegurira rwiyemezamirimo ari uko ikigo nderabuzima kitakomeza kubona abakozi bo mu mavuriro y’ibanze agishamikiyeho mu gihe na cyo gisanganywe bacye.
Avuga ko serivisi rwiyemezamirimo atemerewe gutanga bazakomeza kuzibona kuko ikigo nderabuzima kizajya cyoherezayo abaganga buri cyumweru cyane muri gahunda z’ikingira.
Ku rundi ruhande ariko abaturage bakavuga ko bakirwaga amasaha yose harimo ay’ijoro mu gihe rwiyemezamirimo atabikora.
Ivuriro ry’ibanze rya Nyendo ryakira abaturage hagati ya 500 na 600 ku munsi bo mu tugari twa Ntoma, Gasinga, Kabare, Nyarupfubire, Rwimiyaga, Bwera na Rutungo twose two mu gice cyegereye Nyendo.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/ubuvuzi/article/abaturage-bafite-impungenge-ku-ivuriro-rigiye-kwegurirwa-rwiyemezamirimo,Health
Sobanukirwa ububi bw’inzoga ku buzima,"

Abantu bibwira ko iyo umuntu yasinze ari byo bigaragaza ko yanyweye inzoga nyinshi gusa nyamara si ko biri, ahubwo biterwa n’igipimo cy’inzoga (Alcool) kiri mu maraso. Kugira ngo bisobanuke neza tubanze turebe urugendo rw’inzoga mu mubiri w’umuntu:
Iyo umuntu anyweye ikinyobwa gisindisha, alcool ikirimo inyura mu mara uko yakabaye nta kintu na kimwe umubiri uyihinduyeho, bityo igahita igera mu maraso byihuse.
Iminota hagati ya 15 na 30 gusa irahagije kugira ngo umuntu unyweye inzoga ashonje asinde, naho uwafashe amafunguro mbere yo kunywa ibisindisha bifata hagati y’iminota 30 na 60 kugira ngo asinde. Binyuze mu maraso, inzoga ihita ikwirakwira mu ngingo zose z’umubiri cyane cyane umwijima, umutima ndetse n’ubwonko.
Iyo inzoga igeze mu mwijima ihindurwa na wo buhoro buhoro ku kigero cya 95% ari na byo umubiri usigarana naho 5 % bisigaye bigasohorwa mu mubiri binyuze mu bihaha byifashishije umwuka umuntu ahumeka, mu mpyiko zifashishije inkari, ndetse no mu ruhu binyuze mu byuya.
Wakwibaza uti ese 95% by’inzoga umubiri ugumana, biwugirira akamaro cyangwa birawonona? 
Nk’uko twamaze kumenya ko inzoga inyura mu ngingo zose ihereye mu mara, niko aho inyuze hose igenda ihangiza. Haba mu mara, ubwonko, umwijima, umutima, urwungano rw’imitsi n’imyakura, umutima ndetse n’urwungano ngogozi rwose muri rusange.
Urubuga www.doctissimo.fr dukesha aya makuru, ruvuga ko inzoga zigira ingaruka ku bwonko ku rugero rumwe n’urumogi ndetse n’ibindi biyobyabwenge byose.
Iyo ubwonko bumaze kurengwa n’inzoga ku kigero runaka, bizana izindi ngaruka zirimo gukora nabi, kugenda buhoro, amaso agatangira kubona nabi no kwibagirwa.
Ikindi ni uko umuntu atangira gutakaza ubushobozi bwo guhuza ibikorwa by’umubiri we no kubigenzura, kudandabirana, uburyo bwo kubona ibintu no gufata ibyemezo na byo bikagenda bigabanuka.
Ingaruka z’igihe kirekire zigaragara mu byiciro bikurikira:
Icyiciro cya mbere kijyanye no kureshywa n’inzoga:
Umuntu atangira kumva agasembuye kamureshya iyo ikigero cy’inzoga kiri mu maraso kiri munsi ya garama 0,7 muri litiro y’amaraso. Kuri iki kigero umuntu atangira kumva amarangamutima y’ibyishimo, umunezero, kunyurwa, kwiyumvamo akanyabugabo no gutinyuka, kugira amagambo menshi no kwiyegereza abantu cyane. Gusinda biba byatangiye kumugeraho.
Icyiciro cya kabiri ni ugusinda nyabyo:
Kuri iki cyiciro igipimo cy’inzoga iri mu maraso kiba ari garama hagati ya 0,7 na garama 2 muri litiro imwe y’amaraso.
Aha ibimenyetso byo gusinda biriyongera bikarenga ibyo ku cyiciro kibanza, amaguru ntabe agifata hasi, kudandabirana bikarushaho, akananirwa kuvuga ururimi rukagobwa ari na byo biganisha ku guhondobera.
Icyiciro cya gatatu ni uguhondobera
Iyo umusinzi ageze kuri iki cyiciro, igipimo cy’inzoga iri mu maraso kiba kirenze garama 2 muri litiro imwe y’amaraso.
Icyiciro cya 4 ni ugusinzira cyane (cyangwa kujya muri koma) mu gifaransa ni byo bita ‘coma ethylique’.
Kuri iki cyiciro umusinzi aba yafashe igipimo cy’inzoga kirenze garama 3 muri litiro 1 y’amaraso. Kirangwa n’umuvuduko w’amaraso uri hasi, guhumeka ndetse n’igipimo cy’ubushyuhe na byo biba biri hasi cyane. Uyu muntu iyo adakurikiranywe n’abaganga aba ashobora no gupfa.
Usibye izi ngaruka zigaragara ku buzima bw’uwanyoye inzoga, hari n’izindi zigaragara mu myitwarire ye:
•	Ubusinzi buhuzwa n’impfu zituruka ku mpanuka zo mu muhanda ku kigero cya 40 %, hagati ya 25-35 % ku mpanuka z’imodoka ariko zidatwara ubuzima bw’abantu, 64 % mu guteza inkongi z’umuriro na 50% mu bwicanyi.
•	Inzoga ziba intandaro y’ibyaha ku kigero cya 50 na 60%. Rimwe na rimwe umuntu wanyweye inzoga afata imyanzuro ahubutse atabanje gutekereza ku ngaruka ndetse zamara kumugeraho akisanga mu ntege nke hamwe atabasha no kwisobanura no kwirwanaho.
•	Umuntu wabaswe n’inzoga bimwongerera ibyago byinshi byo gukora imibonano mpuzabitsina itumvikanyweho ndetse idakingiye ari na byo byamugusha mu kwandura indwara zandurira muri yo.
Mu ngaruka z’igihe kirekire hazamo indwara zitandukanye nka kanseri yo mu kanwa, mu muhogo, indwara z’umwijima (cirrhose) n’urwagashya, umutima, izifata urwungano rw’imyakura ndetse n’izijyanye n’imitekerereze n’ubuzima bwo mu mutwe nka depression (kwiheba cyangwa agahinda gasaze), n’izindi.
Inkuru ya doctissimo iravuga ko umuntu unywa inzoga ubwoko ubwo ari bwo bwose, guhera ku kirahure kimwe ku munsi yaba Divayi, byeri cyangwa inzoga zikomeye, aba afite ibyago byinshi byo kurwara kanseri. Impamvu ikaba ari uko ikinyabutabire kiba muri ibyo binyobwa byose bisindisha cyitwa ethanol ari cyo kiba intandaro yo kurwara kanseri.
Hari abantu batemerewe kunywa inzoga habe na gake: Abo ni ababyeyi batwite n’abonsa, abana, ingimbi n’abangavu, umuntu uri ku miti imwe n’imwe, n’umurwayi w’indwara zimwe na zimwe, n’umuntu ukora siporo zikomeye.
Uburyo bwo kugabanya izi ngaruka zose no kuzirinda kuri ba bandi bumva batareka kunywa agasembuye:
•	Kwirinda kunywa ibisindisha iminsi myinshi ikurikiranye,
•	Gufata amafunguro mbere yo kunywa no kwitoza kunywa amazi mu gihe wanyoye ibisindisha
•	Kwirinda gutwara ibinyabiziga wanyoye inzoga no gukoresha imashini n’ibindi.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/indwara/article/sobanukirwa-ububi-bw-inzoga-ku-buzima,Health
Abanyarwanda 14.3% bugarijwe no kugira ibiro by’umurengera,"Iyi shusho y’uko umubyibuho ukabije uhagaze mu Rwanda nk’imwe mu mpamvu ziza ku isonga mu gutera indwara zitandura harimo umuvuduko w’amaraso, diyabeye na kanseri, ni yo yatumye Umujyi wa Kigali ku bufatanye n’Ikigo cy’Igihugu cyita ku buzima (RBC), hamwe n’abandi bafatanyabikorwa batandukanye bashyiraho gahunda zigamije kurwanya umubyibuho ukabije.
Izo gahunda ni siporo rusange izwi nka ‘Car free day’, n’ubukangurambaga ku kurwanya umubyibuho ukabije n’indwara zitandura, zombi zatangijwe mu mwaka 2016.


Kuri iyi nshuro, iyi gahunda irimo kubera mu turere dutatu tw’Umujyi wa Kigali mu cyumweru cy’ubukangurambaga ku kurwanya umubyibuho ukabije cyatangiye tariki 9 Ukuboza kizasozwa tariki 15 Ukuboza 2019.
Muri iki cyumweru cy’ubukangurambaga ku kurwanya umubyibuho ukabije harimo kuba ibikorwa bijyanye no gusuzuma ku buntu indwara zitandura nka diyabete, indwara z’umutima n’izindi.
Umutoni Gatsinzi Nadine, Umuyobozi wungirije ushinzwe imibereho y’abaturage n’iterambere ry’ubukungu, aravuga ko impamvu nyamukuru y’iki gikorwa ari ukumenya uko umubiri uhagaze no kwirinda.
Agira ati “Icya mbere kwirinda ni ukubanza kumenya uko ubuzima bwawe buhagaze, hanyuma ukirinda urya neza, ukora siporo, kugira ngo wirinde zimwe mu ndwara zikomeye nka diyabete, kanseri, n’indwara z’umutima”.
Umwe mu bisuzumishije muri iyi gahunda, avuga ko yishimiye kuba yamenye uko ubuzima bwe buhagaze bityo akaba agiye kubahiriza inama yahawe zimufasha kwirinda indwara zituruka ku mubyibuho ukabije.
Yagize ati “Bansuzumye, bampima ibiro n’uburebure, bampima umuzenguruko w’inda kugira ngo barebe niba ibipimo mfite bihura n’ibyo nakabaye mfite, basanze ibindi byose bihagaze neza uretse umubyibuho kuko basanze mfite ibiro by’umurengera. Ubwo rero bangiriye inama yo kugabanya isukari n’amavuta nkongera siporo”.
Dr. Innocent Turate, Umuyobozi w’ikigo gishinzwe gukumira no kurwanya indwara, aravuga ko abatuye Umujyi wa Kigali no muyindi mijyi y’u Rwanda, bibasiwe n’indwara zitandura.
Yongeraho ko ikibabaje ari ukuba abazi uko bahagaze ari bake bitewe n’uko umubare w’abisuzumisha ukiri hasi cyane.
Ati “Ikibazo tugira ni uko imibare y’ukuri ntayo tuzi, kuko abatugana ni bake ugereranyije n’abarwaye. Ubushakashatsi bwerekanye ko Abanyarwanda benshi bafite ikibazo cy’umuvuduko w’amaraso uri hejuru (hypertension) na diyabete ikaba ari imwe mu ndwara zibasiye Abanyarwanda, ariko abo tubona mu mavuriro yacu ni bake cyane.
Ni yo mpamvu dusaba abantu cyane cyane Abanyakigali ngo bitabire iki gikorwa kugira ngo turwanye izi ndwara”.
Kuva gahunda y’ubukangurambaga ku kurwanya umubyibuho ukabije na siporo rusange (car free day) zatangira mu Mujyi wa Kigali mu mwaka wa 2016 kugera mu kwezi kwa gatanu uyu mwaka, abantu basaga 19.000 ni bo bisuzumishije, naho abamaze kwisuzumisha muri car free days basaga 29.000.
Imibare yerekana uko umubyibuho ukabije uhagaze, igaragaza ko muri rusange abagera kuri 2.8 % bafite iki kibazo mu Rwanda hose , naho abatuye Umujyi wa Kigali ni 7.7%.
Abana bari munsi y’imyaka 14 mu Mujyi wa Kigali, abafite umubyibuho ukabije ni 10%, abagore bakaba ari bo bibasiwe cyane kuko bagera kuri 34%. Icyakora hari n’abafite ibiro bidahagije bari ku kigereranyo cya 7.7% mu Rwanda hose.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/indwara/article/abanyarwanda-14-3-bugarijwe-no-kugira-ibiro-by-umurengera,Health
Agapaki ka ‘cotex’ gashobora kuzagura amafaranga 300,"

Icyemezo cyo gukuraho umusoro ku nyongeragaciro ku bikoresho by’isuku by’abagore n’abakobwa cyakirijwe yombi na benshi, bavuga ko ubu ibi bikoresho bigiye kujya biboneka ndetse no ku bakobwa bavuka mu miryango itishoboye.
Umunyamabanga Uhoraho muri MIJEPROF, Ingabire Assumpta, yavuze ko Leta yafashe icyemezo cyo kuvanaho umusoro ku nyongeragaciro kuri ibi bikoresho, mu rwego rwo kugira ngo bibashe kuboneka kuri benshi, kandi bikureho imbogamizi ku bana b’abakobwa bakomoka mu miryango itishoboye, bajyaga mu mihango bikabagora kubibona.
Yagize ati “Leta yafashe iki cyemezo, kuko twabonye ko hari abakobwa n’abagore batabasha kwigondera igiciro cy’ibikoresho by’isuku mu gihe bari mu mihango.
Turashakisha ibisubizo byatuma ibi bikoresho bishobora kuboneka, ariko twatekereje ko icya mbere twakora ari ukuvanaho umusoro ku nyongeragaciro ungana na 18%, dutekereza ko bizagabanya igiciro bikabasha kuboneka kuri benshi”.
Ingabire kandi yavuze ko Leta iri kuganira n’inganda zikora ibyo bikoresho za hano mu Rwanda, kugira ngo ababikora ibatere inkunga babashe gukora ibikoresho biri ku giciro gito ku buryo buri wese yabasha kubigura, ku buryo nibura byamanuka bikagera ku mafaranga 300 ku gapaki kamwe.
Uyu muyobozi kandi yavuze ko mu rwego rwo kubishyiramo ingufu, igiciro kizagenwa na Lata, abacuruzi bakaba ari cyo bagenderaho, kandi hakagenwa ahantu bizajya bicururizwa nko muri za farumasi, hirindwa ko abantu bahindagura ibiciro.
Umunyamabanga Uhoraho muri Minisiteri y’Ubuzima Dr. Jean Pierre Nyemazi, na we yabwiye Kigali Today ko gukuraho uyu musoro biri muri politiki ya Leta yo kongerera ubushobozi umwana w’umukobwa, no kwizera ko babasha kubona ibyo bakeneye byose ngo babashe kwiga neza.
Yagize ati “Turizera ko iki cyemezo kigiye gufasha abakobwa bari mu mashuri bagejeje imyaka, bakabasha kubona ibikoresho by’isuku ku buryo bworoshye. Bizagabanya umubare w’abana b’abakobwa basibaga ishuri cyangwa abarivagamo burundu kubera kubura ibikoresho by’isuku.
Ibi byiyongereye ku zindi gahunda zirimo icyumba cy’umukobwa ku mashuri, aho abakobwa bahabwa ibikoresho by’isuku ku buntu kandi bakanahahindurira imyambaro, ndetse bakanahabwa umwanya wo kuruhuka no guhabwa amakuru ku buzima bw’imyororokere”.
Dr. Nyemazo yavuze ko igiciro cy’ibikoresho by’isuku ku bakobwa cyagiye kigarukwaho nk’impamvu nyamukuru ituma abakobwa bava mu ishuri cyangwa bagasiba, bitewe no kugira isoni mu gihe bagiye mu mihango bakiyanduza bagatinya ko abandi babaseka.
Ati “Icyumba cy’umukobwa ubwacyo nticyari gihagije kuko gitanga ibikoresho by’isuku ku mashuri gusa na byo ubwabyo byari bikiri ikibazo, ariko uramutse ubishyize ku giciro buri wese yabasha kubona, ubwo ntitwakongera kugira abana bata cyangwa ngo basibe ishuri”.
Dr. Nyemazi kandi na we yashimangiye ko gukorana n’inganda zo mu gihugu zikora ibi bikoresho ari imwe mu nzira zizagabanya igiciro cyabyo, bigatuma benshi babasha kubibona.
Ibyo kuba ibi bikoresho byatangirwa ubuntu ariko, Dr. Nyemazi yavuze ko atari ibya vuba aha, bitewe n’igiciro bisaba mu kubikora.
Ati “Igitekerezo ni uko igiciro cyaba gitoya cyane, ariko hagomba kubaho uruhare rw’ababikoresha”.
Icyakora ngo mu gihe hari abakobwa bigaragara ko n’icyo giciro gito cyane batabasha kukibona, Dr. Nyamazi yongeyeho ko ibyumba by’umukobwa bizakomeza kubafasha.
Icyumba cy’umukobwa cyatangijwe na Minisiteri y’Uburezi ku bufatanye na Minisiteri y’Ubuzima n’iy’Ubutegetsi bw’Igihugu n’abandi bafatanyabikorwa nka Imbuto Foundation, hagamijwe kugabanya umubare w’abana b’abakobwa bavaga mu ishuri n’abasibaga kubera kubura ibikoresho by’isuku mu gihe bagiye mu mihango.
Bamwe mu baharanira uburenganzira bw’abagore, bavuga ko n’ubwo Leta yavanyeho umusoro ku nyongeragaciro kuri ibi bikoresho, hari icyiciro cy’abagore batazabasha kwigondera igiciro cyabyo, kabone n’ubwo cyagabanuka cyane.
Chantal Umuhoza ati “Leta y’u Rwanda gukuraho TVA ku bikoresho by’isuku ni intambwe igana heza kandi yakiriwe neza. Gusa, dukeneye kumenya ko n’ubwo ibi bizagabanya igiciro cy’ibikoresho, ntibitanga icyizere ko abakobwa n’abagore bo mu cyiciro cyo hasi bazabasha kubibona.
Hari ibindi biciro abaranguza n’abacuruza ibyo bikoresho bashobora gushyiraho. Ikindi, haracyari akazi ko gukora ko kugenzura ngo hamenyekane niba abagore b’Abanyarwandakazi n’abakobwa bashobora kubona ibikoresho byujuje ubuziranenge”.
Umuhoza avuga ko hakunze kumvikana abavuga ko muri Afurika hoherezwa ibikoresho by’isuku by’abagore n’abakobwa bitujuje ubuziranenge, ahantu avuga ko Leta yakagombye kureba, akongeraho ko inganda zo mu gihugu zagombye gufashwa zigakora ibikoresho bihendutse kandi byujuje ubuziranenge.
Dr. Athanase Rukundo, Umuyobozi mukuru wungirije w’Ikigo giteza imbere ubuzima (Health Development Initiative, HDI-Rwanda), na we yavuze ko iyi ari intambwe nini u Rwanda rwateye mu gufasha abana b’abakobwa kurangiza amasomo yabo.
Ati “Iyi ni intambwe ikomeye ifasha abagore n’abakobwa kumva bafite uburenganzira bwabo, bakajya mu ishuri, kugira amahirwe mu bucuruzi kandi bakagera ku ntego zabo.
Turizera ko Leta y’u Rwanda izakora ibishoboka byose, kugira ngo ibyumba by’umukobwa bibe bifite ibikoresho bihagije, kugira ngo hakurweho imbogamizi zose zatuma uburezi bubangamirwa”.
Kugeza ubu, agapaki gasanzwe k’ibikoresho by’isuku by’abakobwa n’abagore kagura hagati y’amafaranga 600 n’1000 y’u Rwanda, ku bikorerwa mu Rwanda.
Banki y’Isi ivuga ko mu mwaka wa 2018, abagore n’abakobwa babarirwa muri miliyoni 500, batabashije kubona ibikoresho by’isuku.
Muri aba, miliyoni 250 ni abakomoka mu bihugu biri mu nzira y’amajyambere, aho bugarijwe n’ibindi bibazo byo kutagira amazi meza, isuku n’isukura cyane cyane mu bice bihuriramo abantu benshi nko mu mashuri, aho abantu bakorera, mu bigo nderabuzima, n’ahandi, ibi bikaba imwe mu mbogamizi umugore n’umukobwa bagihura na zo.
Umunyamakuru wa Kigali Today/KT Radio
@ CharlesRUZINDA2
",https://www.kigalitoday.com/ubuzima/urusobe-rw-ubuzima/article/agapaki-ka-cotex-gashobora-kuzagura-amafaranga-300,Health
Abanyarwanda ibihumbi 200 bagiye gukingirwa Ebola,"Uru rukingo rukorwa n’ikigo cy’Abanyamerika ‘Johnson and Johnson’, rwageze bwa mbere muri Kongo mu kwezi k’Ukwakira muri uyu mwaka wa 2019.
Biteganyijwe ko mu turere twa Rubavu na Rusizi hazakingirwa abaturage ibihumbi 200, muri buri karere hakazakingirwa abantu ibihumbi 100.
Impamvu uru rukingo rugiye gutangwa mu turere twa Rusizi na Rubavu, ni uko turi mu duhana imbibe n’igihugu cya Kongo Kinshasa cyagaragayemo icyorezo cya Ebola, kandi tukaba tugaragaramo urujya n’uruza rwinshi ku baturage b’ibihugu byombi, ari na two turimo imipaka ihuza ibihugu byombi.
Urukingo rwa Ebola ruzahabwa umuturage wese ubishaka kuva ku bafite imyaka ibiri kuzamura.
Ni urukingo kandi rutangwa mu byiciro bibiri, harimo intera y’amezi abiri uhereye igihe wafatiye urwa mbere.
Uhabwa urukingo asabwa gutanga imyirondoro ye no gufatwa amafoto, kugira ngo azafashwe guhabwa urukingo rwa kabiri hatabaye kwibeshya.
Urukingo ruratangwa muri gahunda yiswe ‘Umurinzi’, mu Karere ka Rubavu rukazatangirwa mu bigo nderabuzima, n’ahateguwe nko ku mupaka muto uhuza u Rwanda na Kongo Kinshasa (Petite Barriere), Bugeshi, Busasamana, Busigari, Byahi, Gacuba, Gisenyi na Kigufi, naho mu Karere ka Rusizi rukazatangirwa ahitwa kuri Islamic, i Rwinzuki, i Nyakarenzo, i Mibirizi, i Rusizi, i Gihundwe, na Mont Cyangugu.
Guhabwa urukingo rwa Ebola nta kiguzi bisaba, ahubwo uruhabwa agomba kuba afite ubushake bwo kurufata. Ukingirwa agomba kwemera gutanga umwirondoro we, kandi akaba yemera kuboneka ku nshuro ya kabiri y’itangwa ry’urukingo.
Umuhanga mu buvuzi, akaba n’umuyobozi mu guhangana na Ebola mu gihugu cya Kongo Kinshasa Dr. Jean-Jacques Muyembe, avuga ko urukingo ruri gutangwa rwatangiye gutangwa muri Guinea na Uganda kandi ko abaruhawe nta ngaruka bahuye na zo, akizeza abazaruhabwa mu Rwanda na Kongo kurugirira icyizere.
Agira ati “Uru rukingo rwakoreshejwe muri Guinea mu myaka itatu cyangwa ibiri ishize, kandi nta kibazo bazigizeho. Muri Uganda na ho rwarakoreshejwe kandi kugeza ubu nta ngaruka”.
Minisitiri w’Ubuzima mu Rwanda, Dr. Diane Gashumba, avuga ko urukingo rwa mbere mu kurwanya Ebola n’izindi ndwara, ari ukugira isuku, nubwo urutangwa na Johnson and Johnson rugomba kunganira isuku, akavuga ko rwageragejwe mu bihugu bitandukanye kandi rwemerwa n’Ishami ry’Umuryango w’Abibumbye ryita ku buzima (OMS).
Minisitiri Gashumba avuga ko abaturage ba Rubavu n’inzego z’ibanze bafashije igihugu bakumira Ebola kwinjira mu Rwanda mu gihe yari mu gihugu cy’abaturanyi.


Yagize ati “Ndashimira abayobozi n’abaturage ba Rubavu bagize uruhare mu gukumira ko Ebola yinjira mu Rwanda. Nubwo tugiye gutanga urukingo, urukingo rwa mbere kuri Ebola n’izindi ndwara nyinshi ni isuku”.
Minisitiri Gashumba kandi avuga ko gufata urukingo rumwe nta cyo bimaze, ndetse ko rutemewe guhabwa mugore utwite.
Ikindi kandi Minisitiri Gashumba avuga, ni uko umugore uruhawe yirinda gusama mbere y’uko ahabwa urwa kabiri.
Nubwo Dr. Muyembe avuga ko urukingo rwa Ebola rutagira ingaruka, ubuyobozi bwa gahunda ‘Umurinzi’ butangaza ko nk’izindi nkingo, urukingo rwa Ebola rushobora gutera ingaruka zoroheje, harimo kubabara aho bateye urushinge, kubabara umutwe nubwo atari buri wese ugira ingaruka nyuma yo guhabwa urukingo, icyakorwa butangaza ko urufashe akagira ikibazo ahamagara nomero ya telefoni iri ku ikarita ahabwa akingirwa.
Urukingo rwa Ebola ruje gukoreshwa mu Rwanda rukurikira izindi ngamba zafashwe nko gukaraba no gupima umuriro ku mipaka, ibi bikajyana n’ibikorwa byo kongera isuku ahahurira abantu benshi.
Mu gihugu cya Kongo Kinshasa, urukingo ruzahabwa abaturage mu bice byagaragayemo Ebola birimo Beni na Butembo, naho mu mujyi wa Goma ruhabwe abaturage bakora ibikorwa byambukiranya umupaka, hirindwa ikwirakwizwa rya Ebola.


Mbere yo gutangira gukingira Ebola, abaturage n’abayobozi bazindukiye muri siporo rusange mu mujyi wa Gisenyi.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/ubuvuzi/article/abanyarwanda-ibihumbi-200-bagiye-gukingirwa-ebola,Health
Guca inyuma umugore uri ku kiriri ntibitera umwana ubumuga-Dr. Munyemana,"

Avuga ko ahubwo Abanyarwanda bavuze ibi hagamijwe gutera ubwoba abagabo kugira ngo badaca inyuma abagore babo.
Gusa ngo umwana ashobora kugira ubumuga mu mezi atatu ya mbere akiri mu nda ya nyina.
Ati “Ntabwo ari byo ni ukubeshya, Abanyarwanda babivuze bagamije gutera ubwoba abagabo kudaca inyuma abagore babo igihe bari ku kiriri. Ahubwo umwana avukana ubumuga kubera kugira imiterere itari myiza (Malformation) mu mezi atatu akiri mu nda ya nyina”.
Dr. Munyemana Ernest avuga ko ubu hari abaganga b’Abanyarwanda bagiye kujya kwiga mu Bwongereza, kugira ngo ababyeyi babyifuza bajye bamenya imiterere y’umwana batwite mbere y’amezi atanu umwana akiri mu nda.
Cyakora nanone ngo ku mubyeyi ubyara bwa mbere akabyara umwana ufite ubumuga, ubundi ngo habaho kubapima we n’umugabo we kugira ngo harebwe niba ku zindi nshuro bashobora kubyara abana bazima.
Nyamara hari abagore bavuga ko umwana agira ubumuga bitewe n’uko ba se bagiye gusambana ba nyina bakiri ku kiriri.
Nigena Immaculee wo mu Mudugudu wa Bukire, Akagari ka Rugarama, Umurenge wa Mukama, avuga ko yabyaye umwana we w’imfura hashize imyaka ine asanga afite ubumuga.
Ngo akivuka yabonaga ari muzima ariko nyuma aza kubona ko afite ikibazo cyo kudahaguruka.
Kuba atarahagurutse ngo agende vuba ngo byamuteranyije n’umugabo akeka ko yamuciye inyuma atari yava ku kiriri.
Ati “Ntakubeshye umwana nabonye adahagurutse vuba bintera ikibazo nkahora nshinja umugabo ko yagiye gusambana ahandi ntarava ku kiriri kuko ngo iyo bigenze gutyo umwana ntashobora kugenda”.
Nigena avuga ko yakomeje gutota umugabo abantu bababwira ko agomba kumukurura mu mugozi akabona akagenda ariko ngo na byo yarabikoze biranga abona kwemera ko umwana afite ikibazo.
Nyuma yo kugerageza imigenzo yose ariko umwana ntahaguruke baje kumenya ko umwana yavukanye ubumuga bw’ingingo.
Umubyeyi uri mu kigero cy’imyaka 60 y’amavuko twahuriye ku kigo nderabuzima cya Nyagatare ariko utashatse gutangaza amazina ye, avuga ko igihe umugore akiri ku kiriri umugabo akamuca inyuma bizinga umwana.
Ati “Ntashobora kugenda rwose ndi mukuru ndabizi neza, kugira ngo agende bisaba ko umugabo asubira ku wo basambanye mbere bakongera bagasambana umwana akabona kugenda”.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/urusobe-rw-ubuzima/article/guca-inyuma-umugore-uri-ku-kiriri-ntibitera-umwana-ubumuga-dr-munyemana,Health
Guhekenya amenyo ni uburwayi si ubugome (Ubushakashatsi),"Ubushakashatsi bwagaragaje ko ifata abana ku kigero cya 14 %, naho abakuru bagira iyo ndwara ni 8 % bari mu kigero kiri hagati y’imyaka 20 na 50 baba abagabo cyangwa abagore.
60 na 70 % by’abatuye isi bagira igihe cyo gufatwa n’iyi ndwara yo guhekenya amenyo mu buzima bwabo. Muganga w’amenyo Bitwayiki Leandre, ubwo yari mu kiganiro Menya wirinde cya RBA, yavuze ko mu barwayi 10 yakira, barindwi (7) muri bo baba barwaye iyi ndwara.
Iyi nkuru irasobanura impamvu zitera iyi ndwara, ibimenyetso byayo, uko ivurwa n’uko yirindwa ndetse n’ingaruka zayo.
Indwara yo guhekenya/gufatanya amenyo yigaragaza mu buryo bubiri nk’uko tubikesha urubuga rwa internet doctissimo.fr
•	Uburyo bwa mbere ni aho iyi ndwara yigaragaza nko gufatanya amenyo n’imbaraga nyinshi, ayo hasi agahura n’ayo hejuru.
•	Uburyo bwa kabiri ni aho yigaragaza nko gukwega inzasaya zombi, umuntu agahekenya amenyo asa n’urimo kurya ikintu.
Impamvu zitera uburwayi bwo guhekenya amenyo
Abantu iyo babonye umuntu uhekenya amenyo ari maso ku manywa babyita ubugome, naho ku bayahekenya basinziriye hakaba ababyita ko bituruka ku myuka mibi.
Imbuga zitandukanye nka doctissimo.fr na santemagazine.fr zivuga ko mu mpamvu zitera guhekenya amenyo harimo umuhangayiko (stress) no kugira igihunga (anxieté), bishobora kugendana n’ibibazo umuntu yahuye na byo mu buzima ndetse n’ibyamukomerekeje amarangamutima ndetse n’uburwayi bw‘igihe kirekire (maladie chronique).
Izindi mpamvu ni ukuba amenyo adatondetse neza mu kanwa, ku buryo iyo umuntu asinziriye afatana agakubanaho, kunywa inzoga, kunywa itabi, n’ibibazo bijyanye n’ubuzima bwo mu mutwe n’imitekerereze, ndetse no kubura ibitotsi.
Ibimenyetso byayo n’uko isuzumwa
Iyi ndwara uburyo isuzumwa bitandukanye cyane n’uko bikorwa ku zindi ndwara, kuko ntibisaba gutanga ibizamini muri Laboratwari (Laboratoire). Kubera ko umuntu uhekenya/ufatanya amenyo atabimenya, abibwirwa n’uwo bararana, bityo akabasha kuba yamenya ko afite icyo kibazo.
Naho ku bijyanye n’ibimenyetso, umuntu uhekenya amenyo akunda guhora arwaye umutwe, kumva ababara mu isura cyane cyane ahagana ku nzasaya n’amatama, kubabara mu matwi, kurwara umugongo, kubyukana umunaniro akumva adashaka kuva mu buriri n’ibindi.
Ese guhekenya amenyo byaba biba nijoro gusa umuntu asinziriye? 
Iyi ndwara ntigaragara nijoro umuntu asinziriye gusa, nk’uko urubuga doctissimo.fr rubivuga. Ku manywa igaragazwa no gukubana kw’inzasaya (machoires), ari na byo abantu babona ku murwayi wayo bakabyita ubugome. Uwo bibaho adasinziriye kandi na we ngo ntabwo aba azi ko arimo kubikora.
Ingaruka
Ingaruka zo guhekenya/gufatanya amenyo ni nyinshi ariko iz’ingenzi ni izi: amenyo arangirika (abrasion), agashiraho akagenda amera nk’atyara kubera ko akugara (émail) kayarinda kaba kashizeho. Ibi bituma amenyo ashobora guhongoka cyangwa gusaduka, kubabara igihe umuntu anyoye ibikonje cyangwa ibishyushye (bamwe babyita ubwinyo cyangwa ubushagarira), no guhora arwaye umutwe. Iyi ndwara yo guhekenya amenyo ishobora guteza izindi ngaruka zirimo kuba yatakaza ubwiza bw’isura n’inseko.
Uko ivurwa n’uburyo yirindwa
Guhekenya/gufatanya amenyo ubwabyo ntibivurwa, ahubwo umuntu ashobora kwirinda akanavurwa ingaruka zayo. Ikindi ni uko itinda kuvurwa kubera ko uyirwaye atinda kubimenya. Icyakora nyuma yo kumenya neza ko ihari, muganga atanga imiti itandukanye irinda amenyo.
Iyo bikabije hari akantu bita Orthèse Orale (soma oruteze orale), umurwayi yandikirwa na muganga akajya akararana mu menyo kakarinda amenyo gukubanaho.
Izindi nama abaganga bakunda gutanga ni ugukora sport mu masaha y’umugoroba kuko ituma asinzira neza, kwirinda kureba films ziteye ubwoba, kwisuzumisha kwa muganga w’amenyo byibura inshuro 2 mu mwaka n’ubwo waba wumva nta kibazo ufite no kwirinda gutekereza mu gihe ugeze mu buriri.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/indwara/article/guhekenya-amenyo-ni-uburwayi-si-ubugome-ubushakashatsi,Health
Harategurwa uko imiti y’abavuzi gakondo yashyirwa ku isoko mpuzamahanga,"Nk’uko bisobanurwa n’umuyobozi mukuru w’ishami ry’ubushakashatsi n’iterambere muri iki kigo, Dr. Olivier Kamana, ngo babanje gusura abavuzi gakondo bo mu Rwanda hose, bitegereza imikorere yabo n’ibyo bakora.
Abavuzi 50 muri bo bafite imikorere igaragara ugereranyije n’abandi, guhera ku itariki ya 4 Ukuboza 2019 bagenewe amahugurwa y’iminsi itatu ku buryo bahinga ibyatsi bivamo imiti, uko byitabwaho n’uko bisarurwa ndetse n’uko babitegura iyo bamaze kubisarura.
Dr. Kamana ati “Nyuma yaho tuzanabahugura k’uko batunganya imiti isukika n’idasukika, amategeko yo kwandikisha imiti, inzira inyurwamo kugira ngo umuti wemerwe, uko imiti yakorwa kugira ngo igire ubuziranenge.
Tuzasoreza k’uko bandikisha imiti mu buryo bwo kugira ngo ibe umwihariko wa nyirawo (intellectual property), bizababashisha no kuba imiti yabo yatunganyirizwa mu nganda”.
Muri aba 50 bari guhugurwa, mu miti bafite hazatoranywamo itanu ivura indwara kwa muganga bakunze kunanirwa urugero nka hepatite, diyabete na amibe (byagaragaye ko imiti ya kizungu itamena amagi yazo nyamara iy’Abanyarwanda ikabigeraho).
Dr. Kamana ati “Guhera mu mwaka utaha iyi miti tuzayikoraho ubushakashatsi bwimbitse, turebe ngo ese ko ivura iyi ndwara, nta yindi itera? Ese iyo ndwara ni yo yonyine ivura? Itangwa ku kihe gipimo? Ese umugore utwite cyangwa umwana muto ntacyo yamutwara?
Ibyo nibirangira hazakurikiraho gufasha ba nyirayo kuyandikisha n’izindi ntambwe zikenewe ngo ijye ku isoko ku buryo abaganga bajya bayandikira abarwayi”.
Abavuzi gakondo bavuga ko ibi byari bikenewe kuko hari indwara bavura kwa muganga badashobora, kandi iramutse ishyizwe ku isoko mpuzamahanga yatuma bo ubwabo umurimo wabo ubagirira akamaro kurusha, ariko n’abagiye kwivuza bakabona imiti ibakiza.
Kubwayezu, umuvuzi gakondo wo mu karere ka Gasabo ati “Hepatite B turayivura. Urugero ndetse hari abapolisi benshi ba Kacyiru twavuye bagiye basubira i Kanombe kwisuzumisha bagasanga bwa burwayi bwababuzaga kujya mu butumwa muri Santarafurika ntabwo bagifite. Ubu buriye indege baragiye”.
Berthe Kamanazi wo mu karere ka Nyamasheke na we ati “Njyewe cyane cyane mvura kanseri. Iyo mu mara, iyo mu maraso n’ibabura uruhu. Nk’iyo mu jisho nayivuye umugore witwa Annonciata wo mu Kirembe. Bari bamwohereje i Butaro babura uko bamubaga, araza arantakira muha umuti wo kunywa none yarakize”.
Umujyanama wa komite nyobozi y’Akarere ka Huye, Joseph Kagabo, ubwo yatangizaga amahugurwa aba bavuzi gakondo bari kugirira mu kigo NIRDA i Huye, yifuje ko imiti gakondo yahabwa umurongo ikazavamo inganda z’imiti.
Yagize ati “Byaba byiza ihawe icyerekezo tukajya tubona imiti yanditseho mu kinyarwanda muri za farumasi. Turizera ko tuzabigeraho kuko NIRDA ishinzwe iterambere mu by’inganda”.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/ubuvuzi/article/harategurwa-uko-imiti-y-abavuzi-gakondo-yashyirwa-ku-isoko-mpuzamahanga,Health
"Mu bantu batanu bandura virusi itera SIDA, batatu ni abakobwa","Yabivuze kuri uyu wa gatatu tariki ya 4 Ukuboza 2019, ubwo yari yitabiriye ikiganiro kivuga ku guhagarika icyorezo cya SIDA mu bangavu n’abagore bakiri bato, ikaba ari imwe muri gahunda z’inama mpuzamahanga kuri SIDA ikomeje kubera i Kigali (ICASA 2019).
Madame Jeannette Kagame yavuze ko abakobwa ari bo bandura cyane icyorezo cya SIDA kurusha basaza babo.
Yagize ati “Nkuko bitangazwa na UNAIDS, batatu mu bantu batanu bafite ubwandu bushya bwa virusi itera SIDA ni abakobwa muri Afurika yo munsi y’ubutayu bwa Sahara, bari hagati y’imyaka 15 na 19. Abangavu n’abagore bakiri bato bafite ibyago byo kwandura SIDA inshuro ebyiri ugereranyije n’abahungu bafite imyaka imwe ”.
Icyakora Madame Jeannette Kagame yavuze ko hari icyizere ko icyo kibazo kizarangira kuko imibare y’ubwandu bushya igenda igabanuka.


Ati “Hari icyizere kuko imibare ya buri mwaka y’ubwandu bushya bwa virusi itera SIDA mu bana bo mu bihugu bya Afurika bifite ubwandu buri hejuru yagabanutseho 43% hagati ya 2009 na 2013. Mu Rwanda abapfa bazira icyorezo cya SIDA bagabanutseho 82% mu myaka 20 ishize ”.
Yongeyeho ko ibiganiro hagati y’abato n’abakuru ari ngombwa, bagahana ibitekerezo bifasha guhashya icyo cyorezo, gusa ngo haracyari imbogamizi kuko kugeza ubu hakiri abangavu n’abagore bakiri bato badafashwa uko bikwiye.
Yakanguriye kandi abantu bose kugira ubufatanye, kugira ngo haboneke impinduka zihoraho mu bangavu n’abagore bakiri bato, anabasaba kuba aba mbere muri urwo rugamba kuko ngo nta muntu wakumva ibibazo byabo kurusha bo ubwabo.


Umwe mu bitabiriye icyo kiganiro, umukobwa wo muri Kenya witwa Joyce Amondi wavukanye virusi itera SIDA amenya ko yanduye afite imyaka 17, avuga ko byamugizeho ingaruka zikomeye nubwo nyuma yaje kubyakira.
Ati “Ubwo namenyaga ko nanduye virusi itera SIDA nahise niyumvisha ko mpfuye. Nari ndi mu gihe cyo gukora ibizamini bisoza amashuri yisumbuye bituma ntsindwa kuko numvaga ndibupfe. Numvaga abari inshuti babaye abanzi, natangiye kumva ndi ikibazo.
Gusa abantu ntibantaye, banyeretse ko bankunda, tukagumana ariko ari ukwanga ko bigaragara nabi kuba bampa akato. Gusa baje kubyumva babifata nk’ibisanzwe kuko babonaga ntagipfuye”.
Uwo mukobwa ubu fite imyaka 22, akaba amaze igihe afata imiti igabanya ubukana bwa SIDA kandi ngo yumva ameze neza, afite icyizere cy’ubuzima ndetse yanashinze umuryango ufasha abandi bana bafite icyo kibazo.


Umujyanama w’ukuriye ishami ry’Umuryango w’Abibumbye ryita ku bana (UNICEF) muri Afurika yo Hagati n’iy’Uburengerazuba, Dr. Landry Tsague, yavuze ko abangavu n’abagore bakiri bato 6000 ari bo bandura virusi itera SIDA buri cyumweru, avuga ko ari ikibazo gifite ingufu kandi ahanini abandura ari abo muri Afurika yo munsi y’ubutayu bwa Sahara.
Landry ariko yashimye u Rwanda kuko ruri mu bihugu bike byagabanyije bigaragara ubwandu bushya mu bangavu n’urubyiruko muri rusange, gusa ngo haracyari byinshi byo gukora kuko nta gikozwe mu gihe abantu bakomeza kwiyongera, icyo cyorezo kitazacika.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/mu-bantu-batanu-bundura-virusi-itera-sida-batatu-ni-abakobwa,Health
Abagore bafite virusi itera SIDA bandura kanseri y’inkondo y’umura byoroshye,"Yabivuze kuri uyu wa kabiri tariki 03 Ukuboza 2019, ubwo yari yitabiriye ikiganiro kivuga kuri iyo ndwara, ikaba ari mwe muri gahunda z’inama mpuzamahanga kuri SIDA, irimo kubera i Kigali (ICASA 2019).
Icyo kiganiro kandi cyitabiriwe n’umuyobozi w’umuryango UNITAID, ugira uruhare runini mu gufasha kurwanya kanseri y’inkondo y’umura.
Madame Jeannette Kagame yavuze ko abagore bafite virusi itera SIDA baba bafite ibyago byinshi byo kwandura kanseri y’inkondo y’umura.
Yagize ati “Abagore bafite virusi itera SIDA bafite ibyagago inshuro 10 byo kwandura kanseri y’inkondo y’umura. Ni ikibazo rero gikomeye ku buzima bw’umugore ufite virusi itera SIDA”.


Arongera ati “Nkuko tubikesha ishami ry’Umuryango w’Abimumbye ryita ku buzima (WHO), kanseri y’inkondo y’umura ni indwara ya kane yica kandi ibangamiye abagore, ikaba iya kabiri muri Afurika yica abantu benshi ariko kandi ishobora kuba yakwirindwa”.
Yakomeje avuga kandi ko mu Rwanda na ho hari abantu benshi bayirwaye, ariko ko n’ingamba zo kuyirwanya zihari ziganjemo gukangurira abagore kuyisuzumisha badategereje ko ibimenyetso byayo bigaragara.
Hari kandi kuba abana b’abakobwa 93% bafite imyaka 12 barakingiwe iyo ndwara.
Dr. Uwinkindi François, umukozi w’ikigo cy’igihugu cyita ku buzima (RBC), ukuriye gahunda yo kurwanya kanseri, avuga ko kanseri y’inkondo y’umura ivurwa igakira iyo imenyekanye hakiri kare.


Ati “Ikibazo dufite ubu ni uko abantu bakiza kanseri yaramaze kubarenga kuko ubukangurambaga butaragera kuri bose. Umuntu arayirwara akabanza kwivuza mu bavuzi ba gakondo yabona byanze akaba ari bwo ajya kwa muganga yaramaze kumurenga. Amahirwe tugira ni uko iyo kanseri iyo imenyekanye hakiri kare ivurwa igakira neza”.
Ati “Abantu rero bakangurirwa kuyimenya no kuyisuzumisha kuko bikorwa no mu mavuriro yo hasi, uyisanganywe akavurwa hakiri kare agakira. Dufite n’amahirwe kuko n’ubuvuzi tutari dufite bwo gushiririza iriya kanseri ubu bwageze mu Rwanda, tukaba rero twayivura byimbitse umuntu atugezeho hakiri kare”.


Yakomeje avuga ko kanseri y’inkondo y’umura yandurira mu mibonano mpuzabitsina idakingiye kimwe na virusi itera SIDA, akavuga ko ari byiza ko abantu bayirinda kuko bishoboka, kandi bakamenya ko ufite virusi itera SIDA, umubiri we uba waracitse intege ku buryo kanseri y’inkondo y’umura imuzahaza.
Umuyobozi wa Unitaid, Madame Marisol Touraine, yashimiye Madame Jeannette Kagame kubera guteza imbere urwego rw’ubuzima biciye mu muryango Imbuto Foundation, by’umwihariko mu kurwanya kanseri y’inkondo y’umura n’izindi ndwara.


Icyo kiganiro cyanitabiriwe n’abafasha ba bamwe mu bakuru b’ibihugu bya Afurika bitabiriye inama ya ICASA ndetse n’abandi bayobozi banyuranye.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/abagore-bafite-virusi-itera-sida-bandura-kanseri-y-inkondo-y-umura-byoroshye,Health
Akato no guceceka byica nk’indwara ubwayo - Perezida Kagame,"

Yabivuze kuri uyu wa mbere tariki 02 Ukuboza 2019, ubwo yatangizaga ku mugaragaro inama mpuzamahanga kuri SIDA ibera i Kigali (ICASA 2019), umuhango wanitabiriwe na Perezida Filipe Jacinto Nyusi wa Mozambique, bamwe mu bafasha b’abakuru b’ibihugu bya Afurika n’abandi bayobozi batandukanye.
Perezida Kagame yavuze ko abantu bose bagombye gukorera hamwe kugira ngo bahashye icyorezo cya SIDA, ari yo mpamvu ngo ari ngombwa kuvuga ibyacyo n’izindi ndwara ziyishamikiraho.
Ati “Ibiganiro birinda ubuzima, iyo bigeze ku ndwara zandurira mu mibonano mpuzabitsina, akato no guceceka byica nk’uko virusi z’indwara ubwazo zica. Isoni zica intege abantu bafite virusi itera SIDA bityo ntibamenye cyangwa ngo bemere uko bahagaze kugira ngo bajye mu bigo by’ubuzima bityo bafashwe kubaho igihe kirekire”.


Arongera ati “ICASA iriho kugira ngo ikureho imigenzo ibuza kwirinda no kuvurwa hakiri kare, ni mwebwe rero mugomba kubivuga cyane kandi neza. Twavuye kure muri uru rugamba. SIDA ni icyorezo kitagira imipaka, kugira ngo hagerwe ku ntego mu rugamba rwo kukirwanya, ni uko byaba igikorwa cya bose”.
Yakomeje ashima uruhare rw’abafatanyabikorwa bashyira imbaraga nyinshi mu kurwanya SIDA, ariko anasaba ko ibihugu bya Afurika byashyira imbere kwiteganyiriza ingengo y’imari yo kwita ku buzima.
Perezida Nyusi wa Mozambique yavuze ko kugira ngo icyorezo cya SIDA gihagarare, bisaba ko hashorwa amafaranga mu bushakashatsi buvumbura ibishya.
Ati “Kugira ngo icyorezo cya SIDA gicike burundu tugomba gushora imari mu bushakashatsi buvumbura ibishya, tugomba kubona amakuru y’umwimerere. Ntahandi yaturuka rero uretse mu bushakashatsi bushingiye kuri siyansi. Dukeneye rero abayobozi beza bashobora gutanga ubutumwa bw’ingenzi butuma abantu birinda SIDA no gufata neza imiti ku banduye”.
Yakomeje avuga ko mu gihugu cye na ho batangiye gahunda yo gushyira ku miti uwo basanze yaranduye, bikaba ngo byaratangiye gutanga umusaruro mwiza kuko byagabanyije 4% by’abapfaga bazize SIDA n’ibyuririzi byayo muri 2018.


Umuyobozi mukuru w’Ishami ry’Umuryango w’Abibumbye ryita ku buzima (WHO), Tedos Adhanom, yashimye u Rwanda kuba rwarageze ku ntego z’uwo muryango za 2020 mu kurwanya SIDA.
Ati “Nk’uko Minisitiri yabivuze, mu Rwanda hejuru ya 90% by’abafite virusi itera SIDA bazi uko bahagaze, muri bo 98% bari ku miti na ho 90 byabo ntabwo virusi za SIDA zigitembera mu maraso. Ibyo bituma u Rwanda ruza mu bihugu bike byageze ku ntego ya WHO ya 90-90-90 igomba kugeza muri 2020”.
Yongeyeho ko WHO ikomeje gufasha ibihugu byose kugira ngo intego isi yihaye y’uko SIDA yaba yacitse burundu muri 2030 izagerweho, cyane ko ngo uburyo bwo kuyirinda buhari.







Amafoto: Plaisir Muzogeye
Kureba andi mafoto menshi, kanda HANO
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/akato-no-guceceka-byica-nk-indwara-ubwayo-perezida-kagame,Health
Ubwandu bushya bwa virusi itera SIDA bwagabanutseho 83%,"

Ibyo ni ibyagarutsweho na Madame Jeannette Kagame, kuri uyu wa mbere tariki ya 2 Ukuboza 2019, ubwo yitabiraga umuhango wo gutangiza ku mugaragaro inama mpuzamahanga kuri SIDA muri Afurika ibera i Kigali (ICASA 2019), akaba yabivugiye mu kiganiro cyamuhuje n’abandi bafasha b’abakuru ba bimwe mu bihugu bya Afurika bibumbiye mu ihuriro bise OAFLAD.
Madame Jeannette Kagame yavuze ko imishinga inyuranye yo gufasha urubyiruko kumenya amakuru ari byo byatumye habaho iryo gabanuka.


Ati “Imishinga yacu ijyanye n’ubuzima bw’imyororokere yafashije ingimbi n’abangavu kumenya amakuru y’aho basanga ubuvuzi n’izindi serivisi zafasha urubyiruko. Ibyo ni byo byatumye habaho igabanuka ry’ubwandu bushya bwa virusi itera SIDA mu rubyiruko”.
Ati “Byanagize uruhare rukomeye mu ntambara yo kurwanya SIDA n’izindi ndwara zandurira mu mibonano mpuzabitsina mu gihugu no ku mugabane wa Afurika muri rusange. Mu Rwanda rero kugera mu mpera za 2018, ubwandu bushya bwaragabanutse kugera kuri 83%, naho impfu zishamikiye kuri SIDA zigabanuka kugera kuri 82%”.


Yakomeje avuga ko ibyo biganiro bibafasha kwisuzuma, bakareba n’imbogamizi zishamikiye ku buringanire n’ubwuzuzanye, ari byo bituma Afurika isigara inyuma mu gukumira SIDA mu baturage bayo.
Madame Antoinette Sassou Ngwesso, umufasha wa Perezida w’igihugu cya Kongo Brazaville, akaba n’umuyobozi wa OAFLAD, yavuze ko ibiganiro barimo bibafasha kugaruka ku ruhare rwabo mu kurwanya SIDA.


Ati “Iyi nama yo mu rwego rwo hejuru iradufasha kugira ngo tuganire ku ruhare rw’abafasha b’abakuru b’ibihugu mu kurwanya SIDA mu bihugu, mu karere no ku isi yose. Bituma kandi hagaragazwa imbogamizi, amasomo yagenderwaho n’ingufu zikenewe kugira ngo tuzabe twaranduye SIDA muri 2030”.
Yakomeje avuga ko afite icyizere ko ikibazo gikomeye cya SIDA mu bana, cyane cyane abayandura bavuka cyavugiwe mu nama ya ICASA yo muri 2017 yabereye i Abidjan muri Côte d’Ivoire, cyabonewe ibisubizo mu bihugu byinshi.
Umuyobozi Nshingwabikorwa w’Umuryango w’Abibumbye ushinzwe kurwanya SIDA, Madame Winnie Byanyima, yavuze ko muri Afurika hakiri ikibazo cy’umuco utuma ab’igitsina gore batamenya amakuru.


Ati “Muri Afurika haracyari ingimbi n’abangavu benshi bandura SIDA, ariko batazi uko bahagaze. Abakobwa n’abagore bakiri bato ni bo bafite ibyago byinshi byo kwandura icyorezo cya SIDA, kubera ikibazo cya za kirazira zo mu muco ndetse n’ihohoterwa rishingiye ku gitsina”.
Ati “Abakobwa nta makuru bafite ku bijyanye n’ubuzima bw’imyororokere, ni ikibazo kuko baba badafite ubushobozi bwo kwifatira icyemezo ku buzima bwabo. Bagomba rero guhabwa amakuru ahagije bakenera arebana n’ubuzima bwabo, kuko kutayamenya bibashyira mu kaga”.
Yakomeje ashimira uruhare ibihugu byibumbiye mu Bumwe bwa Afurika (AU), bigira mu gutera inkunga ikigega cyo kurwanya SIDA ku isi, icyakora ngo amafaranga ashyirwa muri ibyo bikorwa muri rusange yagabanutseho miliyari y’Amadolari ya Amerika muri 2018, akavuga ko icyo ari ikibazo kigomba kubonerwa igisubizo.


Byanyima ayavuze kandi ko ½ cy’ubwandu bushya muri Afurika buri mu bakora uburaya, abakoresha ibiyobyabwenge, abatinganyi, abanyururu n’abo bakorana imibonano mpuzabitsina, ngo bigaterwa n’uko abo bantu batipimisha kandi badafata imiti neza kubera ko uburenganzira bwaho ahenshi butubahirizwa.
Ibyo biganiro byitabiriwe n’abafasha b’abakuru b’ibihugu by’u Rwanda, Congo, Botswana, Ghana, Niger, Mali na Tchad ndetse n’abandi bayobozi batandukanye.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/ubwandu-bushya-bwa-virusi-itera-sida-bwagabanutseho-83,Health
Abafata imiti igabanya ubukana bwa SIDA barasabwa kutayivanga n’inzoga,"

Yabigarutseho kuri uyu wa 01 Ukuboza 2019, ubwo yari mu kiganiro n’abanyamakuru, kivuga ahanini uko icyorezo cya SIDA gihagaze muri Afurika, icyo kiganiro kikaba ari imwe muri gahunda z’inama mpuzamahanga kuri SIDA (ICASA) itangira ku mugaragaro i Kigali kuri uyu wa mbere tariki 2 Ukuboza 2019.
Minisitiri Gashumba avuga ko mu Rwanda icyorezo cya SIDA kitiyongera mu myaka itari mike ishize, gusa ngo hari ahagikenewe kongerwamo imbaraga kuko igihari.
Ati “Isuzuma twakoze mu myaka itanu ishize ryerekanye ko SIDA mu Rwanda iri kuri 3%, ni na wo mubare twabonye mu bushakashatsi buheruka bwa RPHIA bwamuritswe muri uyu mwaka. Ariko mu bantu bari hagati y’imyaka 15 na 45, SIDA yaragabanutse kuko iri kuri 2.6%, kikaba ari ikintu cyo kwishimira”.
Ati “Muri abo banduye, 97% ni bo bari ku miti ariko twifuzaga ko baba 100% kuko twafashe gahunda y’uko uwo dusanze yanduye ahita ashyirwa ku miti tutitaye ku basirikare afite. Abari ku miti rero tuba twifuza ko bayifata neza, ntibice gahunda ya muganga, ntibayivange n’inzoga cyangwa n’ibiyobyabwenge bityo igakora akazi kayo”.
Yakomeje avuga ko uko gufata neza imiti ari byo bituma mu maraso y’uyifata, virusi zigenda zigabanuka, zikaba nke cyane ku buryo aba atakibasha kwanduza abandi.
Perezida wa ICASA, Prof John Idoko, yavuze ko haba mu Rwanda ndetse no ku mugabane wa Afurika muri rusange hari byinshi byakozwe mu guhangana na SIDA, ari na byo bizagarukwaho muri iyo nama.
Ati “Iyi nama iraduha amahirwe yo kongera kwibukiranya ibyo Abanyafurika biyemeje ndetse n’isi muri rusange mu kurwanya icyorezo cya SIDA. Ibyo ni byo bizatuma tugera ku bishya bizadufasha kugira ngo mu gihe kiri imbere tube dufite abantu muri Afurika badafite SIDA”.
Arongera ati “Gushyira hamwe ubuhanga bugezweho, ubuvumbuzi, kubona ingengo y’imari, ari byo bizavugirwa muri iyo nama, byitezweho kugira uruhare runini mu kugera kuri Afurika itarangwamo SIDA”.
Intego y’isi 90-90-90 ivuga ko ibihugu byagombye kugera muri 2020 abantu 90% bafite virusi itera SIDA barapimwe, 90% by’abafite virusi itera SIDA bari ku miti ndetse na 90% bari ku miti yaragabanyije virusi z’iyo ndwara ku buryo zitagitembera mu maraso.
ICASA (International Conference on AIDS and Sexually Transmitted Infections in Africa), ni inama izaba kuva kuri 2-7 Ukuboza 2019 ikazahuza abayobozi, abashakashatsi, abahanga mu bintu bitandukanye, impirimbanyi mu kurwanya icyorezo cya SIDA n’abandi bo hirya no hino ku isi.
Bazaganira ku ruhare rw’abayobozi, ubufatanye n’ubuvumbuzi bw’abahanga hagamijwe kurandura SIDA kugeza muri 2030.
Iyo nama izitabirwa n’abantu bagera ku bihumbi 10, biteganyijwe ko itangizwa ryayo rizaba ryitabiriwe na bamwe mu bakuru b’ibihugu, abafasha b’abakuru b’ibihugu, abayobozi bakuru muri za Guverinoma, Abaminisitiri n’abandi.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/abafata-imiti-igabanya-ubukana-bwa-sida-barasabwa-kutayivanga-n-inzoga,Health
Bishimiye gukira kanseri yababuzaga gukora imibonano mpuzabitsina,"

Nyuma y’imyaka irindwi basuzumwe ndetse bakanavurwa, ubu ibyishimo ni byose kuko bahawe imiti irwanya iyo kanseri, bakaboneraho no gushishikariza bagenzi babo kujya kwisuzumisha hakiri kare bakamenya uko bahagaze kuko bitanga icyizere cy’ubuzima.
Falesi Mwajomba ukirutse kanseri y’inkondo y’umura (cervical cancer), yatangarije BBC ko kwisuzumisha ari ingirakamaro kuko kanseri y’inkondo y’umura ishobora gutuma abantu bagucikaho.
Falesi yavuze ko mu mwaka wa 2012 iyo yakoraga imibonano mpuzabitsina n’umugabo we yababaraga cyane, yanyura ku baturanyi bakamuvuga kuko yagendaga atandukanyije amaguru, akava mu buryo budasanzwe, yajya no mu bwiherero hakaza amashyira.
Nyuma nibwo yaje kwiyemeza kujya kwa muganga, bamusangana kanseri y’inkondo y’umura, muganga amusaba ko bamukuramo umura (uterus) kuko wari warangiritse cyane, na we arabyemera kuko yababaraga cyane.
Sobanukirwa byinshi kuri kanseri y’inkondo y’umura
Dr Mpunga Tharcisse, Lieutenant Colonel mu ngabo z’u Rwanda ari na we ukuriye ibitaro bya Butaro mu karere ka Burera yabwiye Kigali Today ko kanseri y’inkondo y’umura ikunze gufata abagore bafite imyaka guhera kuri 35 y’amavuko kuzamura.
Iyo kanseri ifata ku nkondo y’umura iterwa na virusi bita Human Papilloma yandurira mu mibonano mpuzabitsina idakingiye.
Muganga Mpunga Tharcisse avuga ko kugira ngo kugira ngo umuntu arware iyo kanseri, bisaba ko aba amaranye iyo virusi igihe kitari munsi y’imyaka 30.
Zimwe mu mpamvu zishobora gutuma umuntu yandura iyo virusi harimo kuba umuntu yatangira gukora imibonano mpuzabitsina akiri muto, nko mu kigero cy’imyaka 12 cyangwa 13 y’amavuko.
Iyo virusi ishobora na none guterwa no gukorana imibonano mpuzabitsina n’abantu benshi batandukanye, ndetse no kuba afite indwara zimugabanyiriza imbaraga z’umubiri.
Dr Mpunga Tharcisse avuga ko kwirinda iyo virusi ari bwo buryo bwiza bwo kwirinda kanseri y’inkondo y’umura.
Uburyo bwo kwirinda iyo virusi na bwo ngo ni uko umukobwa yakwirinda gukora imibonano mpuzabitsina akiri muto atarashaka umugabo kuko byamufasha kugeza mu myaka 60 y’amavuko atarayirwara.
Gusiramurwa kw’abagabo na byo ngo byarinda gukwirakwiza iyo virusi n’ubwo nta bushakashatsi bwimbitse burakorwa.
Ngo ni na ngombwa kwisuzumisha hakiri kare kugira ngo kwa muganga barebe ko uwisuzumisha yari yagira ibimenyetso biganisha kuri kanseri, ibyo bita ‘Screening’.
Dr Mpunga Tharcisse asobanura ko mbere yo kurwara kanseri habanza kugaragara ibimenyetso byerekana ko inkondo y’umura irimo ihindura ibara iganisha ku burwayi. Icyo gihe kwa muganga barayivura bakarinda uwo muntu kurwara kanseri.
Mu Rwanda, kanseri y’inkondo y’umura iza ku mwanya wa kabiri mu zifata abagore nyuma ya kanseri y’ibere ikaba iri ku kigero cya 45 % mu barwayi bakira, kuko bikigoranye kumenya umubare nyawo bitewe n’uko nta bushakashatsi burakorerwa ku bagore ku rwego rw’igihugu.
",https://www.kigalitoday.com/ubuzima/ubuvuzi/article/bishimiye-gukira-kanseri-yababuzaga-gukora-imibonano-mpuzabitsina,Health
Dudu na Mushiki we bamaze imyaka irenga 15 barwaye indwara yo gutitira,"Ubwo iyi kipe yari yerekeje mu Karere ka Rubavu mu myitozo, yamenye amakuru y’uyu muryango maze ikusanya amafaranga asaga ibihumbi magana atanu y’u Rwanda.
Mu kiganiro yagiranye na Kigali Today, umuyobozi wa Nyarutarama Tennis Club yavuze ko siporo no gufasha bijyana.
Yagize ati “Ibyo dukora byose bituranga ni ubumuntu. Uretse siporo, dusura n’abantu tukabagurira mituelle de santé ndetse hari n’abo twishyuirira ishuri.”
Yakomeje avuga ko amakuru y’uyu muryango bayamenyeye ku mbuga nkoranyambaga bituma bagira ubushake bwo kuwusura.
Murumuna wa Dudu akaba na musaza wa Fille, Ngoga Augustin ubakurikiranira bya hafi yavuze ko ashimiye Nyarutarama Tennis Club. Yagize ati “Ukuza kwanyu hano ni inkunga ikomeye. Siporo yangaragarije ikintu cyiza. Uretse gukora siporo, bituma banagira umutima wo gufasha.”
Nyarutarama Tennis Club imaze imyaka irenga 20 ikina umukino wa Tennis. Uretse gukina Tennis, igira n’ibindi bikorwa byo gufasha abanyeshuri batagira ubushobozi bwo kwiga ndetse no gutanga mutuelle de santé.
Mu ntangiriro z’uku kwezi kw’Ugushyingo, amakuru y’uburwayi bwa Dudu na mushiki we yamenyekanye cyane cyane binyuze ku mbuga nkoranyambaga, abantu batandukanye biyemeza kwishyira hamwe batangira gukusanya amafaranga yo kubashakira uburyo bagezwa kwa muganga kugira ngo uburwayi bwabo busuzumwe, bityo babe bavurwa.
Umunyamakuru wa Kigali Today/KT Radio
@ KuradusengIsaac
",https://www.kigalitoday.com/ubuzima/indwara/article/dudu-na-mushiki-we-bamaze-imyaka-irenga-15-barwaye-indwara-yo-gutitira,Health
Bamwe mu bagore bapfa kubera gufata imiti gakondo bagiye kubyara,"Yabitangaje ku wa 20 Ugushyingo 2019 mu nama yateguwe na Imbuto Foundation n’Ikigo cy’Igihugu gishinzwe Ubuzima (RBC) ubwo hatangizwaga politiki y’ubuzima bw’imyororokere, ubuzima bw’umwana n’umubyeyi n’uburyo bwo kubishyira mu bikorwa.
Imanishimwe ushinzwe imibereho myiza y’abaturage muri Bugesera avuga ko hari ikibazo cy’imyumvire ijyanye n’umuco aho abagore batwite babwirwa ko inda bayizinze bagafata imiti gakondo ngo iyimanura.
Avuga ko iyi miti iteza ibibazo byinshi haba ku mwana uvutse no kuri nyina kuko rimwe na rimwe bamwe babiviramo impfu.
Ati “Umubyeyi utwite aza kubyara kwa muganga ariko bijyanye n’umuco wacu bavuga ngo umugore bamutegeye ku nda ugasanga kenshi cyane hari abamuzaniye utuntu anywa kugira ngo abyare vuba cyangwa ibyo bamuteze biveho.”
“Umugore amara kubifata, umutima w’umwana wateraga neza, mu kanya gato ugahagarara umwana agapfa, ubundi ugasanga umugore abyaye umwana unaniwe cyane. Bitera ibibazo byinshi, tukabura ubuzima bw’abana n’ubw’ababyeyi.”
Umuyobozi w’Ibitaro bya Nyagatare, Dr. Munyemana Ernest, avuga ko iki kibazo bahura na cyo ndetse ngo hari uwo bafashe agenda aha abagore imiti ngo ituma babyara vuba.
Agira ati “Jye ubwanjye nifatiye umukecuru mu bitaro afite icupa ry’imiti agenda aha abagore, ukaba ufite umugore uri ku nda ameze neza ariko mu kanya gato waza ugasanga afite ibise birenze urugero utasobanura mu buryo bwa Siyansi.”
Akomeza avuga ko ubu bashyizeho gahunda yo gusaka abantu baje gusura abagore mu nzu y’ababyeyi kugira ngo bakumire iyo miti ihabwa abagore bari ku nda.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/urusobe-rw-ubuzima/article/bamwe-mu-bagore-bapfa-kubera-gufata-imiti-gakondo-bagiye-kubyara,Health
Buri mukozi mushya agomba gusinyira kudasambanya abana- Guverineri Mufulukye,"Yabitangarije mu nama yateguwe n’umuryango Imbuto Foundation n’ikigo cy’igihugu gishinzwe ubuzima RBC mu gutangiza politiki y’ubuzima bw’imyororokere, ubuzima bw’umwana n’umubyeyi n’uburyo bwo kubishyira mu bikorwa, inama yabereye mu karere ka Nyagatare kuwa 20 Ugushyingo 2019.
Kuva mu mwaka wa 2016 kugeza 2018, abana batewe inda mu gihugu cyose ni 55,048, harimo 19,838 bo mu turere tugize intara y’Iburasirazuba, ku isonga hakaza Nyagatare.
Guverineri w’intara y’Iburasirazuba, Mufulukye Fred, avuga ko bagiye kurushaho kwegera ababyeyi bakabibutsa inshingano bafite zo kurera neza.
Ikindi ariko ngo hagiye gushyirwaho uburyo abana baganirizwa ku mashuri, bakagaragarizwa ingaruka zo kwishora mu busambanyi bakiri bato ariko nanone bagashishikarizwa kuboneza urubyaro.
Yasabye ko habaho ubukangurambaga buhoraho bunyuzwa mu bitangazamakuru, ku ngaruka zo kwishora mu busambanyi.
By’umwihariko ariko, Guverineri Mufulukye avuga ko ubu umukozi uzajya uhabwa akazi azajya agirana amasezerano n’akarere ko agomba kwirinda gusambanya abana.
Ati “Twasanze bariya bantu baba bahawe akazi, dukwiye kubegera tukagira ibyo twemeranya na bo, kuko akazi bahawe gakwiye kubatunga aho guteza ibibazo, aho usanga bamwe bahembwa aho kugira ngo amafaranga abafashe mu iterambere ahubwo bakayashora mu busambanyi no gushuka abana.
Twasanze rero tugomba gufata izindi ngamba zo kujya dusinyana na bo, ko iriya mishinga yose itanga akazi abakozi babo na bo batagomba kuba bamwe bateje biriya bibazo”.
Sam Rubagumya, uhagarariye abikorera mu karere ka Nyagatare, avuga ko ikibazo cy’abana baterwa inda ari kirekire ahanini kubera ko ababyeyi batakiganira n’abana babo.
Avuga ko kugira ngo kiranduke ari uko ababyeyi babonera abana babo umwanya uhagije bagatinyuka kubabwira ibibari ku mutima.
Agira ati “Birasaba kugarura umuco ababyeyi bakaganira cyane n’abana bakabatinyura kuko iyo amutinya ntamubwira akamuri ku mutima, naho mugihe ababyeyi bahugiye mu bindi ntibizashoboka.Babegere bababwire ibibababaje”.
Karamage Elphase, umukozi wa RBC ushinzwe ubuzima bw’imyororokere, avuga ko iyi politiki ku buzima bw’imyororokere izamara imyaka itandatu, kuva 2018 kugera 2024.
Avuga ko igamije kugabanya impfu z’ababyeyi n’abana ndetse n’indwara n’ibindi bibazo bijyana n’ubuzima bw’imyororokere.
By’umwihariko ngo barifuza ko ababyeyi baboneza urubyaro bava kuri 48% bakagera kuri 60% mu mwaka wa 2024. Ibi ngo nibigerwaho bikazanatuma umubare w’imbyaro ugabanuka ukava kuri 4.2 ukagera kuri 3.3 mu mwaka wa 2024.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/urusobe-rw-ubuzima/article/buri-mukozi-mushya-agomba-gusinyira-kudasambanya-abana-guverineri-mufulukye,Health
Imiryango 200 yahigiye guca ukubiri n’umwanda ,"Umugore wo mu murenge wa Kagogo, waganiriye na Kigali Today, nta bwiherero agira.
Avuga ko yabuze ubushobozi bwo kubwubaka kubera ko atunze umuryango wenyine kandi ntiyishoboye.
Yagize ati “Umugabo wanjye yarantaye, amaze imyaka irenga itandatu yarigiriye mu Buganda, nasigaye ndwana no gushaka ibitunga abana, n’ibyo mbona bitabahagije biba byansabye kwiyuha akuya, none nawe urambaza ngo kuki ntagira ubwiherero? Urumva amikoro yo kubwubaka nayakura he? Ibyananiye uwo mugabo wantaye ni njye wari kubishobora”!
Uyu muryango uvuga ko mu gihe bakeneye kwiherera bajya gutira mu baturanyi, nyamara ngo basobanukiwe neza ko ubwiherero bwujuje ibisabwa ari isoko yo kwimakaza isuku no kugira umuryango utekanye.
Yagize ati “None nkubwire ngo umuryango wanjye uratekanye se? Ibyo byashoboka gute mu gihe nkijya gutira ubwiherero mu baturanyi? Aho nshobora kugenda metero zirenga 200, noneho wibaze urwo rugendo mu masaha ya nijoro, aho ushobora guhurira mu nzira n’inyamaswa ikaba yaguhitana ngo uri kujya kwituma”.
Mu rwego rwo kugabanya umubare w’abafite ibibazo nk’ibi, n’ibindi biterwa no kuba hari abatagira ubwiherero, itorero ADEPR ryatangiye kubwubakira imiryango 200 itishoboye yo mu karere ka Burera.
Umuvugizi waryo Rev. Pasiteri Karuranga Euphrem, yavuze ko umuryango urushaho gutekana mu gihe ufite ibyangombwa byose by’ibanze. Ubwiherero bukaba ku isonga mu kugena ishingiro ry’ubuzima bwiza.
Ati “Niba tuvuga kubaka umuryango utekanye, ntibyashoboka mu gihe nta bwiherero buhari. Twahagurukiye gahunda yo kubakira abaturage batishoboye kugira ngo za ndwara za hato na hato zituma batabasha gukora zicike, biteze imbere, babonereho kwinjira mu bindi byiciro bafite ubuzima bwiza”.
Guverineri w’intara y’Amajyaruguru, Gatabazi JMV, avuga ko hari gukorwa ibishoboka byose kugira ngo ikibazo cy’abatagira ubwiherero kirangire burundu.
Ati “Hari imiryango byagaragaye ko ifite ubushobozi bwo kwiyubakira ubwiherero, ariko wagerayo ugasanga ntibuhari.Abo barigishwa kugira ngo bumve uruhare rwabo babikore; hari n’indi miryango ituye mu bice bigoranye kubera imiterere yaho y’amakoro, bigatuma kubucukura bibabera ingorabahizi, aho ni ho twe nk’ubuyobozi tugoboka tukaba twakorana n’abafatanyabikorwa nk’aba bakabunganira bukubakwa.
Turi gufatanya mu buryo bushoboka bwose kugira ngo iki kibazo cyo kutagira ubwiherero mu ntara yacu kiranduke burundu, kandi mu gihe kidatinze tuzaba twabigezeho”.
Mu ntara y’Amajyaruguru imiryango irenga ibihumbi bitatu ntigira ubwiherero. Icyifuzo kibaka ari uko uyu mwaka wa 2019 ugomba kurangira iki kibazo cyabaye amateka.
Umunyamakuru wa Kigali Today/KT Radio
",https://www.kigalitoday.com/ubuzima/urusobe-rw-ubuzima/article/imiryango-200-yahigiye-guca-ukubiri-n-umwanda,Health
MINISANTE yungutse imbangukiragutabara 20 zizazamura urwego rw’ubuzima,"

Umuhango wo gutanga izo mbangukiragutabara wabaye kuri uyu wa 22 Ugushyingo 2019, MINISANTE ikaba yahise izishyikiriza abayobozi b’ibitaro zagenewe kugira ngo zihite zitangira akazi kuko ngo zari zikenewe cyane, imwe muri zo ikaba ifite agaciro ka miliyoni 54 z’Amafaranga y’u Rwanda.
Umuyobozi mukuru wungirije wa Imbuto Foundation, Umutesi Géraldine, yavuze ko uwo muryango watanze imbangukiragutabara kuko n’ubusanzwe wita ku buzima bw’abaturage.
Agira ati “Icyerekezo cy’igihugu ni uko muri buri kagari haba ikigo cy’ubuzima ariko ntibiragerwaho. Izi mbangukiragutabara rero zizafasha wa muturage uri kure y’ivuriro ry’ibanze cyangwa ibitaro kuhagera byihuse. Ni umusanzu rero twatanze nka Imbuto Foundation, kuko twita ku buzima bw’abaturage muri rusange n’ubw’umubyeyi n’umwana by’umwihariko”.
Akomeza akangurira n’abandi bafatanyabikorwa gutanga umuganda wabo kuko ibitaro bikeneye imbangukiragutabara ari byinshi, cyane ko hari na nyinshi zashaje zikeneye gusimburwa.
Dr. Corneille Ntihabose uyobora ibitaro bya Byumba mu karere ka Gicumbi, avuga ko imbangukiragutabara bahawe yari ikenewe cyane kuko batabashaga gufasha abarwayi uko bikwiye.


Ati “Ibitaro byacu ni byo bya mbere bifite ibigo nderabuzima byinshi, ni 24. Iyo rero nka bine cyangwa bitanu bihamagariye rimwe kandi twari dufite imbangukiragutabara ebyiri gusa, ntitwabashaga kwihuta gufata abarwayi, twahitagamo abarembye cyane, ariko si byo kuko uhamagaye wese ni uko aba arwaye, iyi duhawe rero izatwunganira”.
Umuyobozi mukuru muri MINISANTE ushinzwe ibikorwa by’ubuvuzi n’ubuzima rusange, Dr. Zuberi Muvunyi, avuga ko imbangukiragutabara ari ikintu cy’ingenzi mu buvuzi, gusa ngo n’ubu ziracyari nke.
Ati “Dukurikije amavuriro dufite n’imbangukiragutabara dufite nta mahuriro, ziracyari nke cyane kandi n’izihari zirakuze, tugenda tuzisimbura. Imodoka nk’izi rero ni ingenzi kuko iyo umuntu afite ikibazo gikomeye cy’ubuzima, nibura mu isaha imwe yagombye kuba yagejejwe ku rwego rwisumbuye rw’ubuvuzi”.


Dr. Muvunyi avuga kandi ko mu mahame mpuzamahanga imbangukiragutabara ifasha abantu ibihumbi icumi, akemeza ko izihari ari nke cyane kuko ngo zigera kuri 300 gusa kandi muri zo ngo harimo izishaje zitakimeze neza nk’uko byifuzwa.
Ubushakashatsi MINISANTE iheruka gukora bwerekanye ko ½ cy’imbangukiragutabara zihari zishaje, ikemeza ko hakenewe izindi nshya 174 harimo n’izisimbura izishaje, bityo ibashe kugera ku ntego yihaye yo kugira nibura imbangukiragutabara imwe ku baturage ibihumbi 40.
Dr. Muvunyi yakomeje asaba abazihawe kuzitaho bihagije, bakaziha abashoferi bizewe kuko ari imodoka zihenze bityo zizarambe.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/minisante-yungutse-imbangukiragutabara-20-zizazamura-urwego-rw-ubuzima,Health
 Mu bashaka kuboneza urubyaro 19% ntibabigeraho,"

Ibyo byagarutsweho kuwa kane tariki 21 Ugushyingo 2019, ubwo umuryango Imbuto Foundation ku bufatanye n’ikigo cy’igihugu cyita ku buzima (RBC), bagiranaga ikiganiro n’inzego zitandukanye mu mujyi wa Kigali, cyari kigamije kugaragaza politiki y’igihugu ijyanye n’ubuzima bw’imyororokere, ubw’abana no kwita ku bangavu n’ingimbi.
Ubwo bushakashatsi kandi bwerekanye ko abangavu baterwa inda bakomeje kwiyongera kuko bari 6.2% muri 2010, umubare urazamuka bagera kuri 7.3% muri 2014-2015.
Ikindi ni uko 32% gusa by’abana b’abakobwa bari hagati y’imyaka 15-19 ari bo bonyine bakoresha uburyo bugezweho bwo kuboneza urubyaro.
Kuba hakiri abantu benshi bataboneza urubyaro kandi babikangurirwa, ngo biterwa n’impamvu zinyuranye zirimo n’imyumvire, nk’uko bisobanurwa na Karamage Eliphaz, umukozi wa RBC mu ishami ry’ubuzima bw’umubyeyi n’umwana.
Agira ati “Hari abagifite imyumvire ikiri hasi ku kamaro ko kuboneza urubyaro, hari abo bigora kubyumvikanaho n’imiryango yabo cyangwa abatinda gufata icyemezo cyo kujya kwa muganga.
Kumenya iyo mibare ni ingenzi rero kuko bituma twongera ubukangurambaga bityo na bo bakaba bakwitabira icyo gikorwa”.
Icyakora hari abandi bavuga ko hari n’abatinya kujya kubonereza urubyaro hafi y’aho batuye, cyane cyane urubyiruko nk’uko byemezwa na Uwayezu Epiphanie, umwe mu rubyiruko rwari muri ibyo biganiro.


Ati “Urugero ni nk’aho urubyiruko rwanga kujya kuboneza urubyaro ku bajyanama b’ubuzima kandi rubikeneye. Bibatera isoni kuko abo bagannye baba babazi bakanga ko babibwira ababyeyi babo cyangwa bakabataranga mu gace batuyemo, bagahitamo kubyihorera kandi batareka gukora imibonano mpuzabitsina”.
Ibyo ngo ni byo bituma abaturage biyongera cyane mu Rwanda, kuko ubu ubwiyongere bwabo buri kuri 2.6% buri mwaka, ariko bikaba biteganyijwe ko buziyongera ku kigero cya 50% mu myaka 15 iri imbere nk’uko DHS ikomeza ibyerekana.
Umuyobozi wungirije w’umujyi wa Kigali ushinzwe ubukungu n’imibereho y’abaturage, Umutoni Gatsinzi Nadine, avuga ko kugaragariza abantu iyo politiki bifitiye akamaro igihugu.
Ati “Kumenya iyi politiki n’ingenzi, cyane ko hari za gahunda zinyuranye zo kwigisha ibijyanye n’ubuzima bw’imyororokere, tutareba abantu bakuru gusa ahubwo tugera no ku rubyiruko. Uko ni ko tuzabasha guhagarika ikibazo cy’ubwiyongere bw’abaturage, cyane cyane kurandura ikibazo cy’inda zitateganyijwe mu bangavu”.
Umuyobozi mukuru wungirije wa Imbuto Foundation, Umutesi Géraldine, avuga ko kugira ngo iyo politiki igere ku ntego ari uko abantu bayigira iyabo.
Ati “Ubukungu bwacu bureberwa ku muturage ari yo mpamvu agomba kumenya iyi politiki, abantu bakayigira iyabo kugira ngo serivisi zigere kuri wa muturage zigenewe no ku mubyeyi n’umwana. Ibyo ni byo bizatuma ubuzima bw’abana burengerwa hakagabanuka impfu zabo”.
Ati “Ikindi ni uko hagomba kubaho guhuza ibikorwa bireba abaturage, ntusange umwe akora ibye undi ibye kuko uwo dukorera ari umwe. Ubwo bufatanye ni bwo buzatuma ibikubiye muri iriya politiki bishyirwa mu bikorwa”.
U Rwanda ruza ku mwanya wa kabiri muri Afurika mu kugira abaturage benshi kuri kilometero kare (km2), ubu bakaba ari 416, ubushakashatsi bukagaragaza ko bazakomeza kwiyongera nubwo hari ingamba zifatwa, ku buryo muri 2032 bazaba bageze kuri 667/km2.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/urusobe-rw-ubuzima/article/mu-bashaka-kuboneza-urubyaro-19-ntibabigeraho,Health
Menya uko wakwirinda gukuka amenyo mu zabukuru,"

Impamvu nyamukuru zitera gukuka amenyo ku bantu bakuze n’uburyo byakwirindwa, ni byo twabateguriye muri iyi nkuru.
Mu nkuru za Kigali Today na KT Radio zabanje zijyanye no kumera amenyo ku bana bato, gukuka ndetse no kumera asimbura ayo mu bwana, twabagejejeho uko ibyo byiciro by’ubuzima bigenda.
Hari abantu bibaza niba no gukuka amenyo ku bantu bakuze na cyo ari icyiciro cy’ubuzima umuntu wese anyuramo.
Twifashishije imbuga zitandukanye zandika ku buzima nka Doctissimo.fr na passeportsante.net, turarebera hamwe impamvu z’ingenzi zituma abantu bakuze cyangwa se bageze mu zabukuru bakuka amenyo n’uburyo byakwirindwa.
Amakuru dukesha doctissimo.fr na paaseportsante.net, avuga ko impamvi z’ingenzi zitera abakuze gukuka amenyo, ari indwara y’amenyo yitwa kari (Carie) n’indwara y’ishinya yitwa paradontite.
Ubushakashatsi bwagaragaje ko abatuye isi hagati ya 80 na 90% barwara indwara y’ishinya, ishobora kuganisha ku ndwara y’amenyo ndetse no gukuka kwayo.
Iyi ndwara y’amenyo izwi ku izina rya parodontite mu gifaransa, ikunze kwibasira cyane abantu barwaye diyabete, abafite ubudahangarwa bw’ubuzima buri hasi cyane, ndetse n’abanywi b’itabi. Izindi mpamvu zishobora kuba imirire mibi n’imiti ivura indwara zimwe na zimwe.
Dr. Philippe Monsenego uvura indwara zo mu kanwa, amenyo n’ishinya, avuga ko iki kibazo cy’imirire mibi nk’imwe mu mpamvu zitera gukuka amenyo ku bantu bageze mu zabukuru, kidakwiye gufatwa nk’icyoroheje.
Prof. Eric Rompen, impuguke mu ndwara z’amenyo n’isuku yayo, na we avuga ko ubundi umuntu yakagombye gusaza akarinda apfana amenyo ye yose, hadakutse na rimwe.
Prof Eric Rompen na we yunga mu rya mugenzi we, agakomeza avuga ko abantu bakuka amenyo bitewe n’impamvu ebyiri nkuru ari zo: Carie (kari) n’indwara zijyanye n’ishinya arizo parodontite. Izi ndwara zombi zikaba zituruka ku dukoko cyangwa se bagiteri (bactéries ).
Kuva ku myaka 90 y’ubukure, ntabwo indwara y’amenyo yitwa carie (kari) ari yo iza ku isonga mu gutuma umuntu akuka amenyo, ahubwo indwara y’ishinya (parodontite) ni yo iza ku isonga.
Iyi ndwara ikaba ikunze kwibasira abantu bari mu kigero guhera ku myaka 30 y’amavuko, nk’uko Prof. Eric Rompen akomeza abivuga.
Iyi ndwara y’ishinya ntihita igaragaza ibimenyetso mu gihe abantu batuye isi bari hejuru y’imyaka 50 baba bayifite kugera ku kigero cya 100%.
Hari ibimenyetso by’ingenzi bigaragaza ko amenyo y’umuntu mukuru atangiye kugira ubu burwayi bwa kari na parodontite.
Bimwe muri byo ni ugutangira kugira ishinya itukura kandi ibyimbye ndetse no kuva amaraso mu gihe cyo koza amenyo.
Prof Eric Rompen akomeza avuga ko iyi ndwara y’ishinya uko igenda ikura irenga ishinya ikagera no ku magufa yo mu kanwa, ndetse akaba yanashiraho bitewe na za bagiteri zigenda ziyamunga.
Iyi ndwara igera kuri uru rwego cyane ku bantu bageze mu myaka 50 ku kigereranyo cya 50%. Itabi rikaba riza ku isonga mu kumunga amagufa biganisha ku gukuka kw’amenyo.
Ni gute abantu bakwirinda gukuka amenyo mu zabukuru? 
Kugira isuku ikwiriye y’amenyo
Kogesha amenyo kwa muganga, kugira ngo niba hari udukoko cyangwa se bagiteri zororokeyemo zipfe.
Kwita ku bimenyetso bigaragaza ko amenyo afite ikibazo nko kumva ububabare uko bwaba bumeze kose, kuva amaraso mu ishinya, n’ibindi bimenyetso byose bidasanzwe, ukihutira kureba muganga w’amenyo.
Kugira ngo umuntu agire ubuzima bwiza bw’amenyo azarinde ayasazana ni byiza gukurikiza izi nama: 
Kwirinda kunywa itabi
Kwirinda kuryagagura, kuko bituma umuntu ashobora kurwara indwara y’amenyo yitwa Carie (kari) mu gihe umuntu akunze gufata ibinyamasukari, n’ibinyobwa birimo aside
Gufata indyo yuzuye
Gusukura amenyo inshuro eshatu ku munsi mu gihe cy’iminota ibiri, nijoro ukifashisha ubudodo bwagenewe gusukura amenyo kugira ngo n’umwanda uri hagati y’amenyo uvemo.
Inkuru bijyanye:
Menya uko wakwita ku isuku y’amenyo y’abana bato
Dore uburyo abana bakuka amenyo n’uburyo bashobora kumera impingikirane
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/urusobe-rw-ubuzima/article/menya-uko-wakwirinda-gukuka-amenyo-mu-za-bukuru,Health
Leta yabujije ababyeyi kuzingura inda,"Uyu mubyeyi w’abana batanu, avuga ko uwa gatanu ari nawe yari yazanye muri ibyo birori, yavutse adashyitse kuko inda yavutse igize amezi arindwi.
Avuga ko bamushutse bamubwira ko inda ye bayizinze (bamuroze kutazayibyara), ahita ajya kwahira ibyatsi kugira ngo (ayizingure) izavuke neza hashize amezi icyenda, ariko ngo yatunguwe no guhita ayibyarira amezi arindwi.
Umuhoza agira ati “Narirukanse njya gushaka ibihuru umuti ndawunywa, niba ari wo watumye mbyara umwana udashyitse ntabwo mbizi, ariko abandi bana bo nababyaye igihe kigeze. Ndashishikariza abandi babyeyi kudakora nk’uko nakoze kuko nahakuye isomo rikomeye”.
Mugenzi we Mukamana Vestine, na we avuga ko bamugiriye inama yo kuzingura inda y’umukobwa we, mu gihe yari agitekereza aho yakura amafaranga yo gushaka imiti ya kinyarwanda, wa mukobwa we ngo yahise abyara.
’Kuzinga’ inda ni imyumvire ababyeyi batwite bagira ko bashobora kubyara batinze ugereranyije n’igihe cyateganyijwe, bityo bakitabaza imiti ya gakondo ngo ibafashe kuzabyarira igihe, ari byo bita ’kuzingura’ inda.
Umuco wo kuzingura inda ureze mu baturage nkuko benshi mu babyeyi twaganiriye bari ku bitaro bya Kirehe bakomeje kubisobanura.
Umuyobozi wungirije w’akarere ka Kirehe ushinzwe imibereho y’abaturage, Mukandarikanguye Geraldine, na we ashimangira ko bamugiriye inama yo kuzingura inda akabyanga, akaba ashishikariza abaturage gucika kuri iyo myumvire.
Ati “Hari uwaje abwira umugabo wanjye ngo azabyuke mu gitondo hagati ya saa kumi na saa kumi n’imwe butaracya, ajye gushaka umutumba w’insina y’intuntu mu rutoki, afate umutumba w’imbere awuvomeshe amazi ayampe nyanywe, ako kanya ngo ndahita njya kubyara kuko nari natinze!
Umugabo yarambwiye ati ’nk’umuntu wambona mu rutoki butaracya ndimo gushakisha imitumba y’insina, yavuga iki”!
Mukandarikanguye avuga ko mu bituma ababyeyi bakuramo inda cyangwa bakabyara abana badashyitse, ngo hashobora kubamo n’imiti ya kinyarwanda.
Umuyobozi mukuru wungirije ushinzwe kurwanya indwara mu kigo cy’igihugu cyita ku buzima (RBC), Dr. Turate Innocent, ashimangira ko imiti ya kinyarwanda igira uruhare mu guteza ababyeyi gukuramo inda cyangwa kubyara igihe kitaragera.
Dr. Turate akomeza avuga ko umuvuduko w’amaraso n’indwara zitandura muri rusange, guhozwa ku nkeke k’umubyeyi utwite n’ibindi byose bimutera kubura amahoro, ari intandaro yo gukuramo inda cyangwa kubyara igihe kitageze.
RBC isaba umubyeyi utwite wumva aribwa mu kiziba cy’inda, asuka uruzi cyangwa afite umuriro, kwihutira kujya kwa muganga, kuko biba ari ibimenyetso mpuruza by’uko ashobora kubyara.
Minisiteri y’Ubuzima (MINISANTE), muri rusange hamwe n’abafatanyabikorwa ba Leta bagize imishinga y’ikigega nterankunga cy’Abanyamerika (USAID), beretse ababyeyi bafite abana bavutse badashyitse uburyo bagomba kubitaho.
Umwana nk’uyu agomba guhekwa ku nda y’umubyeyi we (umugabo cyangwa umugore) bakuyemo imyenda kugira ngo imibiri ibashe gukoranaho, hagamijwe ko ubushyuhe bw’umubyeyi bugera ku mwana.
Umuntu wese ugiye gufata uyu mwana asabwa kubanza kwisukura, agakaraba amaboko buri gihe kandi agategekwa kumwonsa bihagije.
Abaganga bagaragaje ko umwana wese wavutse igihe kitageze iyo yitaweho abasha gukura neza, ariko uwabuze ubushyuhe n’intungamubiri bituruka mu biribwa ahabwa hamwe n’amashereka y’umubyeyi, ahita yitaba Imana.
Ikigo RBC gitangaza ko 10% by’abana babyarwa buri mwaka baba bavutse batagejeje igihe, kandi ko kwa muganga bakira buri mwaka abagera ku 2,000 bazanwa kuvuzwa indwara ziturutse kuri icyo kibazo.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/ubuvuzi/article/leta-yabujije-ababyeyi-kuzingura-inda,Health
Ambasaderi Vrooman yanyuzwe n’uburyo bwo gukumira Ebola mu Rwanda ,"Ni nyuma yo gusura inyubako yuzuye mu bitaro bya Ruhengeri ishinzwe kwakira abakekwaho kwandura icyorezo cya Ebola, yubatswe ku nkunga ya USAID y’Abanyamerika.
Mu kiganiro Ambasaderi Peter H. Vrooman yagiranye na Dr. Muhire Philbert, Umuyobozi w’ibitaro bya Ruhengeri, yavuze ko yashimishijwe n’uburyo u Rwanda rwakataje mu gukumira icyorezo cya Ebola, nyuma yo kubaka inzu yakira abakekwaho icyo cyorezo nkuko Dr. Muhire Philbert yabitangarije Kigali Today.
Agira ati “Ambasaderi byamushimishije cyane, kuko na we ni ubwa mbere yabona inyubako nk’iriya mu Rwanda twashyiramo umurwayi wa Ebola, cyangwa se uwo dukekaho Ebola.
Ni uruzinduko rwari rugamije kureba aho iriya nyubako igenewe kwakira abantu dukekaho indwara ya Ebola igeze, kuko ni gahunda badufashamo. Murabizi abantu bo muri USAID, inkunga badufashamo ni iy’abaturage ba America, ni inzu twafashijwemo gusanirwa n’umushinga witwa ‘Ingobyi’ iterwamo inkunga na USAID”.
Dr. Muhire akomeza agira ati “Ni ikintu cyari ngombwa ko aza kuyireba kuko ni iya mbere twafashijwemo na Amerika mu bijyanye no kuyisana no kuyishyiramo ibikoresho. Rero byamushimishije kubona ko inyubako ya mbere igeze kuri ruriya rwego”.
Iyo nyubako yavuguruwe yari isanzwe mu bitaro bya Ruhengeri ikorerwamo izindi serivise, biba ngombwa ko ivugururwa igashyirwamo n’ibikoresho hagamijwe gukumira icyorezo cya Ebola.
Dr. Muhire Philbert avuga ko iyo nzu ijyanye n’igihe kuko ifite ibyangombwa byose bijyanye no gupima Ebola no kwita ku wayanduye.
Ati “Iyo nzu yuzuye ku kigero cya 99% kuko yarasanwe, inzira zinyuzwamo abarwayi bakekwaho Ebola ziratunganye neza, aho abarwayi bashobora kuba harahari haratunganye neza, ibikoresho by’isuku bashobora kwitabaza birahari, n’ibikoresho byo kuvura byose birimo.
Harimo ibitanda, imashini zikurikirana umurwayi n’izitanga umwuka. Utukiburamo duke cyane ni intebe n’ameza bihagije ku baganga bavura, ariko aho bakorera n’ibyo babikamo ibikoresho byose birahari”.
Iyo nyubako igenewe kwakira abakekwaho Ebola yubatse mu bitaro bya Ruhengeri, ije akarere ka Musanze karatangiye ubukangurambaga ku isuku no gufasha umuturage kumenya uko Ebola yirindwa, nkuko umuyobozi w’akarere ka Musanze, Nuwumuremyi Jeannine abivuga.
Ati “Iyi nzu ije mu karere twaratangiye ubukangurambaga ku isuku no kurwanya Ebola, aho tumaze iminsi dukangurira abaturage gukaraba intoki no kwirinda umwanda uwo ari wo wose. Dushinzwe kurinda Abanyarwanda ibyorezo byose byaturuka hirya no hino, ni yo mpamvu twanakoze ubukangurambaga bwo kubigisha uko Ebola yandura”.
Mu kurwanya icyorezo cya Ebola kandi, ubuyobozi bw’akarere ka Musanze bwashyizeho itsinda rikuriwe n’umuyobozi w’akarere wungirije ushinzwe imibereho y’abaturage, umukozi w’akarere ushinzwe ubuzima n’abayobozi b’ibitaro n’ibigo nderabuzima, aho basura abaturage babaha inyigisho zinyuranye kuri Ebola n’uburyo bwo kuyirinda.
Umuyobozi w’akarere ka Musanze, avuga kandi ko iyo nyubako yuzuye mu bitaro bya Ruhengeri, ari ingirakamaro mu guteganya ko haramutse habaye ikibazo cy’icyorezo cya Ebola muri ako gace, habaho gukumira byihuse.
Ati “Nubwo nta muntu uragaragaraho Ebola muri aka karere, iyi nyubako tumaze gusura irakomeye cyane. Burya guteganya ni byiza kuruta kuvura, mu gihe twagira ikibazo cy’umuntu wanduye Ebola, kuko yandura ku buryo bworoshye kandi ikihuta, agomba gushyirwa ahantu he hihariye akavurirwa aho ngaho mu buryo bwo kurinda undi wese wakwandura”.
Igihugu cya Uganda na Repuburika iharanira demokarasi ya Kongo ni byo bihugu bituranye n’u Rwanda bimaze iminsi byumvikanamo icyorezo cya Ebola.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/ubuvuzi/article/ambasaderi-vrooman-yanyuzwe-n-uburyo-bwo-gukumira-ebola-mu-rwanda,Health
Bakundukize wari ufite uburwayi budasanzwe yaguye ku iseta,"

Bakundukize wo mu murenge wa Nyamyumba mu karere ka Rubavu, yari amaze imyaka irenga 30 arwaye ibintu bisa n’ibibyimba ku maboko, akaba yari amaze iminsi asabye abagiraneza ko bamufasha akabona ubuvuzi.
Nyuma y’inkuru y’ubuvugizi yanditswe na Kigali Today, uyu mugore yaje koherezwa n’ubuyobozi bw’akarere ka Rubavu ku bitaro bya Murunda, nyuma yo kumenya ko hari abaganga b’inzobere mu kubaga.
Mu gitondo cyo kuri uyu wa mbere tariki 18 Ugushyingo 2019, ni bwo Bakundukize yabazwe ibyo bibyimba, ariko ku bw’amahirwe make ku gicamunsi arapfa.
Umuyobozi w’ibitaro bya Murunda, Dr. Niringiyimana Eugène yari yatangarije Kigali Today ko Bakundukize bamaze kumwakira ndetse ko yari buhure n’inzobere ziri muri ibi bitaro mu kuvura indwara z’uruhu n’izindi bijzisaba kubagwa.
Umuyobozi w’ibitaro bya Murunda yari yijeje Kigali Today ko nyuma yo kuvurwa ari bwo bazongera gutangaza inkuru y’ugukira kwe, ariko ku gicamunsi cyo kuri uyu wa mbere ni bwo hamenyekanye amakuru y’uko Bakundukize yapfuye.
Umuyobozi w’ibitaro bya Rubavu byari bimaze igihe bikurikirana Bakundukize Ruth yari yatangaje ko indwara Bakundukize arwaye hari amahirwe make yo gukira kubera ko ayimaranye igihe.
Yagize ati “Twaramubonye turamukurikirana, ariko dusanga ayimaranye igihe ku buryo itavurwa ngo ikire. Ahubwo twasaba abagiraneza gufasha umuryango we kuko uremerewe”.
Ni indwara yari yarakenesheje umuryango we wimazeho umitungo umuvuza kugera aho Bakundukize asabye ko ubuyobozi bwa Leta n’abagira neza bamufasha akavurwa, kimwe n’uko yahabwa ubundi bufasha cyane ko inshuti basengana zamubaga hafi zari zaramaze kurambirwa zimucikaho.
Indwara Bakundukize Ruth yari arwaye mu ndimi z’amahanga yitwa ‘Neurofibromatosis’ irangwa n’ibibyimba bifata imyakura.
Ni indwara idakunze gukira kandi ishobora kuvamo kanseri ikagira ibice bibiri, ari byo ‘neurofibromatosis type I’ (NF1) na ‘neurofibromatosis type II’ (NF2).
NF1 igaragara ku muntu umwe mu bantu ibihumbi bitatu bavuka, naho NF2 yo ntikunze kuboneka kuko umuntu umwe ashobora kuyirwa mu bantu ibihumbi 35 bavuka.
Ibi bibyimba ubirwaye apimwe bagasanga bitaravuyemo kanseri bashobora kubibaga. Abahanga mu buvuzi bavuga ko 50% by’abayirwara biva ku ruhererekane rwabo bakomokaho.
Inkuru bijyanye:
Bakundukize yabonye ibitaro bigiye kumwitaho
Ibitaro bya Rubavu biratabariza umuryango wa Bakundukize
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/indwara/article/bakundukize-wari-ufite-uburwayi-budasanzwe-yaguye-ku-iseta,Health
Imiti irinda gusama itanganya ibiciro ikora kimwe?,"

Abaganiriye na Kigali Today bagaragaje impungenge baterwa n’ibyo binini umuntu anywa bikamurinda gusama atabiteguye, aho bagaragaza ko batizera neza ko ibinini bihenze byavura kimwe n’ibya make.
Uwitwa Nikuze Chantal yagize ati “Njye biriya bigura bitanu (5000frw) sinabyizera rwose! Ubwo se wambwira gute ko ibinini bigura ibihumbi icumi byavura kimwe n’ibya bitanu? Ni hahandi ubinywa warangiza ukumva watwise”.
Naho Kamanzi we avuga ko nubwo atemera ko byavura kimwe, ariko byorohereza ababigura, nubwo yumva ko aho guhora ugura ibinini bya buri gihe, wagakwiye gukoresha uburyo bumara igihe.
Ati “Hari nk’umuntu usanga uko ahuye n’umukunzi we baryamana nyuma agakoresha ibinini.Ugasanga atanze nk’ibihumbi 50 ku kwezi cyangwa arenga. Bagiye bahita baboneza urubyaro, agafata nk’agashinge k’amezi atatu ko kandi bitangirwa ubuntu kwa muganga? Niba bashaka ko abahungu tubaha amafaranga yo kubigura, ntibayarira ubuntu”?
Uwayisaba we ati “Ahubwo biriya binini njye mfite impungenge ko byatuma umuntu abura urubyaro burundu! None se niba umuntu atangira kuruboneza akiri umwana, atanazi niba anabyara ariko akamiragura ibinini uko abonanye n’umusore koko ibyo nta ngaruka”?
Kigali Today yaganirije umuganga ukora muri faromasi imwe mu nyubako ya CHIC utashatse kwivuga amazina, asobanura ko guhenda cyangwa guhenduka kw’imiti biterwa n’aho yakorewe cyangwa ababikoze, ariko bitabuza kuvura indwara imwe.
Ati “Ubundi itandukaniro ry’imiti ihenze n’ihendutse kandi bivura indwara imwe, ni uko hari ikiza byihuse, niba ari igabanya ububabare iya menshi ikabugabanya byihuse, naho indi igatinda kugukiza ariko ukazakira. N’ibyo rero ni kimwe”.
Akomeza avuga ko nubwo hakigaragara abatinya kuyigura, cyangwa bakayigura bihishe ariko ko bifasha cyane, kandi abona nta mpamvu yo kwihisha.
Ati “Hari abaza bafite urwikekwe, bahasanga umukiriya ntibatinyuke kubigura bagategereza ko bose bashiramo, ariko na none hari n’abaza babimenyereye baza bakubwira n’amazina y’ibyo bashaka, ndetse bakabinywera n’aho”.
Avuga kandi ko nta mpungenge bakagombye kugira z’uko byabatera ubugumba, kuko ari imiti iba yarinjiye mu gihugu isuzumwe neza ubuziranenge bwayo, ikemezwa ko nta kibazo yatera.
Ati “Biragoye cyane kukubwira ngo ku munsi ncuruza ibingana gutya, kuko iminsi iratandukana, ariko nko guhera kuwa gatanu kugeza kuwa kabiri, iminsi yo mu mpera z’icyumweru no mu ntangiro zacyo biragurwa cyane! Gusa kuri njye ibinini byose bigurwa kimwe, ariko usanga abasirimu ari bo bakoresha ibihenze, naho abasanzwe bakigurira ibisanzwe”.
",https://www.kigalitoday.com/ubuzima/ubuvuzi/article/imiti-irinda-gusama-itanganya-ibiciro-ikora-kimwe,Health
Bakundukize yabonye ibitaro bigiye kumwitaho,"

Ibitaro bya Murunda biherereye mu karere ka Rutsiro byemeye gusuzuma Bakundukize, nyuma y’inkuru y’ubuvugizi Kigali Today yamukoreye ku burwayi bwe.
Ibitaro bya Murunda ubu biri gukorwaho n’inzobere zaturutse mu gihugu cy’Ubudage, zitanga ubuvuzi mu bijyanye no kubaga, bikaba byemeza ko byamaze kumwakira kandi byatangiye kumuvura.
Mu kiganiro Kigali Today yagiranye n’umuyobozi w’ibitaro bya Murunda, Dr. Niringiyimana Eugène yatangaje ko Bakundukize Ruth bamaze kumwakira kandi hari abaganga bagiye kumwitaho.
Yagize ati “Kuri gahunda uyu munsi arabonana n’inzobere z’abaganga bo mu gihugu cy’Ubudage bakora akazi ko kuvura indwara zisaba kubagaba, bamaze kumufata ibizami ubundi bamuvure”.


Ubuyobozi bw’ibitaro bya Rubavu bwari bwavuze ko Bakundukize Ruth ufite uburwayi bufata imyakura akeneye ubufasha kuko indwara amaranye imyaka irenga 30 idakira.
Ubu burwayi bwatumye Bakundukize atajya mu ishuri, ubu ntiyavaga mu rugo kubera uburemere bw’izo nyama ziri ku maboko.
Indwara Bakundukize Ruth arwaye mu ndimi z’amahanga yitwa ‘Neurofibromatosis’ irangwa n’ibibyimba bifata imyakura.
Ni indwara idakunze gukira kandi ishobora kuvamo kanseri ikagira ibice bibiri ari byo ‘neurofibromatosis type I’ (NF1) na ‘neurofibromatosis type II’ (NF2).
NF1 igaragara ku muntu umwe mu bantu ibihumbi bitatu bavuka, naho NF2 yo ntikunze kuboneka kuko umuntu umwe ashobora kuyirwa mu bantu ibihumbi 35 bavuka.
Ibi bibyimba ubirwaye apimwe bagasanga bitaravuyemo kanseri bashobora kubibaga. Abahanga mu buvuzi bavuga ko 50% by’abayirwara biva ku ruhererekane rwabo bakomokaho.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/ubuvuzi/article/bakundukize-yabonye-ibitaro-bigiye-kumwitaho,Health
Niba ufite ibi bimenyetso isuzumishe diyabete,"Ni inama zitangwa mu gihe kuri uyu wa kane tariki ya 14 Ugushyingo 2019, u Rwanda rwifatanyije n’isi mu kwizihiza umunsi wahariwe kurwanya indwara zitandura zirimo diyabete.
Kigali Today ivugana n’umuyobozi w’ibitaro bya Rubavu Lt Col Dr. William Kanyankore, yavuze ko umuntu ufite ibimenyetso birimo gucika intege, kugira icyaka no kwihagarika burikanya, kugira isereri no guhuma amaso, kuribwa umutwe, ari ibimenyetso by’ibanze ku murwayi wa diyabete bimusaba kujya kwa muganga bakamukurikirana.
Diyabete ni indwara irimo ibyiciro bibiri, kuko hari diabete y’abana iterwa n’uruhererekane ku bo bakomokaho, ariko hari na diabete iterwa n’imihindagurikire y’umubiri nko kongera umubyibuho.
Nubwo umurwayi ugannye amavuriro hari ibyo amusaba gukurikiza mu kurinda umubiri we, abahanga mu mirire batanga inama ku mafunguro yagenewe abarwayi ba diyabete, harimo kwirinda amavuta afashe.
Mukantagwabira Donatille, impuguke mu mirire y’abarwayi ba diabete, avuga ko umurwayi wa diyabete akwiye kwirinda amavuta afashe akomoka ku nyamaswa, kuko ashobora guziba imitsi bikamugiraho ingaruka z’umwijima n’umutima.
Mukantagwabira avuga indyo yuzuye ku murwayi wa diabete ari ingenzi, icyakora akavuga ko amata menshi ku murwayi wa diabete atari meza, ahubwo abantu bakitabira kurya imboga, kunywa amazi no gukora siporo.
Mu Karere ka Rubavu habarurwa abarwayi ba diyabete y’abantu bakuru 950, diyabete y’abana 38, abarwaye asima 181 naho abafite umuvuduko w’amaraso ni 1,722.
Iyi mibare ariko ni iy’ababashije kugera kwa muganga bagasuzumwa, bivuze ko hashobora kuba hari n’abandi bazirwaye ariko batabizi, kuko batageze kwa muganga.
Nubwo ari indwara zitandura, biba byiza iyo umuntu yisuzumishije kare agakurikiranwa akavurwa, kuko hari izishobora gukira mu gihe iyo yivuje indwara imugeze kure bigorana gukira.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/indwara/article/niba-ufite-ibi-bimenyetso-isuzumishe-diabete,Health
Abarenga 3% mu Rwanda barwaye diabete,"Yabitangaje kuri uyu wa kane, tariki 14 Ugushyingo 2014, ubwo hizihizwaga umunsi mpuzamahanga wo kurwanya diabete, igikorwa cyabereye mu murenge wa Kiramuruzi akarere ka Gatsibo.
Ni umunsi ufite insanganyamatsiko igira iti “Uruhare rw’umuryango mu kwirinda indwara ya Diabete”.
Niyonsenga Simon Pierre uyobora ishami ryita ku buvuzi no kwirinda indwara ya diabete, avuga ko iyi ndwara kimwe n’izindi zitandura ihangayikishije mu Rwanda no ku isi.
Ati “Indwara ya diabete kimwe n’izindi zitandura mu Rwanda kimwe no ku isi, ni ikibazo kuko mu Rwanda abantu 3% cyangwa umwe kuri 30 aba arwaye diabete, ariko igihangayikishije ni uko umuntu umwe kuri babiri aba ayifite atabizi.
Tukaba dukangurira abantu kuyisuzumisha nta kimenyetso na kimwe abona kugira ngo atazayirwara ikamugeza kure atarabimenya”.
Tabeya Giragitari, avuga ko hashize imyaka mike amenye ko arwaye diabete. Avuga ko amaze kubimenya hari indyo yahinduye bituma kugeza ubu irimo igabanuka ku kigero cyiza.
Avuga ko kumenya uko ahagaze bimufasha kwiha ingamba z’imibereho ye.
Agira ati “Nagiye kwisuzumisha bitewe nuko numvaga mu mubiri ntameze neza cyane cyane kwihagarika nkagira ngo ni iby’abakecuru, ngeze kwa muganga arambwira ngo haburaga gato nkagwa hasi nkapfa”.
Akomeza agira ati “Nagiye mu bitaro ndaremba ariko ubu bambwiye ko yagabanutse, hasigaye umuvuduko w’amaraso kandi ndagabanya umunyu n’amavuta, burya kumenya uko uhagaze ni byiza ufata ingamba z’imibereho”.
Urubyiruko rutinya kwisuzumisha indwara
Mu bantu basaga 800 bamaze kwisuzumisha indwara zitandura mu murenge wa Kiramuruzi abenshi ni abakuze.
Iragena Jeannne d’Arc, avuga ko benshi mu rubyiruko batinya kwisuzumisha indwara kubera ubwoba n’imyumvire micye.
Ati “Barakubwira ngo aho kubaho yihebye yabona apfa atazi icyo azize. Abandi baravuga ngo umuvuduko ni iby’abasaza n’abakecuru. Ejobundi bapima hepatite baranze ngo badasanga barwaye bakabaho bihebye”.
Francois Gishoma, umuyobozi w’umuryango w’abarwayi ba diabete, avuga ko mu moko atatu ya diabete harimo ifata urubyiruko ruri munsi y’imyaka 25 kubera impindura ikora insirine (insurine) iba ifite ikibazo.
Avuga ko ari byiza kuri buri wese kwisuzumisha, kugira ngo amenye uko umubiri we uhagaze kuko bimufasha kugira ibyo yitwararika.
Mu rwego rwo kwirinda iyo ndwara, abantu basabwa gufata ibiribwa birimo imboga nyinshi bakagabanya ibirimo isukari ikabije, kugabanya kunywa inzoga nyinshi n’itabi no gukora imyitozo ngorora mubiri.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/indwara/article/abarenga-3-mu-rwanda-barwaye-diabete,Health
RBC na Imbuto Foundation bahagurukiye ibibazo byugarije ubuzima,"Ni gahunda yatangijwe n’umuryango Imbuto Foundation n’ikigo cy’igihugu cy’ubuzima (RBC), ku itariki 12 Ugushyingo 2019, aho abayobozi batandukanye bafite ubuzima mu nshingano mu rwego rw’uturere tw’intara y’amajyaruguru, mu bitaro no mu bigonderabuzima basobanuriwe uburyo bakwiye gushyira imbaraga muri iyo gahunda.
Umukozi wa Imbuto Foundation mu ishami ry’ubuzima, Isabelle Kalisa, avuga ko uwo mushinga witwa ‘Family Planning 2020’, Imbuto Foundation ifatanyamo na Minisiteri y’Ubuzima, ugamije guhugura abaganga n’abakora mu bijyanye n’ubuzima mu kurushaho kwigisha no gukangurira abaturage kuboneza urubyaro no kurushaho kumva neza gahunda y’ubuzima bw’imyororokere.
Ati “Gahunda yaduhurije hano ni ugusobanurira no kuganiriza abaganga batandukanye, abayobora ibitaro by’akarere n’ibigonderabuzima, tumenyekanisha politike ijyanye n’ubuzima bw’imyororokere no kuboneza urubyaro.
Ni byo byaduhurije hano kugira ngo abantu bayiganirizweho, bayimenye, bayumve kugira ngo batahe bafite ingamba zo kuyishyira mu bikorwa mu mavuriro atandukanye”.
Abitabiriye ibyo biganiro, baremeza ko hari impinduka bakuyemo zizabafasha kurushaho kongera imbaraga mu bukangurambaga ku buzima bw’imyororokere, no kuringaniza imbyaro.
Dr. Muhire Philbert, Umuyobozi w’ibitaro bya Ruhengeri ati “Turashimira MINISANTE, RBC na Imbuto. Ni byiza kuba mwaratekereje kudukangura kuko akenshi hari ubwo kubishyira mu bikorwa bigorana, cyane ko abantu baba batumva neza intumbero tuba dufite iyo ari yo”.
Dr. Muhire Philbert yavuze ko imibare y’abangavu batwita iteye impungenge, aho buri kwezi bigaragara ko abana bagera ku ijana bagana ibitaro n’ibigonderabuzima byo mu karere ka Musanze bajya kwipimisha inda.
Ati “Iyo turebye imibare ya buri kwezi, tubona ko ikibazo cy’abana baterwa inda giteye inkeke. Hari raporo tumaze iminsi dukusanya y’abayobozi b’ibigo nderabuzima muri Musanze, iyo ukwezi gushize urareba ugasanga imibare iteye impungenge”.
Akomeza agira ati “Kureba abana bajya kugera ku ijana ku kwezi kumwe baratwise, bakajya kwipimisha ku bigo nderabuzima ntabwo ari ibintu byoroshye, birasaba imbaraga zirenze izikoreshwa, kuko nko ku nzego z’ubugenzacyaha twabonye ibipimo by’ababasha kuvuga ibyabakorewe biri hasi, ntabwo barenze 10%”.
Dr. Muhire yavuze no kuri gahunda zo kuboneza urubyaro, aho yemeza ko bikwiye gushyirwamo imbaraga nk’uko babikangurirwa na Imbuto Foundation na Minisante, aho bikomeje guteza ibibazo ku buzima bw’abaturage.
Ati “Ikibazo cyo kuboneza urubyaro, kidakozweho ngo gihabwe imbaraga, izindi gahunda turimo zose birangira zibaye imfabusa, haba muri mituweri, haba kurinda abana indwara zijyanye n’imirire mibi no kugwingira. Akenshi iyo bitajyanye n’ubumenyi buke usanga bijyana n’ingano y’umuryango”.


Ku ruhande rw’abayobozi na ho, hari ubwo imikoranire mibi y’inzego ku myumvire yo kuboneza urubyaro no kutumvikana kuri gahunda zimwe na zimwe biyobya abaturage, bagahera mu rujijo nkuko Uwimana Catheline, umuyobozi w’akarere ka Gakenke wungirije ushinzwe imibereho myiza y’abaturage yabitangarije muri iyo nama.
Ati “Abaturage bo barifuza kuringaniza urubyaro ariko ikibazo hari aho gipfira, byose ni mu mikoranire mibi n’imitekerereze”.
Yatanze urugero ku banyamadini badahuza na Leta ku buryo bwigishwa abaturage mu kuboneza urubyaro, aho bamwe mu banyamadini bashishikariza abaturage kubyara nk’amafi yo mu nyanja.
Ati “Nshobora kuba ntekereza neza ariko abo dukwiye gufatanya ntiduhuze. Muzi ko tumaze iminsi dufitanye ikibazo n’abanyamadini. Niba njya mu nteko y’abaturage nabigisha kuboneza urubyaro umuntu agahaguruka ati ‘Ni mubyare mwororoke mwuzuze isi, ati Harerimana’, murumva ko tutazahuza, ahubwo ugasanga duteje ibibazo kuri wa muturage, tumuteza urujijo”.
Ku mibare ikomeje kwiyongera y’abangavu baterwa inda, Isabelle Kalisa yavuze ko ikibazo kikiri ku bana batamenya neza uburyo bwo kugana ubutabera, aho bakeneye inyigisho zijyanye no kumenya uburenganzira bwabo.
Ikindi inzezo zishinzwe amategeko na zo zikabishyiramo imbaraga kuko abahungu bahohotera abo bana usanga bidegembya, mu gihe ubuzima bw’umukobwa wahohotewe bwangirika.
Joel Serucaca, Ushinzwe ubuzima bw’imyororokere muri RBC, yavuze ko igikorwa cyo kumenyekanisha iyo politike y’ubuzima bw’imyororokere no kuringaniza imbyaro ari uburyo bwo guhugura abashinzwe ubuzima, mu gufasha abaturage kuringaniza imbyaro no kugabanya ikibazo cy’abangavu batwara inda z’imburagihe.
Avuga ko umubare w’abangavu babyara ukomeje kwiyongera, aho mu Rwanda abana babyara imburagiye bari kuri 7,3%.
Ati “Abo bana ni benshi, kandi nubwo yaba ari umwe wabyara atagombaga kubyara, ntabwo ari ibintu biba bishimishije, ni yo mpamvu dufata izi ngamba kugira ngo dukumire”.
Serucaca yasabye inzego zishinzwe umutekano gukurikirana abo bantu batera inda abana, kandi bakabaha ibihano bikwiye.
Yanenze abanyamadini bakomeje gushishikariza abantu kubyara abo badashoboye kurera. Avuga ko iyo myumvire ikwiye guhinduka bakagendana n’igihe, kuko byangiza imiberoho myiza y’abaturage.
Ubuyobozi bw’intara y’Amajyaruguru bwasabye abahawe inyigisho ku buzima bw’imyororokere no kuboneza urubyaro, kubiha agaciro, bafasha abaturage kumva iyo Politiki kandi baharanira ko ubuzima bw’abaturage bwarushaho kuba bwiza nkuko bivugwa na Karake Ferdinand, Umujyanama wa Guverineri w’intara y’Amajyaruguru.
Ati “Gahunda ya Leta ijyanye n’ubuzima bw’imyororokere no kuboneza urubyaro, ni ishingiro rya byose. Dufite ikibazo cy’abana bagwingira kubera imirire mibi, dufite abana b’abakobwa batewe inda bakiri bato, dufite ibibazo bibangamiye imibereho myiza y’abaturage, ibibazo by’ubukene bugihari. Ibyo byose iyo urebye ipfundo riri ku kutagira gahunda ihamye no kutaringanyiza imbyaro”.
Akomeza agira ati “Imyanzuro ivuye muri iyi nama ntibe amasigaracyicaro, tuyishyire mu bikorwa tugira imikoranire mu rwego rwo gufasha abaturage kugira ubuzima bwiza”.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/urusobe-rw-ubuzima/article/rbc-na-imbuto-foundation-bahagurukiye-ibibazo-byugarije-ubuzima,Health
Ibitaro bya Rubavu biratabariza umuryango wa Bakundukize ,"Umuryango wa Bakundukize utuye mu mudugudu wa Buvano, akagari ka Busoro, umurenge wa Nyamyumba mu karere ka Rubavu.
Bakundukize Ruth ufite imyaka 39 amaranye imyaka 32 uburwayi bumeze nk’ibibyimba ku maboko, bwamufashe afite imyaka irindwi bukagenda bwiyongera ariko kugeza ubu akaba atarabona ubuvuzi.
Ni uburwayi bwafashe ku maboko ye aho hiyongereyeho inyama igenda itendera ikaba imuremereye kuko yatumye atajya mu ishuri, ubu akaba atabasha kuva mu rugo kubera uburemere bw’izo nyama ziri ku maboko.
Avuga ko ahantu hakomeye yivuje ari ku bitaro bya Rubavu bitashoboye kugira icyo bitanga, akagana inzira ya kinyarwanda na ho hatamuvuye ahubwo hakabatwara imitungo.
Bakundukize ubu wiyicariye iwabo atunzwe na nyina umubyara na we utishoboye, yamaze kwiyakira kubera ubu burwayi amaranye igihe, icyakora avuga ko akeneye ubufasha bwa Leta n’abagiraneza kugira ngo avurwe.
Yagize ati “Ubufasha bwo kwivuza ndabukeneye, mama ntabushobozi afite naramuhombeje, ku buryo yigeze gutanga amafaranga yari afite tugira inzara, ubu ndaremerewe, nifuza ko umuganga yagikuraho iki kintu, nkeneye ubufasha kuri Leta kugira iruhure mama, kandi n’undi wese yamfasha”.
Bakundukize avuga ko akeneye abamuhumuriza n’abamugemurira, kuko abo basenganaga bamubaga hafi bamutaye akaba ari mu bwigunge.
Mu gushaka kumenya imiterere y’uburwayi bwa Bakundukize, n’indwara nyir’izina arwaye, Kigali Today yaganiriye n’ubuyobozi bw’ibitaro bya Rubavu, byemeza ko byigeze kumwakira, ariko bigasanga uburwayi bwe bwararengeranye ku buryo butakira.
Umuyobozi w’ibitaro bya Rubavu Lt. Col. Dr. William Kanyankore, avuga ko uyu murwayi ibitaro bimuzi, ariko ko basanze iyi ndwara afite idakira, ahubwo asaba ko abagiraneza bafasha umuryango.
Agira ati “Twaramubonye turamukurikirana, ariko dusanga ayimaranye igihe ku buryo itavurwa ngo ikire. Ahubwo twasaba abagiraneza gufasha umuryango we kuko uremerewe”.
Indwara Bakundukize Ruth arwaye mu ndimi z’amahanga yitwa ‘Neurofibromatosis’ ikaba irangwa n’ibibyimba bifata imyakura.
Ni indwara idakunze gukira kandi ishobora kuvamo kanseri, ikagira ibice bibiri aribyo ‘neurofibromatosis type I’ (NF1) na ‘neurofibromatosis type II’ (NF2).
NF1 igaragara ku muntu umwe mu bantu ibihumbi bitatu bavuka, naho NF2 yo ntikunze kuboneka kuko umuntu umwe ashobora kuyirwa mu bantu ibihumbi 35 bavuka.
Ibi bibyimba ubirwaye apimwe bagasanga bitaravuyemo kanseri bashobora kubibaga, nubwo bidatanga ikizere ko yakira burundu.
Abahanga mu buvuzi bavuga ko 50% by’abayirwara biba byaturutse ku ruhererekane rw’abo bakomokaho.
umuyobozi w’ibitaro bya Rubavu avuga ko Bakundukize Ruth yarwaye NF1, nubwo ibibyimba biri ku maboko bishobora kubagwa ariko harebwa ikitamushyira mu kaga ari ukubireka cyangwa ku bibaga.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/indwara/article/ibitaro-bya-rubavu-biratabariza-umuryango-wa-bakundukize,Health
Ubwoko bw’amaraso bufite uruhare ku kurambana kw’abakundana,"

Ni mu gihe ubwoko bw’amaraso (groupe sanguin/blood type) umuntu afite, bunatuma agira imyifatire n’imitekerereze ituma hari ubwoko bw’amaraso runaka batakorana.
Ubusanzwe ubwoko bw’amaraso ni O, A, B na AB.Ubu bwoko bushobora kuba ‘negatif’ cyangwa ‘positif’, bitewe n’ibigize ubwo bwoko ari byo bita ‘antigenes’ na ‘antibodies’.
Icyo ubushakashatsi buvuga
Ubushakashatsi bwakozwe n’umunyabwenge Prof. Furukawa Takeji wo mu Buyapani mu mwaka wa 1927, bugaragaza ko ubwoko bw’amaraso bwerekana uko umuntu ateye, imitekerereze ye n’uko yiyumva.
Ibi bikaba byaratumye ubu mu Buyapani hatangwa akazi cyangwa amahirwe bitewe n’ubwoko bw’amaraso y’umuntu, nko mu mashuri, ubucuruzi, imikino ndetse hagakorwa ibiribwa n’ibinyobwa bigenewe amaraso runaka.
Ubwo bushakashatsi kandi bugaragaza n’indwara abafite ubwoko bw’amaraso runaka baba bafite ibyago byinshi byo kwandura.
Imiterere y’amoko y’amaraso
Ubwoko bw’amaraso O: Ni ubwoko umubare w’abantu benshi ku isi wiganjemo, bakunze kugira umutima wo gusabana cyane, aho bumvikana n’umuntu uwo ari we wese, nta bwoba bagira bwo kugerageza ibintu bishya kandi bakagira n’amakenga. Hagati aho ariko bashobora kwigirira icyizere gikabije bigatuma batakwishimirwa n’abantu badakunda gusabana.
Ubwoko bw’amaraso A: Ni abantu usanga bazi kuvumbura no guhanga udushya, bafite ubwenge, badacika intege kandi bakuzuza inshingano bafite, bakunze kurakazwa n’ubusa ariko nanone bakigarura vuba.
Ubwoko bw’amaraso B: Ni abantu na bo bazi guhanga udushya tudasanzwe, bahora bishimye, bafite umuhate n’imbaraga zo gukora ibyo bakunda, ariko ku rundi ruhande, barikunda cyane, ntibabe bakuzuza inshingano kandi bagatungurana haba mu bibi cyangwa mu byiza, bigatuma abantu batabasha kubasobanukirwa neza.
Ubwoko bw’amaraso AB: Abantu ba AB ni abantu bashyira mu gaciro, ntibakunda kuba bafashwa n’abandi, kuko bagira umuhate wo kwikorera ibintu byabo.
Hagati aho ariko bakaba bakunze kwibagirwa cyane, bigatuma hari inshingano batuzuza. Ni abantu iyo mubaye inshuti mugirana ibihe byiza.
Urukundo hagati y’ubwoko bw’amaraso
Abantu bahuje ubwoko A iyo bakundanye usanga ari abantu bagirirana urukundo ariko bakunze guhora mu mpaka zidashira no kutumvikana bakagirwa inama yo kwifashisha ibiganiro kugira ngo babashe kumvikana.
Umuntu ufite A iyo akundanye n’ufite O, barakundana cyane bakumvikana kuko batandukanye mu miterere ariko nanone uko kuba batandukanye kukaba kwatuma batandukana bakagirwa inama yo kutita ku tuntu duto tubatandukanya.
Abantu bafite A na B iyo umwe akunze undi, bakunze guhorana amakimbirane kuko batandukanye cyane bagahora bashwana. Abenshi bakunze gutandukana ariko hari ababishobora umwe akakira undi.
Abantu bafite A na AB, na bo ngo ni abantu bigoye ko bahuza kubera imiterere itandukanye.
Abantu bafite O na O, bo ni abantu bashimishije kureba, kubera ukuntu bose basabana, bagira urukundo, barumvikana kandi bakabwizanya ukuri ariko nanone uko kubwizanya ukuri bishobora kubabera imbogamizi.
Abantu bafite O na B, na bo ngo ni abantu bakundana cyane urukundo rudasanzwe rukanaramba, kubera ko abantu ba O bihanganira B bakunze gutungurana.
Abantu ba B na B, na bo ni abantu bakunze guhura bagahita bakundana, kandi urukundo rwabo rugakomera.
Abantu ba B na AB, ni abantu bagira ubwumvikane budasanzwe batajya bashwana kuko umwe yubahira uko undi ameze.
Abantu ba AB na AB ngo ni abantu na bo bakundana cyane, bakubahana, bagatera imbere. Ni babantu bakundana bakabera abandi ikitegererezo.
Uretse kuba ari ingenzi kuba abantu bakwiye kumenya ubwoko bw’amaraso yabo, binabafasha mu gihe barwaye bagomba guhabwa amaraso.
Umuryango mpuzamahanga utarabara imbabare ‘Red Cross’ ku isi, uvuga ko buri mwaka ubuzima bw’abaturage barenga miriyoni enye n’igice (4,500,000) butabarwa no guhabwa amaraso kandi bakayahabwa n’abantu bafite amaraso akorana n’ayabo.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/urusobe-rw-ubuzima/article/ubwoko-bw-amaraso-bufite-uruhare-ku-kurambana-kw-abakundana,Health
Jeannette Kagame arahamagarira abagore kujya mu myanya y’ubuyobozi,"

Madame Jennatte Kagame yabivuze kuri uyu wa gatandatu tariki 09 Ugushyingo 2019, ubwo yari yitabiriye inama y’abayobozi b’abagore mu by’ubuzima, ibera i Kigali mu Rwanda.
Yavuze ko ibi bikwiriye kubaho, kuko abagore bafite uruhare runini mu bijyanye no kurengera ubuzima, ariko bakaba batari mu myanya y’ubuyobozi ngo bajye bafata ibyemezo byarengera imibereho myiza y’abantu.
Urugero, imibare y’ishami ry’umuryango w’abibumbye ryita ku buzima OMS igaragaza ko ku isi yose abagore bakora mu by’ubuzima ari 70%, nyamara abari mu myanya y’ubuyobozi muri uru rwego bakaba ari 25% gusa.
Urugero rwo mu Rwanda, abarenga 50% by’abakozi bose bakora mu buvuzi ni abagore, ariko 18% gusa ni bo b’inzobere muri uru rwego, mu gihe 82% b’inzobere bose ari abagabo.
Madame Jeannette Kagame yavuze ko iyi mibare igaragaza impande ebyiri z’ukuri, ari zo kuba hari abahanga benshi b’abagore mu rwego rw’ubuvuzi, kandi ko batahawe umwanya wo gufata ibyemezo, ngo bahabwe umwanya wo kuvuga, ngo bahabwe amakuru, ngo batange ibitekerezo ku cyagombye gukorwa ku bibazo urwego rw’ubuvuzi rufite.
Yavuze ko akenshi abagore ari bo baba bategerejweho kwita ku mibereho myiza n’ubuzima bw’abagize umuryango, kuba ari bo ba mbere bita ku bikenewe mu buvuzi bw’abagize umuryango, ariko byagera mu gihe cyo guhitamo ibyo akwiye kubamo inzobere, abakeya bakaba ari bo bahitamo imyanya y’ubuyobozi mu bijyanye n’ubuvuzi.


Yagize ati “Hakenewe impinduka mu myanya yo hejuru, ubuyobozi buhagarariwe n’abantu babukenera, kandi buzana impinduka mu buryo bwose bushoboka”.
Yunzemo ati “Ukuri kurimo ni uko urwego rw’ubuzima kimwe n’izindi nzego, rukwiye kuvanaho ubwiganze bw’abagabo mu buyobozi bukuru bwarwo”.
Mu rwego rwo kugabanya ubwiganze bw’abagabo, Madamu Jeannette Kagame yasabye ibigo by’ubuzima guha urubuga abagore bakajya mu myanya y’abayobozi bakuru (CEOs) n’abayobozi ku myanya bafitiye ubumenyi.
Madamu Jeannette Kagame yasabye ko habaho gutegura abagabo ngo ntibatungurwe n’ubwiyongere bw’abagore mu gushaka imyanya y’ubuyobozi.
Urugero, yavuze ko ibi byakorwa hashyirwaho amahirwe yo kububakira ubushobozi, gutanga amahugurwa cyane cyane ku myanya y’ubuyobozi, gushyiraho uburyo buhuza abagore bwazanafasha abakiri bato kubona ababatoza, bakageza impano zabo ku rwego rwisumbuyeho, ndetse no gutegura uburyo bubahuza nk’iyi nama iri kubera i Kigali.
Avuga kuri iyi ngingo, Igikomangomakazi cya Jordan Gina yavuze ko hatabayeho kugaragaza icyuho cy’abagore mu buyobozi bw’inzego z’ubuzima, intego z’iterambere mu buvuzi zashyizweho zitagerwaho.
Yavuze ko nubwo ihame ry’uburinganire n’ubwuzuzanye rikiri hasi, uretse mu bihugu nk’u Rwanda na Kenya, igihe kigeze ngo habeho impinduka, kandi ko abagabo bakwiye kuba biteguye izo mpinduka mu buryo bwose.


Ati “Amahirwe yaje nshuti zanjye (abagabo), mwabishaka mutabishaka, ibi ni ukwibutsa abandi bagabo ko mutadufite ntaho mwagera”.
Abitabiriye iyi nama bazamara iminsi ibiri bigira hamwe uburyo ibyuho bikigaragara mu buringanire n’ubwuzuzanye byagabanuka mu rwego rw’ubuzima, urugendo rw’abagore muri uru rwego, n’uruhare rw’abafatanyabikorwa mu guteza imbere imiyoborere mu bagore mu rwego rw’ubuzima.
Kureba andi mafoto y’iyi nama, kanda hano
Abanyamakuru ba Kigali Today
@ kigalitoday
",https://www.kigalitoday.com/ubuzima/ubuvuzi/article/jeannette-kagame-arahamagarira-abagore-kujya-mu-myanya-y-ubuyobozi,Health
Perezida Kagame yanenze ubunyamwuga bw’abaganga,"

Perezida Kagame yabivuze kuwa kane tariki 07 Ugushyingo 2019, ubwo yaganiraga n’abaganga basaga 800, baturutse mu mavuriro ya Leta n’ayigenga, muri gahunda yiswe ‘Meet the President’ yabereye i Rusororo.
Muri ibyo biganiro, abaganga bagaragarije Perezida Kagame bimwe mu bibazo bahura na byo, birimo iby’imishahara, uduhimbazamushyi, ibikoresho bidahagije ku buvuzi bwihariye, ibishingiye ku ngengo y’imari, ndetse no kutabona amahugurwa ahagije.
Perezida Kagame, agaragaza ishusho y’aho igihugu cyavuye, yavuze ko mu gihe igihugu kidafite ubushobozi bwo kubona ibikenewe byose, abaganga bo bafite inshingano ku baturage bagomba kubahiriza mbere y’inyungu zabo.
Ati “Urwego rw’ubuvuzi rufite amahame n’indangagaciro kimwe n’izindi nzego, ariko uburyo muzishyira mu bikorwa ni byo bigaragaza koko ko mwumva izo ndangagaciro.Iyo ayo mahame atubahirijwe neza, igihugu gihomba byinshi”.
Yakomeje agira ati “Ku ruhande rumwe, abanyamwuga n’abakora ubuvuzi, mwashoye muri mwe ubwanyu, mu mashuri mwize, mukabona ubumenyi mu bikenewe”.
Perezida Kagame yabwiye abaganga ko niba bashaka guhembwa neza, umuhate n’ubushake bwo gukora ibyiza bikwiye kuba bingana n’umushahara n’ingengo y’imari bifuza.
Perezida Kagame kandi yasabye abaganga kwita mbere na mbere ku myitwarire yabo n’uburyo babana n’abarwayi n’abaturage muri rusange.
Perezida Kagame yagaragaje zimwe mu ngeso zikunze kuranga abaganga, zirimo gufata nabi abarwayi, kwita ku nyungu zabo n’indi myitwarire mibi abaganga bakwiye gukosora mbere yo kureba icyo igihugu cyabamarira.


Ati “Muzi icyo igihugu cyabona, kandi mushobora gutandukanya kuba hari ibyo igihugu kitabona, atari uko hari uwabasuzuguye, ahubwo ari uko nta bushobozi tubifitiye.
Inshingano zanyu ni ugusigasira ubunyamwuga, kandi mukagerageza guhuza ibyo mukeneye n’ibyo abaturage mukorera bakeneye”.
Umukuru w’igihugu yitanzeho urugero aho ubwe yigeze kujya kwisuzumisha amaso mu bitaro bya gisirikare bya Kanombe, ariko yagera yo agasanga imashini isuzuma idakora, umuganga agahitamo kumwohereza ku rindi vuriro, ahageze asanga rifite ibikoresho bimeze neza.
Perezida Kagame yavuze ko icyo ari ikimenyetso cyo kutita ku nshingano kw’abaganga, batererana amavuriro ya Leta aho abaturage benshi bivuza, bagashyira imbaraga mu mavuriro yabo bwite yigenga, hanyuma bagakomeza gutaka imishahara mike, nyamara barimo bakorera ama miliyoni ku ruhande.
Yavuze ko nubwo hari gushyirwa imbaraga mu kureba ahari imbogamizi mu gutanga serivisi z’ubuvuzi, hari ikibazo cyo kutagira icyo bitaho, ahubwo bakitana ba mwana.
Ati “Hari ukwitana ba mwana hagati y’abaganga, ba Minisitiri, abayobozi b’uturere n’abandi. Nta n’umwe wigeze afata inshingano ngo avuge ati ‘nagize uruhare muri iki kibazo, reka ngire uruhare mu gushaka igisubizo’.
Iyo mbajije Minisitiri, yitakana uwamubanjirije, abamubanjirije na bo bakitakana abababanjirije. Igisigaye ni uko Minisitiri uriho azitakana abazamusimbura”.
Umukuru w’igihugu yagaragaje zimwe muri gahunda zari zashyizweho mu guteza imbere ubuvuzi, hakanashyirwamo imbaraga zo kuzishyira mu bikorwa, ariko zikaza gutereranwa nta bisobanuro bifatika.
Ati “Nta muntu n’umwe wemera kuba yarabigizemo uruhare, ngo atange igisubizo. Ni yo mpamvu duhora tuvuga imbogamizi zimwe imyaka ikaba 10, 15, 20. Icyoroshye kunenga ni ingengo y’imari idahagije. Kuki mwimakaza imikorere mibi, mwarangiza mugataka?
Ntitwakwinubira ingengo y’imari, kandi ari twe twirukana abashaka serivisi kandi biteguye kuyishyira”.
Mu bindi, Umukuru w’igihugu yagaragaje uburyo hari abananirwa gukurikirana uburyo bwo kwishyura no gutanga serivisi nziza kandi abantu biteguye kwishyura, hanyuma abantu bakaburana ingengo y’imari.
Yavuze kandi ko hari uburangare bwinshi no kutagira icyo bitaho mu rwego rw’ubuvuzi.
Ati “Tekereza ko hari umuntu wigeze kujya kwivuza ku bitaro, hanyuma akavuga ko ari mwene wabo wa Kagame. Baramujyanye bamushyira mu cyumba cy’abanyacyubahiro, hanyuma inyemezabwishyu barayinzanira.
Mbajije kuri iryo vuriro igihamya bagendeyeho bemera uwo murwayi, barambwira ngo ntacyo.Ni gute wavuga ko ukeneye amafaranga, warangiza ukemera iyo mitekerereze”?
Kutita ku bintu
Ku bijyanye n’uburangare, Perezida Kagame yavuze ko abaganga bagiye batuma Leta itanga ama miliyoni ijya kuvuza abarwayi hanze y’igihugu, ku ndwara zashoboraga kuvurirwa mu gihugu.
Yavuze ku rugero we ubwe yikurikiraniye, aho umurwayi yari agiye koherezwa kuvurirwa hanze, kubera ko yari yariye byo kurya bihumanye.
Yavuze ko we ubwe yihuriye n’abaganga akababaza impamvu umurwayi agomba kujya kwivuriza hanze kubera ikintu nk’icyo cyoroheje, hanyuma umuganga akamubwira ko hari uwari uherutse gupfa kubera kubisuzugura.
Ati “Kohereza umurwayi hanze y’igihugu byahindutse uburyo bwo guturisha imiryango yabo.Tuvuga amagambo adakwiye imbere y’abarwayi bigatuma bagira ubwoba kurusha uko bari bameze, hanyuma igisubizo kikaba kubohereza gushaka ubufasha hanze y’igihugu”.


Yavuze ko abaganga bakwiye kugira inshingano zo kumvisha abarwayi ko bakwiye kubizera, bakizera serivisi nziza n’ubushobozi bwo kubavura, aho kubakanga bababwira ko bazajya kwivuza hanze.
Ati “Ibi ntaho bihuriye n’ubumenyi. Muri kwica umwuga wanyu.Ntaho bihuriye n’imishahara, ntaho bihuriye n’ubuke bwa laboratwari cyangwa ibikoresho. Bifite aho bihuriye n’imyitwarire.
Perezida Kagame kandi yavuze ku bayobozi, avuga ko iyo Minisitiri agiye ku bitaro, buri kintu cyose kijya ku murongo, abantu bose bakihutira kwakira umuyobozi, bagasiga abarwayi bababaye kurusha uwo Minisitiri.
Ati “Ni gute umunyamwuga yitwara atyo? Ugereranya ute ibyihutirwa n’iby’ingenzi? Minisitiri w’Intebe agiye kwivuza urutoki, hanyuma umuyobozi w’ibitaro n’abandi baganga bose bakaza.
Ni uko bikwiye kuba bikorwa?Hari ahandi mwabibonye?Ibi bihuriye he n’ubunyamwuga bwanyu? Ni ukutagira icyo mwitaho”.
Ku rundi ruhande kandi, Perezida Kagame yavuze ko hari abarwayi bafatwa nk’abatagize icyo bavuze, bigafatwa nko kubwira umurwayi ngo ntazagaruke.
Minisitiri w’Ubuzima Dr. Diane Gashumba yavuze ko mu mpera z’ukwezi kwa Nzeri 2019, umubare w’abaganga bakora mu mavuriro ya Leta n’ayigenga bari 1,464.
Muri aba harimo ab’inzobere 504, abaganga bavura indwara rusange bakaba 751, naho 209 bafite amahugurwa mu buvuzi.
Imwe mu mbogamizi zagaragajwe ni umushahara muke w’abaganga, utuma bamwe bava muri aka kazi bakajya gushaka akazi mu miryango itari iya Leta.
Hagaragajwe kandi ko hari abaganga benshi bajya kwiga hanze y’igihugu ntibagaruke, nyamara kandi Leta iba yabatanzeho amafaranga menshi.
Minisitiri Gashumba yagaragaje ko u Rwanda rwateye intambwe mu guhangana na virusi itera SIDA na malaria, bikaba byaragabanyije imfu zaterwaga n’ibyo byorezo.
Yagize ati “Ntitugitakaza abantu kubera ibyo byorezo. Hashize imyaka 20 hashyizweho abajyanama b’ubuzima. Aba bagize uruhare rugaragara mu buvuzi bwacu”.
Mu zindi mbogamizi, Minisitiri Gashumba yavuze ko kuba hari ahagaragara imikorere mibi mu baganga ari ubusinzi, abaganga batari inyangamugayo, gutanga imibare itari yo n’izindi.
Yagaragaje ko ingobyi z’abarwayi (ambulances) zikiri nkeya, nubwo Leta yongereye ingengo y’imari. Ubu habarurwa ingobyi z’abarwayi 174 gusa.
Minisitiri Gashumba kandi yavuze ko kubera icyorezo cya Ebola, hari abakozi 150 boherejwe ku mipaka, ibi na byo bikaba byaragize ingaruka ku mitangire ya serivisi mu mavuriro.
Dr. Claire Karekezi, umwe mu baganga b’inzobere mu kubaga indwara z’ubwonko, yagaragaje uburyo yahisemo kuva muri Canada akaza gukorera mu Rwanda, mu rwego rwo gufasha gukemura ibibazo bikihagaragara.
Akigera mu Rwanda, yagiye gukorera mu bitaro bya gisirikare bya Kanombe, aho yahise ahabwa inshingano zo gutangiza serivisi zo kubaga indwara z’ubwonko.
Ati “Kugeza ubu mu mezi 10 maze kwakira abarwayi 2000, muri bo nabaze 80”.
Abanyamakuru ba Kigali Today
@ kigalitoday
",https://www.kigalitoday.com/ubuzima/ubuvuzi/article/perezida-kagame-yanenze-ubunyamwuga-bw-abaganga,Health
Ntibikwiye ko umwana akwita umubyeyi ngo nurangiza umuhohotere ,"Babiganiriyeho mu nama nyunguranabitekerezo ku gikwiye gukorwa kugira ngo ihohoterwa rikorerwa abana ricike, batumiwemo n’Urugaga rw’amadini n’amatorero mu kubungabunga ubuzima (RICH), tariki 5 Ugushyingo 2019.
Ni nyuma yo kugaragarizwa ibyavuye mu bushakashatsi bwakozwe na RICH, ku bufatanye bw’umuryango Oxfam hamwe n’ibitaro bya Kacyiru, bwakorewe ku bangavu 1,951 bagannye ibigo ‘Isange One Stop Center’ byo mu bitaro by’uturere twa Huye, Kamonyi, Muhanga, Ruhango, Nyabihu, Rubavu na Kacyiru; kuva muri Mutarama kugera mu Kuboza 2018.
Ubu bushakashatsi bwagaragaje ko nubwo abangavu benshi bahohoterwa ari abari hagati y’imyaka 10 na 18, n’abari munsi yayo bahohoterwa kuko 13% kuri bariya 1,951 bari bataruzuza imyaka 5, naho 19,4% bari hagati y’imyaka itanu n’icyenda.
Bwanagaragaje ko nubwo mu ihohoterwa rikorerwa abana habamo kubakorakora, kubereka filime z’urukozasoni n’ibindi, abenshi muri bo basambanywa kuko 78% by’aba bakoreweho ubushakashatsi basambanyijwe.
Abenshi muri aba bana kandi basambanyirijwe mu ngo, haba iwabo, cyangwa iwabo w’ababahohoteye. Abakeya ni abasambanyirijwe mu gasozi.
Ubushakashatsi kandi bugaragaza ko bagiye bahohoterwa n’abantu bazi, bafitiye icyizere, kuko abaturanyi n’inshuti bonyine ari 58.3%, ababahohoteye batabazi bakaba ari 13.3% naho 6.6% bakaba abo bagira icyo bapfana barimo ba se na ba se wabo, basaza babo, babyara babo, ba nyirarume, n’abagabo ba ba nyina. Hari n’umwe wasambanyijwe na sekuru.
Joseph Kagabo, umujyanama wa komite nyobozi y’akarere ka Huye, ahereye ku byavuye muri ubu bushakashatsi, agaya abagabo bafatirana abana b’abakobwa babizera, hanyuma bakabasambanya.
Agira ati “Iyo umwana muhuye utamuzi akagufata nk’umubyeyi akavuga ati papa cyangwa mama, wumva hari akantu ku mutima kaje, ukabona ko uwo mwana afite uburere. Iyo uhindukiye rero ukamuhemukira, rwose ntuba uri umuntu, kuko ubumuntu ni indangagaciro ikomeye kandi ntayo uba ufite”.
Pasitoro Paul Ntayomba wo mu itorero ‘Life Transformation Church’, akaba na visi perezeda wa RICH mu Karere ka Huye, na we avuga ko abakomeje guhohotera abana bari bakwiye kubireka kuko ibyo bakora ari ibikorwa by’ubunyamanswa byangiza igihugu.
Ati “Nanjye ndi umubyeyi. Ndatekereza iyo nkuru y’uko umwana wanjye byamubayeho. Icya mbere hari uguhungabana. Uwabikorewe we aba yaramaze guhungabana. Byangiza umuryango, itorero n’igihugu”.
Serge Uwase, umukozi w’umuryango urwanya ihohoterwa mu ngo abagabo babigizemo uruhare ari wo RWAMREC, na we avuga ko niba bene wabo b’abana b’abakobwa harimo na ba se bakomeje kubahohotera, bazatuma bagera aho batabagirira icyizere, kandi ko bizagira n’ingaruka ku muryango muri rusange.
Ati “Niba umwana w’umukobwa atacyizera se, urumva azizera umugabo we? Abagabo nitudahaguruka ngo kubirwanya tubigire ibyacu, sosiyete nta hantu yaba iri kugana”.
Aba bose kandi batekereza ko abantu bakwiye kujya bagira umutima ubacira urubanza mbere yo guhohotera abana.
Kagabo ati “Aba bantu bafatwa batafatwa, buri wese wiyiziho iyi ngeso yibaze, yifate mbere yo gufatwa n’inzego zibishinzwe. Umwana ni we nyir’iki gihugu igihe tuzaba tudahari, ni we ngabo y’igihugu, ni we muyobozi. Kirazira guhemukira umutwe w’igihugu”.
Batekereza kandi ko iki kibazo cy’ihohoterwa ry’abana gikwiye guhagurukirwa na buri wese, akumva ko bimureba, akagaragaza ushuka umwana ataramuhohotera aho kuzagaragaza ko uwo mwana yabyaye na we yari agikeneye kurerwa.
Ababyeyi na bo ngo bakwiye kwiyegereza abana babo kugira ngo bababwire byose, bashukwa bakabagarura mu nzira kuko ubundi ujya gushuka umwana atabikora umunsi umwe.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/urusobe-rw-ubuzima/article/ntibikwiye-ko-umwana-akwita-umubyeyi-ngo-nurangiza-umuhohotere,Health
"Bwa mbere u Rwanda rugiye kwakira abantu 10,000 mu nama imwe","

Ni ubwa mbere u Rwanda rugiye kwakira abantu bagera ku bihumbi 10 bateraniye hamwe.
Iyi nama imaze imyaka 20 iteranira ku mugabane wa Afurika buri myaka ibiri, yiga ku buryo uyu mugabane uhangana n’icyorezo cya SIDA, indwara zandurira mu mibonano mpuzabitsina ndetse n’ibindi bibazo bishingiye ku cyorezo cya SIDA.
Icyorezo cya SIDA cyugarije cyane umugabane wa Afurika ugereranyije n’ibindi bice bisigaye by’isi, kikaba cyugarije cyane urubyiruko, cyane cyane igitsina gore.
Imibare y’Ishami ry’Umuryango w’Abibumbye ryita ku buzima (OMS) yo muri 2017, yagaragaje ko abantu miliyoni 19.6 bo mu Burasirazuba n’Amajyepfo ya Afurika banduye virusi itera SIDA.
Muri aba, OMS igaragaza ko 1.100.000 ari abasore n’inkumi, barimo ibihumbi 650 by’abakobwa bakiri bato.
Abaturage miliyoni 6.1 bo muri Afurika yo Hagati n’iy’Uburengerazuba banduye virus itera SIDA, muri bo abasore n’inkumi ni ibihumbi 440, barimo ibihumbi 250 by’abakobwa bakiri bato.
Inama y’uyu mwaka iteganyijwe kubera muri Kigali Convention Center, izitabirwa n’abazaturuka mu bihugu 150 byo hirya no hino ku isi,mu gihe abagore b’abakuru b’ibihugu bya Afurika na bo bazayitabira, ndetse n’abakuru b’ibihugu batanu.
Ni inama kandi izitabirwa n’abanyamakuru 300 nk’uko Ikigo cy’igihugu cyita ku buzima RBC kibitangaza.
Ni inama kandi yitezweho guhuriza hamwe abantu baturuka mu bihugu bitandukanye, b’imico n’imyemerere itabdukanye.
Urugero, hazaba harimo abaharanira uburenganzira bw’abaryamana bahuje ibitsina n’abandi.
Umuyobozi mukuru wa RBC Dr. Sabin Nsanzimana avuga ko biteguye neza, ati “Twiteguye kwakira abazitabira iyi nama bose muri Kigali. Buri kintu cyarateguwe kugira ngo tuzakire inama neza”.
Inama ya mbere nk’iyi yabereye muri Tanzania mu 1988.Mu gihe u Rwanda rwitegura kuyakira mu kwezi gutaha, imibare igaragaza ko Abanyarwanda banduye virusi itera SIDA bagumye kuri 3%.
Abanyamakuru ba Kigali Today
@ kigalitoday
",https://www.kigalitoday.com/ubuzima/urusobe-rw-ubuzima/article/bwa-mbere-u-rwanda-rugiye-kwakira-abantu-10-000-mu-nama-imwe,Health
“Kirazira zidafite ishingiro” zituma ababyeyi bataganiriza abana ubuzima bw’imyororokere,"Ibi biravugwa mu gihe imibare y’abana baterwa inda zitateguwe ikomeza kuzamuka buri mwaka, ingimbi n’abangavu bakagaragaza ko hari ababyeyi batagira ubushake bwo kubaganiriza ku bijyanye n’ubuzima bw’imyororokere, bikabagusha mu bishuko bituma bamwe batwara izo nda.
Abagiye batwara inda muri ubu buryo bavuga ko byagiye bituruka ku kuba batarabonye amakuru mbere yuko bagera mu gihe cy’ubugimbi n’ubwangavu, babugeramo bagahura n’ababashuka babahaga amakuru atari yo, ko iyo umukobwa agiye mu mihango bwambere aba agomba gukora imibonano mpuzabitsina kugira ngo atazajya ababara, kandi adashobora guhita atwara inda.
Mu bagiye bahura n’iki kibazo harimo abo inzozi zabo zahagaze, kubera kubaho mu buzima bubi nyuma yo kubyara ndetse n’abahagaritse amashuri burundu.
Abana b’abakobwa bashobora guhura n’ibibazo nk’ibi baracyari benshi, kuko bemeza ko kugeza n’ubu hari ababyeyi batemera kuganiriza abana ba bo.
Umukobwa w’imyaka 15 twahisemo kwita Mukamana Dativa muri iyi nkuru, avuga ko inshuro zose yagerageje kuganiriza nyina ku bijyanye n’imyororokere yamwiyamaga avuga ko atangiye kuba inshinzi.
Ati “Hari igihe umubyeyi ugira icyo ukeneye kumubaza nk’ibyo by’imyororokere akumva ko ari ubushinzi, yakubwira ngo ugende ubikure ahandi nawe ukajya kubikura ahandi nyine nawe urabyumva”.
Uyu mukobwa kimwe na benshi mu nshuti ze ngo bagiye batungurwa n’imihango ya mbere ku buryo bayibonaga ntibamenye ibyo ari byo bikabatera ipfunwe.
Kirazira zidafite ishingiro
Hari amakuru menshi adafite ishingiro abana b’abangavu bavuga ko bagiye bahabwa na bagenzi babo, nko kuvuga ko umukobwa warwaye uduheri mu maso agomba gukora imibonano mpuzabitsina kugira ngo dukire, kuba umukobwa wabonye imihango yambere agomba gukora imibonano ngo atazajya ababara yayigiyemo, cyangwa kuba umuhungu udafite ubwanwa adashobora gutera inda.
Ni amakuru abana b’abakobwa bahererekanya hagati yabo kandi ashyira mu kaga gakomeye ubuzima bwa bo.
Hari abavuga ko kutaganiriza abana ku buzima bw’imyororokere ari “kirazira zidafite ishingiro zidakwiye guhabwa agaciro” bagendeye ku mpamvu ababyeyi batanga zituma bataganira n’abana.
“Mu Kinyarwanda hari amagambo menshi udashobora gutinyuka kuvuga. Ntakubeshye sinashobora kubiganiriza umwana. Wumva ari ngombwa ukumva ufite n’iryo shyaka ariko ukabura ahantu uhera icyo kiganiro ujya kukivuga”. Uku ni ko umubyeyi wo mu mujyi wa Kigali utashatse ko tuvuga amazina ye abivuga.
Kuri iyi ngingo, ababyeyi b’abagabo n’abagore ntibavuga rumwe k’ugomba kuganiriza umwana w’umukobwa watangiye kujya mu mihango.
Abagabo bavuga ko ari inshingano y’ababyeyi b’abagore mu gihe abagore na bo bavuga ko bibatera isoni bikwiye gukorwa n’ababyeyi b’abagabo.
Musonera Japhet wo mu karere ka Rulindo agira ati “Ibyubahiro by’abakobwa burya si nk’ibyabahungu. Umuhungu namutinyuka nkamuganiriza, ariko umukobwa w’inkumi koko wabihera he? Umukobwa aganira na nyina, ahubwo umuhungu akaganira na se nibura”.
Ku rundi ruhande ariko, ababyeyi babashije kurenga izi kirazira bakaganiriza abana, bavuga ko byagiye bitanga umusaruro, ariko by’umwihariko bikarema icyizere hagati y’umwana n’umubyeyi nk’uko byemezwa na Niyibizi Celestin wo mu karere ka Gicumbi.
Agira ati “Umwana w’umukobwa ahubwo iyo umubyeyi w’umugabo abimuganirije ahita atinyuka. Byatanze umusaruro uhagije iwanjye. Ubu umwana niyo agiye ahantu arambwira, yashaka kubaza nyina ikintu cyose abanza kumbaza kuko namutinyuye.
Maze kumuganiriza yabibwiye nyina, icyanshimishije ni uko yasetse nyina amubaza impamvu muganiriza ariko we ntamuganirize”.
Abana bagize amahirwe yo kuganirizwa ku buzima bw’imyororokere hakiri kare bemeza ko byabagiriye akamaro kanini, by’umwihariko mu kudashukwa n’abantu babaha amakuru atari yo kubera impinduka zibabaho mu gihe cy’ubugimbi n’ubwangavu.
Ni mu gihe abataragize ayo mahirwe bo bakunze guhura n’ibishuko by’ababashora mu busambanyi, by’umwihariko ku bakobwa, nyuma yo kubona imihango yambere.
Impuguke mu buzima bw’imyororokere, Dr. Anicet Nzabonimpa, avuga ko mu gihe hari ababyeyi bakomeje kugira imyumvire ituma bataganiriza abana, hakwiye gushyirwaho uburyo inyigigisho zijyanye n’ubuzima bw’imyororokere zajya zitangwa no muri gahunda zihuriza hamwe abaturage.
Agira ati “Nk’uko Minisiteri y’uburezi igenda ishyira mu nyigisho ibijyanye n’ubuzima bw’imyororokere, aya makuru akwiye kujya atangwa no mu biganiro bikorwa hirya no hino, haba mu nteko z’abaturage, mu mugoroba w’ababyeyi, mu gihe cy’umuganda, kugira ngo amakuru umwana ataboneye ku ishuri cyangwa umukobwa utiga ayavane ku babyeyi, ku baturanyi, ku mujyanama w’ubuzima, mu nzego z’ibanze n’ahandi hose yabasha kuyabona”.
Imibare y’abana baterwa inda zitateguwe igenda yiyongera uko imyaka ishira, kuko mu mwaka ushize habaruwe abana 19.000 batewe inda bakiri bato, bavuye ku 17.000 babarurwaga mu mwaka wa 2016.
Ni ikibazo gihangayikishije Leta y’u Rwanda, ihamagarira buri wese kugira uruhare mu kibonera umuti.
@ cngendahimana
",https://www.kigalitoday.com/ubuzima/urusobe-rw-ubuzima/article/kirazira-zidafite-ishingiro-zituma-ababyeyi-bataganiriza-abana-ubuzima-bw-imyororokere,Health
Inzobere zo mu mahanga ziri kuvura indwara z’urwungano ngogozi,"Dr. Dusabe Jambo Vincent, umwarimu muri Kaminuza y’u Rwanda ishimi ry’ubuvuzi akaba n’umuvuzi mu bitaro bya CHUK, avuga ko ibikorwa byatangiye tariki ya 4 bikazageza ku itariki ya 8 Ugushyingo 2019, hakazavurwa abarwayi batari munsi ya 450.
Mu karere ka Rubavu ni ho ubu buvuzi bwatangiriye ku nshuro ya gatatu bukorwa mu Rwanda, aho bujyana no guhugura abaganga b’Abanyarwanda mu kuvura izi ndwara ndetse niyo batashye izi nzobere zisigira u Rwanda ibikoresho zazanye.
Indwara ziri kuvurirwa mu bitaro umunani mu Rwanda, harimo ibitaro by’Akarere ka Rubavu, ibya Mugonero, CHUB, CHUK, ivuriro rya Kaminuza y’u Rwanda, MBC, ibitaro bya gisirikare bya Kanombe na King Faisal, mu gihe mu minsi isanzwe izi ndwara zavurirwaga muri CHUK n’ibitaro bya Kanombe.
Abarwayi bari basanzwe barwara indwara zifata urwungano ngogozi bavuga ko byabagoraga kubona ubuvuzi, kuko iyo boherezwaga kuvurirwa i Kigali batahitaga bavurwa kandi bababaye, ahubwo bakabanza guhabwa gahunda bakazavurwa nyuma bikabagora ku gihe, uburwayi n’ubushobozi.
Dr. Dusabe Jambo avuga ko iyi serivisi barimo gutanga mu bitaro iri korohereza abaturage.
Agira ati “Bazaga boherejwe tukabikorera CHUK kandi byatindaga, bikagora abarwayi, ariko ubu turabasanga aho bari bakavurwa, ikindi harimo gukoreshwa ibikoresho by’ikoranabuhanga umuturage atavunitse”.
Jambo avuga ko uretse kuvura, u Rwanda rwungukira mu bumenyi izi nzobere zisigira abaganga b’Abanyarwanda hiyongeraho ibikoresho bazana kuko batabisubizayo ahubwo babisigira amavuriro.
Dr. Dusabe Jambo avuga ko mu ndwara zisuzumwa mu barwayi bagana amavuriro, hagati ya 25% na 30% mu Rwanda ari indwara zo mu rwungano ngogozi.
Ubuvuzi butangwa n’inzobere zikorera mu bitaro by’ubuvuzi muri Amerika burahenda, kuko hari n’indwara zivurwa hatanzwe ibihumbi 10 by’amadorari nk’ubuvuzi bwa ‘RSP’ busanzwe buvurizwa hanze, ariko bukaba burimo kuvurwa.
Dr. Dusabe Jambo avuga ko hari imashini nshya itari isanzwe izo abo baganga bazasiga, ikoreshwa mu gusuzuma uko umwijima wangiritse biturutse ku burwayi butandukanye bushobora gufata umwijima, ubu ikaba iri gukoreshwa mu ivuriro rya Kaminuza y’u Rwanda.
Ati “Baradufasha mu buryo butandukanye, nk’umwaka ushize twavuye abantu 450, n’ubu twizeye ko tutazajya munsi y’uyu mubare cyane ko tuzakorera ahantu henshi hatandukanye.
Uretse serivisi baha Abanyarwanda, badusangiza ubumenyi bahereye ku nzobere zacu, ariko banadusigira ibikoresho, nkubu bakusanyije ibikoresho bifite agaciro k’ibihumbi 100 by’amadolari ya Amerika”.
Dr. Frederick Lang Makrauer, umwarimu muri Kaminuza ya Harvard ishami ry’ubuganga uri muri izi nzobere, avuga ko yinjiye muri iri shyirahamwe ry’abanga aryinjijwemo na mugenzi we bakorana mu buvuzi mu Rwanda, kandi yishimira kuba bafasha u Rwanda mu bikorwa by’iterambere.
Agira ati “Icyo dushaka ni uguteza imbere ubuvuzi, kuko buri gihe dutegura amahugurwa ku baganga n’abanyeshuri ku buvuzi bugezweho bukoresha ikoranabuhanga kandi twizera ko u Rwanda rushobora kubugeraho rwigisha abaganga barwo.
Urugero ni interineti yihuta iri hano kandi mu byo dukoresha dushobora kuvugana n’abaganga bo mu Rwanda turi muri amerika tukaba twatanga ubuvuzi bwizewe”.


Dr. Frederick Lang Makrauer avuga ko kuba mu Rwanda hari ikoranabuhanga ryihuta rya 4G byoroshya gusuzuma umurwayi, kwigisha no gutanga serivisi zihuse mu bice bitandukanye kandi bigakorwa umuntu atavuye aho ari.
Dr. Steve Bensen umuvuzi akaba n’umwarimu muri Kaminuza ya Dartmouth ishami ry’ubuvuzi, avuga ko asanzwe mu bikorwa byo kuza mu Rwanda ndetse bagatanga amasomo gufasha ubuvuzi bwo mu Rwanda, kandi uko bazana inzobere mu buvuzi ni ko bazana n’ibikoresho bigezweho mu gufasha abaganga bo mu Rwanda gutanga serivisi nziza.
Kuvura indwara zifata urwungano ngogozi byahozeho mu bitaro bya Gisenyi ariko kuri ubu iyi serivisi yari yarahagaze kubera ikibazo cy’ ibikoresho, gusa kuri ubu ikaba igiye kongera kugaruka kuko ibikoresho byabonetse.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/ubuvuzi/article/inzobere-zo-mu-mahanga-ziri-kuvura-indwara-z-urwungano-ngogozi,Health
Gucura k’umugore hari impinduka bitera ku buzima bwe? ,"

Nkuko imbuga zitandukanye zibigaragaza, gucura ni ibintu bisanzwe. Akenshi igihe kiringaniye cyo gucura k’umugore kiba hagati y’imyaka 45 n’imyaka 55.
Bavuga ko umugore yacuze kare iyo acuze mbere y’imyaka 40, bakanavuga ko yacuze atinze iyo bibaye arengeje imyaka 55 y’amavuko, ariko bikaba bishobora no guterwa no kubagwa mu dusabo tw’intanga-ngore cyangwa nyababyeyi.
Urubuga rwa https://www.bbc.com, rugaragaza uko wamenya ko ugeze igihe cyo gucura, aho ruvuga ruti “Birashoboka kwipimisha amaraso ukareba ibipimo by’umusemburo bizwi nka FSH (follicle-stimulating hormones), ariko ntabwo bigaragaza neza neza uko umusemburo uhagaze, by’umwihariko ku bagore barengeje imyaka 45 y’amavuko”.
Impuguke zivuga ko ibigero by’uyu musemburo iteka bihora bizamuka ubundi bikamanuka, mu gihe cy’umunsi, rero ibizamini ntibishobora gutahura neza neza ikibitera.
Icyaba cyiza kurushaho ni ukubwira muganga igihe ubonera imihango ndetse niba hari impinduka, no kumubwira ibimenyetso ibyo ari byo byose ushobora kuba ubona.
Uru rubuga rukomeza ruvuga ko kumenya ibimenyetso ugomba kureba ari ingenzi nko kumva ucitse intege no kurakazwa n’ubusa, na byo bigomba kuzirikanwa cyo kimwe no guhinda umuriro ndetse no kubira ibyuya nijoro hakaba no kugira impinduka mu mihango nko kwiyongera kwayo cyangwa ikarushaho kutabonekera ku gihe bikaba kimwe mu bimenyetso bya mbere byuko guca imbyaro byegereje.
Mbere yuko umara umwaka wose nta mihango ubonye, ntabwo uba ushobora kumenya by’ukuri ko wageze mu gihe cyo guca imbyaro.
Ni mu gihe mu nkuru ‘Symptômes de la ménopause auxquels les femmes doivent s’attendre’ y’urubuga rwa ‘santeplusmag’ rwandika ku buzima rugaragaza ko ibimenyetso bikunze kugaragara mu gihe cyo gucura ari ukugira ibyiyumvo (emotions) biri hejuru, hahandi usanga abagore barizwa n’ubusa cyane, no kwiyongera kw’ibiro cyane.
Hari kandi kubura ibitotsi cyangwa se gusinzira nabi, kwibagirwa bya hato na hato, kugira ubwoba, gutera cyane k’umutima ndetse no kumva wihebye, gushyuha cyane mu mubiri ndeste no kubira ibyuya byinshi.
hari ukugabanuka k’ubushake mu mibonano mpuzabitsina ndetse n’ububobere mu gitsina, guhorana umunaniro udashira, kurwara cyane umutwe no kwibika kw’amazi mu mubiri ugasanga umuntu yabyimbye ibirenge.
Ibyo bishimangirwa n’urubuga www.rwandamagazine.com aho rugaragaza ingaruka ku mugore ugeze muri iki gihe cyo gucura nko kurwaragurika indwara zitandukanye, koroha kw’amagufa bigenda byiyongera, hamwe no gusaza iyo umugore acuze.
hari kandi kugabanuka kw’uruhago bituma umugore yihagarika cyane cyangwa inkari zikaba zanamucika (incontinece urinaire), kugabanuka kw’inda ibyara (atrophie vaginale) no kugabanuka k’ubushake mu mibonano mpuzabitsina ndetse n’ububobere mu gitsina.
Urubuga https://rw.wikipedia.org rugaragaza ko gucura k’umugore bibanzirizwa no kubura imihango rimwe na rimwe cyangwa ntizire igihe, kubera ikibazo cy’umusemburo wa ‘progesterone’ udahagije, nyuma umugore agatangira kuva buhoro buhoro no kubura imihango igihe kirekire.
Ruvuga ko “Bimwe mu bimenyetso biboneka ku bagore bari gucura harimo kumva ufite icyunzwe mu mubiri, kubira ibyuya cyane, kutabona ibitotsi, kugira umushiha (depression), kugabanuka kw’inda ibyara (atrophie vaginale).
Gucika intege, kuribwa umutwe, guhindurwa kw’imisatsi, guta ibiro, no guhinduka kw’agatuza”.
Uru rubuga ruvuka ko umuryango umuntu akomokamo (hérédité) ni ukuvuga umugore n’umwana we w’umukobwa bacura hafi ku myaka imwe.
Ni mu gihe urubuga https://wol.jw.org rwo rwerekana uko wahangana n’ibyo bibazo bizanwa no gucura, aho bavuga ko umugore ugeze mu gihe cyo gucura aramutse agize ibintu bimwe na bimwe byoroheje ahindura, bishobora kugabanya bimwe mu bibazo bijyana no gucura.
Bati “Abagore banywa itabi baramutse bariretse bishobora gutuma icyokere kigabanuka. Nanone abagore benshi iyo bagize ibyo bahindura mu mirire yabo bibagirira akamaro. Urugero, bashobora kugabanya cyangwa bakareka burundu inzoga, ibinyobwa birimo kafeyine, ibyo kurya birimo ibirungo byinshi cyangwa isukari, kuko bishobora kongera icyokere.
Birumvikana ariko ko kurya neza na byo ari iby’ingenzi. Ibyo byumvikanisha ko bagomba kurya indyo yuzuye kandi bagahinduranya”.
Bakomeza bavuga ko gukora siporo na byo bishobora kugabanya ibibazo bijyana no gucura, aho bishobora kugabanya ibibazo byo kubura ibitotsi, bikagabanya umushiha, bigatuma amagufa akomera, kandi bigatuma umugore arushaho kugira amagara mazima.
",https://www.kigalitoday.com/ubuzima/urusobe-rw-ubuzima/article/gucura-k-umugore-hari-impinduka-bitera-ku-buzima-bwe,Health
Dore uburyo abana bakuka amenyo n’uburyo bashobora kumera impingikirane,"

Mu nkuru Kigali Today iherutse kubagezaho yavugaga uburyo amenyo agenda akurikirana mu kumera n’isuku yayo, kuva umwana akimera iryinyo rya mbere.
Muri iyi nkuru ikurikira, turabafasha gusobanukirwa ibyiciro byo gukuka kw’amenyo n’ingaruka zibaho mu gihe amenyo yo mu bwana adakutse ngo asimburwe n’aya burundu.
Ubusanzwe umwana muto agira amenyo 20, naho umuntu mukuru akagira amenyo 32. Ikinyamakuru clinicdentaire.com, kivuga ko umwana atangira gukuka amenyo ahagana ku myaka 6. Iryinyo rya burundu riba risanzwe riri munsi y’iryinyo ryo mu bwana, uko rizamuka rikagenda ryangiza umuzi w’iryinyo ryo mu bwana rikagenda ririsunika kugeza ubwo rikuka rikavamo.
Amenyo akuka mubyiciro bikurikira:
Hagati y’imyaka 6 na 7 n’igice: Umwana akuka amenyo 2 y’imbere hasi, ari na yo yabanje kumera, hagakurikiraho 2 y’imbere hejuru, ndetse n’andi abiri abiri yo hasi n’ayo hejuru akikije yayandi ya mbere.


Bivuze ko muri iki cyiciro cya mbere umwana akuka amenyo 4 hasi n’ane hejuru yose hamwe akaba 8.
Ahagana ku myaka 11: Umwana akuka amabwene 2 yo hasi, hagakurikiraho amabwene 2 yo hejuru.
Ahagana ku myaka 12: Umwana akuka ibijigo 2 byo hasi hagakurikiraho 2 byo hejuru.
Hagati y’imyaka 6 na 13: Ibijigo 8 bya burundu nibwo bimera.
Guhera ku myaka 18: Ni bwo hamera ibijigo 4 by’inyuma mu gifaransa byitwa ‘dents de sagesse’.
Gukuka amenyo yo mu bwana ntabwo bibabaza kuko iryinyo ritangira rinyeganyega buhoro buhoro rikagera ubwo rikuka ubwaryo bitewe n’uko irya burundu riba ryazamutse rikagenda ririsunika.
Ese bibaho ko iryinyo ryo mu bwana ridakuka?
Yego! Hari ubwo amenyo yo mu bwana adakuka, nkuko twabibonye ko aya burundu aba ari munsi y’ayo mu bwana!
Ibi bigatuma irya burundu rimera, rikazamukira muri ryarindi ryo mu bwana ari byo byitwa “impingikirane” (dent incluse).
Ikinyamakuru doctissimo.fr, kivuga ko abantu bafite ubusembwa bw’impingikirane bari ku gikegero kiri hagati ya 10 na 15%, ndetse bwibasira cyane amabwene n’ibijigo.
Doctissimo.fr, ikomeza isobanura impamvu zituma habaho impingikirane n’uburyo ubu busembwa bukosorwa.
Impamvu z’ingenzi zitera ubusembwa bw’impingikirane n’izi:
Kuba amenyo amera atari ku murongo neza
Kuba iryinyo ryo mu bwana ridakutse ngo rihe umwanya irya burundu ribone aho ryisanzurira bityo bikabyiganira mu mwanya umwe.
Uburwayi bw’ikibyimba munsi y’ishinya (kyste).
Doctissimo ikomeza ivuga ko ubusembwa bw’impingikirane bushobora gukosorwa n’abaganga, bigakorwa mu buryo butandukanye bitewe n’impamvu yatumye amenyo aba impingikirane.
Wakwibaza niba hari izindi ngaruka zaturuka ku menyo y’impingikirane! 
Umuganga ubaga amenyo n’izindi ndwara zo mu isura, Dr. Jean Pierre Deziel wo muri Canada, mu nyandiko yashyize ahagaragara avuga ko impingikirane zishobora gutuma habaho kubora kw’ishinya irikikije.


Ikindi, zishobora gutuma andi menyo byegeranye acukuka no kubabara umutwe.
Dr. Deziel akomeza avuga ko hari ubwo impingikirane zitera ikibyimba gikikije izo mpingikirane, gishobora gutangira mu myaka y’ubugimbi n’ubwangavu, umuntu akaba yagira imyaka isaga 40 atarumva ububabare na rimwe, kugeza igihe gihiriye, ndetse rimwe na rimwe bikaba byavamo na cancer, usibye ko bidakunze kubaho nkuko uyu muganga abivuga.
Uyu muganga kandi avuga ko mu gukosora ubusembwa bw’impingikirane ibyiza ari ukuzikura, ariko ko guhitamo ari uk’umurwayi ubwe.
Inkuru bijyanye: 
Menya uko wakwita ku isuku y’amenyo y’abana bato
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/urusobe-rw-ubuzima/article/dore-uburyo-abana-bakuka-amenyo-n-uburyo-bashobora-kumera-impingikirane,Health
Arasabira ubuvugizi abana bafite ubumuga bagihishwa n’imiryango yabo,"Gilbert Kubwimana uyobora Love with Actions, avuga ko yashinze uyu muryango agamije gufasha no gukorera ubuvugizi abana bafite ubumuga, kugira ngo babashe kuvuzwa, kwigishwa, kubona ibibatunga no gufasha imiryango yabo kwiyubaka.
Avuga ko ubu afite abana 40 kandi benshi muri bo ngo yasanze imiryango yabo ibakingirana ikabashyira mu kato.
Kubwimana agira ati ""Uko guhishwa igihe kirekire bishobora kuviramo bamwe urupfu kuko nko muri 2018 twapfushije abana bane, akato ni bimwe mu bibatera impfu"".
Umuryango Love With Actions (LWA) wahisemo gutumira inzego zitandukanye zikorera mu Murenge wa Bumbogo mu mahugurwa y’iminsi itatu ngo baganire ku burenganzira bw’abafite ubumuga hagamijwe kubakorera ubuvugizi.
Kubwimana akomeza agira ati ""Birasaba ubufatanye n’inzego zitandukanye kugira ngo abantu bahindure imyumvire mu gufasha aba bana bafite ubumuga"".
Umubyeyi witwa Faida Beatrice ufite abana babiri bafite ubumuga bw’ingingo, avuga ko kutagira ipfunwe no kubashyira ahagaragara byatumye Leta n’abafatanyabikorwa barimo LWA bamufasha kubavuza no kubashyira mu ishuri.
Faida agira ati ""Njye ntabwo nigeze mbahisha, narabahekaga nkajya gusenga, nkaba nsaba ababyeyi b’abana bafite ubumuga kubashyira ahagaragara Leta ikabafasha"".


Umushumba mu Itorero ry’Abangilikani, Pasiteri Kwiringirimana Emmanuel avuga ko umuntu uhisha umwana umugaye byazamubuza kujya mu ijuru kubera kwikunda n’ubwibone.
Ati ""Nyuma y’aya mahugurwa twahawe na Love With Actions tugiye kwigisha cyane abo tuyobora bahindure imyumvire, bareke kumva ko kugira ubumuga ari umuvumo cyangwa igihano gituruka ku Mana""
Umwalimu muri Kaminuza y’u Rwanda ishami ry’uburezi, Dr Sagahutu Jean Baptiste avuga ko kuba abafite ubumuga badashyirwa ahagaragara hahurira abantu benshi kandi muri ibyo bice bahari, ngo ari ikimenyetso cy’uko bahabwa akato gakomeye.
Atanga ingero z’ahantu hahurira abantu benshi nko mu muganda, mu rusengero, ahabera imikino n’imyidagaduro, avuga ko atari kenshi wahasanga abafite ubumuga!
Umuryango Love with Actions uvuga ko hirya no hino mu gihugu hari abana benshi bagikingiranwa mu nzu kubera ko bafite ubumuga, ugasaba uruhare rwa buri wese guhindura imyumvire no gukorera aba bana ubuvugizi.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/urusobe-rw-ubuzima/Arasabira-ubuvugizi-abana-bafite-ubumuga-bagihishwa-n-imiryango-yabo,Health
Abana barenga ibihumbi 800 bugarijwe n’ingaruka z’imirire mibi,"Mu biganiro ryagiranye n’ubuyobozi bw’intara y’Amajyaruguru ku wa gatatu tariki 30 Ukwakira 2019, iri huriro ryagaragaje ibi biteza igihombo cya miliyari 503 buri mwaka ku musaruro uba ubitezweho.
Abafite aho bahuriye n’inshingano zo kurandura imirire mibi bo mu ntara y’Amajyaruguru, bo basanga hakwiye gukoreshwa buryo bwo kujya mu ngo z’abaturage (urugo ku rundi) bigisha ububi n’ingaruka z’imirire mibi, mu rwego rwo kugabanya umubare w’abakigaragaraho iki kibazo.
Umuyobozi w’akarere ka Gakenke wungirije ushinzwe imibereho y’abaturage, Uwimana Catheline, agira ati “Buri muntu aba afite ukuri kuri mu rugo rwe, hari aho ugera usaba umuryango kurya indyo yuzuye kandi n’ituzuye ntayo babasha kubona.
Aha byazajya bidufasha gutanga umurongo w’uko twunganira abaturage bacu bugarijwe n’imirire mibi, niba ari ukumworoza itungo, niba ari ukumuremera akarima k’igikoni ariko tudahagaze mu nama gusa ngo tubibabwire gutyo gusa. Kugera kuri buri rugo rw’umuturage n ibwo buryo buzadufasha kurandura iki kibazo”.
Umuyobozi w’iri huriro, Mwananawe Aimable, avuga ko hakwiye kugira igikorwa mu gutahiriza umugozi umwe hakomeza gukorwa ubuvugizi, ubushakashatsi no gutanga inama zifasha abaturage gucengerwa n’imyitwarire ibafasha guca ukubiri n’imyumvire ikiri hasi mu buryo bateguramo amafunguro.
Yagize ati “Birasaba ko dukora cyane, uru rugamba tukaruhuriraho mu buryo budasubirwaho. Kugira ngo bizafashe leta mu cyerekezo yihaye cyo kuba nibura mu mwaka wa 2022 ikibazo cy’imirire mibi kizaba cyagabanutse ku rugero rushimishije, tuzabe tubona abana bavuka batugarijwe n’ibibazo byo kugwingira kandi ni ibintu bishoboka dufatanyije”.
Guverineri w’intara y’Amajyaruguru Gatabazi Jean Marie Vianney, avuga ko bagiye gushyira imbaraga mu kwigisha abaturage mu buryo buhoraho uruhare rwabo mu kurwanya imirire mibi.
Agira ati “Hari benshi usanga bafite ayo mafunguro, ariko wajya kureba uko bayategura ugasanga mu by’ukuri ntacyo bakuramo gifitiye umubiri wabo akamaro. Ni ubumenyi bakeneye, noneho bakabwubakiraho bahindura iyo myumvire.
Turasaba abagomba kubibafashamo gusohoka mu biro n’inama za hato na hato, bakabegera mu ngo zabo, bakabibereka”.
Nubwo intara y’Amajyaruguru ifite umwihariko wo kuba igira ubutaka busarurwaho ibihingwa bitunga abayituye n’ibigemurwa ahandi, haba imbere mu gihugu no hanze yacyo, ntibibuza kuba hari abana ibihumbi 91 bari munsi y’imyaka itanu bagwingiye n’ibihumbi 77 by’abana bugarijwe n’ikibazo cyo kutagira ubutare bwa ‘fer’ buhagije mu mubiri biganisha ku mirire mibi.
Iri huriro ritanga inama yo kuba imiryango ikwiye kwita ku gutegura indyo yuzuye, kugira ngo bifashe gukumira hakiri kare ikibazo cy’imirire mibi n’ingaruka zayo.
Umunyamakuru wa Kigali Today/KT Radio
",https://www.kigalitoday.com/ubuzima/urusobe-rw-ubuzima/article/abana-barenga-ibihumbi-800-bugarijwe-n-ingaruka-z-imirire-mibi,Health
Kutamenya amakuru byatumye bamutera inda ku myaka 15,"Muhawenimana wo mu Karere ka Nyarugenge yatewe inda yiga mu mwaka wa kabiri w’amashuri yisumbuye. Avuga ko inda yayitewe n’umunyeshuri biganaga amuhawe na mugenzi we w’umukobwa ariko uwo mukobwa we akaba yakoreshaga uburyo bwo kuboneza urubyaro, mu gihe Muhawenimana we nta makuru kuri byo yari afite.
Muhawenimana ubu ufite imyaka 17, asobanura uko byamugendekeye kugira ngo bamutere inda ndetse akanagaruka ku ngaruka byamugizeho.
Agira ati “Nigaga mu wa kabiri, bigeze mu gihembwe cya kabiri haza umuhungu mushya turigana, akajya aganira n’umukobwa w’inshuti yanjye, nyuma aza ‘kumumpasa’ (aza kumumpa ngo tube inshuti). Uwo mukobwa yaryamanaga n’abahungu ariko ntibamutere inda kuko yabonezaga urubyaro naho jye nta makuru mfite”.
Ati “Uwo muhungu yakomeje kunyereka ko ankunda, akajya anzanira chocolat ku ishuri nkishima hanyuma tuza kuryamana aribwo yanteye inda. Nyuma y’igihe nibwo namenye ko nasamye ndabimubwira ahita abura. Wa mukobwa w’ishuti yanjye yanjyanye ahantu ngo bankuriremo iyo nda ariko ndabitinya, nyuma nza kubyara”.
Uwo mukobwa avuga ko ibyo byatumye ava mu ishuri, cyane ko ngo n’ubundi yigaga bimugoye kuko iwabo batari bifashije, babagaho mu buzima bugoye.
Muhawenimana avuga kandi ko kuva icyo gihe yahuye n’ibibazo bikomeye, kuko iwabo batangiye kumutoteza, bakavuga ko abasebeje ndetse ko ntacyo akibamariye nk’umwana.
Ati “Ntibanyirukanye ariko jyewe na mama, papa yaradukubitaga buri munsi, mbese mu rugo hahoraga induru, akambwira ngo azajya kunjugunya aho kera bajugunyaga abakobwa babyariraga iwabo. Akambwira ngo ubu maze iki? Ngo abana twiganaga ubu bagiye kuyarangiza nanjye nicaye”.
“Hari ubwo papa yaturazaga hanze nyuma yo kudukubita, ariko ubuyobozi bwaje kubimenya bumubwira ko niyongera azafatwa agafungwa. Byatumye agabanya kuntoteza, agenda abireka ariko n’ubu ntikabura kuko namusabye ngo nibura anyishyurire aho nakwiga imyuga akanyihorera”.
Yazize kutamenya amakuru
Muhawenimana avuga ko nyina atigeze amuganiriza ku bijyanye n’ubuzima bw’imyororokere ndetse ko no ku ishuri batabyigaga neza.
Ati “Kugira ngo ntware inda byatewe no kutamenya amakuru kuko mama atampaga umwanya ngo tuganire ngire byinshi menya. Umwalimu watwigishaga iby’ubuzima bw’imyororokere na we ntiyabiduhaga neza, yari umugore akagira isoni umuntu ntagire icyo akuramo”.
“Yafataga nk’umwe mu banyeshuri agashushanya igitsina cy’umugabo cyangwa cy’umugore ku kibaho, akandikaho n’amazina y’ibice bigaragara. Twabwira mwarimu ngo adusobanurire agahita yisohokera ngo nimwisobanurire ni Ikinyarwanda, umuntu akaguma mu bujiji atyo ari ko guterwa inda”.
Akomeza asaba abarimu muri rusange baba abagabo cyangwa abagore, kutagira isoni, bakigisha abana uko bagomba kwifata kuko akenshi ngo ababyeyi hari ubwo baba badasobanukiwe bihagije.
Yumva ko kwemerera abana kuboneza urubyaro ari ngombwa
Kuri Muhawenimana, ngo we yumva mu gihe umwana w’umukobwa apfunduye amabere yakwemerwa kwirinda gusama.
Ati “Ku bwanjye umwana w’umukobwa upfunduye amabere, iyo akoze imibonano mpuzabitsina idakingiye yasama, ni yo mpamvu numva yakwemererwa kugera ku buryo bwo kwirinda atabanje kubisaba ababyeyi. Nanjye iyo mbimenya hakiri kare sinari kuba narabyaye ndi umwana”.
“Muri icyo gihe nibwo utambuka abahungu bagatangira kukwitegereza ari ko bapanga uko bazagushuka. Bagira batya bakakumenyereza ibisuguti, chocolat cyangwa supadipu, cyane ko uba utabasha kubyigurira, bikarangira uguye mu mutego”.
Muhawenimana ubu buhamya bwe yabutangiye mu mahugurwa y’iminsi ibiri ku wa 30 Ukwakira 2019. Ni amahugurwa yateguwe n’umuryango wita ku buzima bw’imyororokere (HDI) ku bufatanye na Imbuto Foundation n’abandi bafatanyabikorwa, akaba yarateguwe muri gahunda yo kurwanya inda zitateganyijwe, cyane cyane mu bangavu.
Umuyobozi wa HDI Dr Aflodis Kagaba, avuga ko inzego zitandukanye zirimo kuganira ku buryo itegeko ryahinduka ku bijyanye n’imyaka abana bahererwaho serivisi zo kuboneza urubyaro badaherekejwe.
Ati “Haracyari imbogamizi ku itegeko kuko umwangavu atemerewe gusaba serivisi kwa muganga atari kumwe n’umubyeyi. Ingimbi n’abangavu akenshi ntibashobora kubwira ababyeyi ko bakora imibonano mpuzabitsina, ni yo mpamvu dusaba ngo itegeko rihinduke niba umwana w’imyaka 15 abikora ahabwe uburyo bwo kwirinda inda atabajijwe umubyeyi”.
Akomeza avuga ko iyo mbogamizi nivanwaho, abana bagahabwa amakuru, imibare y’abangavu baterwa inda nta kabuza izagabanuka ku buryo bugaragara.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/urusobe-rw-ubuzima/article/kutamenya-amakuru-byatumye-bamutera-inda-ku-myaka-15,Health
Nyuma y’umuganda abapolisi bitabiriye igikorwa cyo gutanga amaraso,"

Iki gikorwa cyabaye nyuma y’umuganda rusange ngaruka kwezi, cyitabirwa n’abapolisi bose bakorera ku cyicaro gikuru cya Polisi y’u Rwanda ku Kacyiru.
Umukozi mu kigo cy’igihugu gishinzwe ubuzima (RBC) ushinzwe kwakira abatanga amaraso, Munyemana André, yavuze ko bishimiye uko iki gikorwa cyagenze, nubwo imvura yabanje kugwa kigasa nk ’igitinda gutangira.
Avuga ko bari bafite impungenge z’uko imvura idatuma igikorwa kigenda neza uko babishakaga.
Yagize ati “Imvura yazindutse igwa twumva ko nta bantu turi bubone, ariko Polisi yagaragaje ubwitange baca muri iyo mvura baza gutanga amaraso”.
Munyemana yavuze ko ashimira Polisi y’u Rwanda cyane uburyo yitabira iki gikorwa kandi bakagikora bagikunze, aboneraho gusaba n’abandi Banyarwanda bose kujya bitabira igikorwa cyo gutanga amaraso kuko ari igikorwa cy’ubugiraneza kandi gitabara benshi.


Yagize ati “Polisi turayishimira ubufatanye bwiza idahwema kutugaragariza n’uburyo batwakira n’uko batwitegura, ntabwo iki gikorwa cyo gutanga amaraso kibera Kacyiru gusa n’ahandi hose mu gihugu hari abapolisi tujyayo bakaduha amaraso. Turashimira Polisi rero ko inezezwa no gucungira abaturage umutekano bafite ubuzima bwiza harimo n’iki gikorwa cyo gutanga amaraso ku bayakeneye”.
Yakomeje avuga ko aya maraso agiye gufasha abantu bayakeneye kandi ko atabara abari mu kaga nk’imbagwa, abantu bahuye n’impanuka, abagore bari kubyara babuze amaraso ndetse n’izindi ndwara zituma umuntu akenera kongererwa amaraso.
Kuva mu kwezi kwa mbere k’uyu mwaka wa 2019, iki gikorwa cyo gutanga amaraso kibaye ku nshuro ya gatatu, kikaba kiba buri nyuma y’amezi atatu.
Abanyamakuru ba Kigali Today
@ kigalitoday
",https://www.kigalitoday.com/ubuzima/urusobe-rw-ubuzima/article/nyuma-y-umuganda-abapolisi-bitabiriye-igikorwa-cyo-gutanga-amaraso,Health
"Indwara y’imbasa ntikigaragara mu Rwanda, ariko gukingira abana ni byo byayirandura","Ubu butumwa bwanagarutsweho ubwo hizihizwaga umunsi mpuzamahanga wo kurwanya imbasa, tariki 25 Ukwakira, mu Karere ka Nyanza.
Nk’uko byasobanuwe na Hassan Sibomana, umuyobozi wa porogaramu y’igihugu y’ikingira, ubundi indwara y’imbasa ikunze kwibasira abana bari munsi y’imyaka 15, ariko cyane cyane abari munsi y’itanu.
Iterwa na virusi ikunze kuba mu mwanda w’umusarane, igafata uwariye cyangwa uwanyoye ibirimo iyo virusi.
Kimwe mu bimenyetso byayo ni ukugira ubumuga butunguranye bw’akaguru kamwe cyangwa yombi, akaboko kamwe cyagwa yombi.
Tamari Umukobwa ufite imyaka 60, avuga ko yayirwaje. Ati “Twarayirwajije, umwana iramumugaza asubira hasi akajya akambakamba kandi yari asigaye agenda. Twaramuvuje, amaze kubona umuti atangira kujya ashinga akaguru, ariko akabavu n’agatako twari twaratwawe. Yaje gukira, ariko ubu ni umugore ugicumbagira”.
Tamari avuga ko uyu mwana wabo yazize kuba atari yarakingiwe, bitewe n’uko bari batuye ahantu mu mashyamba.
Dr. Rosette Nahimana ushinzwe porogaramu yo gukingira mu ishami ry’umuryango w’Abibumbye rishinzwe ubuzima (OMS) mu Rwanda, avuga ko iyi ndwara y’imbasa hari abayirwara ikabahitana, abandi ikabatera ubumuga buhoraho.
Ati “Ku bantu 200 bayanduye, umwe muri bo agira ubumuga buhoraho, abandi uko bavurwa ibimenyetso byayo bikagenda bigabanuka. Kandi hagati ya 5 n’10%, irabahitana biturutse ku kumugara imikaya yo mu buhumekero, bakananirwa guhumeka”.
Dr. Nahimana kandi avuga ko gukingira iyi ndwara ari yo nzira yo kuyirandura burundu, kuko itagira umuti.
Yongeraho ko imbaraga zashyizwe mu kuyikingira abana batoya zatumye abari bayirwaye baravuye ku bihumbi 350 ku isi hose mu mwaka w’1988, bagera ku bihumbi 33 mu mwaka wa 2018.
Naho Dr. Innocent Turate, umuyobozi mukuru ushinzwe gukumira indwara mu kigo gishinzwe ubuzima (RBC), avuga ko gukingira indwara bihendutse kurusha kuzivuza, akaba ari na yo mpamvu igice kinini cy’ingengo y’imari igenerwa RBC ikoreshwa muri porogaramu yo gukingira.
Agira ati “Iyo ubaze umubare w’abantu bakizwa n’uko bakingiwe ni munini cyane ugereranyije n’igiciro cy’urukingo bahabwa ubwarwo”.
Icyakora na none, kugeza ubu mu Rwanda abana batoya bakingizwa inkingo zose baracyari 93%. Ni na yo mpamvu ahamagarira ababyeyi kudasiba n’urukingo na rumwe, kuko ari bwo buryo bwiza bwo kwizera ubuzima buzira umuze ku bana babo.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/indwara/article/indwara-y-imbasa-ntikigaragara-mu-rwanda-ariko-gukingira-abana-ni-byo-byayirandura,Health
SIDA mu Rwanda yagumye kuri 3% mu myaka isaga 10 ishize,"

Byagaragajwe kuri uyu wa 22 Ukwakira 2019, ubwo Minisiteri y’Ubuzima, biciye mu Kigo cy’igihugu cyita ku buzima (RBC), bashyiraga hanze ubwo bushakashatsi bwatangiye gukorwa mu Kwakira umwaka ushize, bukaba bwarakozwe ku bufatanye n’umushinga w’Abanyamerika wa ICAP.
Ubwo bushakashatsi bwerekanye ko Umujyi wa Kigali uza ku isonga mu kugira abantu benshi bafite virusi itera SIDA kuko uri kuri 4.3%, Intara y’Uburengerazuba ikagira 3.0%, Uburasirazuba bufite 2.9%, Amajyepfo afite 2.9% naho Amajyaruguru akaba ari yo afite umubare muto wa 2.2%.
Ubwo bushakashatsi kandi bwerekanye ko mu Rwanda ubwandu bushya bwa virusi itera SIDA ari 5.400, mu mijyi akaba ari ho hari benshi kuruta mu cyaro, kuko mu mijyi habarwa 4.8% naho mu cyaro hakabarwa 2.5%.


Ubushakashatsi bwakorewe ku bagabo 17.003 n’abagore 14.025 bari hagati y’imyaka 15-64, no ku bana 8.655 bari hagati y’imyaka 10-14.
Umuyobozi mukuru wa RBC, Dr Sabin Nsanzimana wanayoboye ubwo bushakashatsi yavuze ko hari impinduka zagaragaye mu kigero cy’abantu batandukanye.
Yagize ati ""Abanyarwanda bafite virusi itera SIDA bari hagati y’imyaka 15-49 ni 2.6%, ariko ubu bushakashatsi bwarakomeje bugera no ku myaka 64, ari ho bigaragara ko ubwandu buri kuri 3%. Icyiza kirimo rero ku gihugu ni uko ubwandu mu bakiri bato bugenda bugabanuka"".


Yavuze kandi ko umubare w’abandura virusi itera SIDA bashya na wo wagabanutse bigaragara.
Ati ""Muri 2014 abanduraga ku mwaka bari 3/1000, ni ukuvuga abarenga gato ibihumbi 10. Ubu bushakashatsi bwerekanye ko uwo mubare wagabanutse ukaba ugeze kuri 1/1000, ni ukuvuga ko ubu abandura ku mwaka ari 5.400, bagabanutseho 1/2, ni byiza ariko si ibyo kwishimira kuko bakiri benshi"".
Minisitiri w’Intebe Dr Edouard Ngirente, yavuze ko u Rwanda ruhagaze neza mu kurwanya icyorezo cya SIDA.


Ati "" U Rwanda ruri mu nzira nziza iruganisha ku kugera ku ntego za 2020 z’Umuryango w’Abibumbye mu kurwanya SIDA. Imibare yerekana ko u Rwanda rutera intambwe nziza mu kurwanya icyo cyorezo, bigatuma ruba urwa mbere mu kubigeraho"".
Ati ""Twizera ko nidukomeza iyo nzira, tuzakomeza kugera kuri byinshi byiza. Ikindi cyiza ubushakashatsi bwerekanye ni uko umubare munini w’Abanyarwanda bazi uko bahagaze ku birebana n’ubwandu bwa SIDA, ikaba ari intambwe nziza mu gukumira ubwandu bushya"".





Amafoto: Primature
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/sida-mu-rwanda-yagumye-kuri-3-mu-myaka-isaga-10-ishize,Health
AGA-Rwanda Network yahagurukiye abiyita abavuzi gakondo bakorera mu bwihisho,"Urwo rugaga rukomeje gusaba abagikorera mu bwihisho kwigaragaza, bagahugurwa no kwigishwa amategeko agenga umwuga w’ubuvuzi gakondo mu kurushaho guhesha agaciro uwo mwuga.
Mu mahugurwa y’iminsi ine abavuzi gakondo bakoreye mu ishuri rikuru rya INES-Ruhengeri, uwitwa Nyirahabineza Gerturde, ukuriye abavuzi gakondo mu Rwanda yatangarije Kigali Today ko umubare w’abavuzi gakondo bamaze kubarurwa ukiri hasi agereranyije n’abawukora.
Ibyo ngo bikomeje kuba imbogamizi mu migendekere myiza y’uwo mwuga mu gihe hakiri abawukorera mu bwihisho bagamije gushaka indonke mu baturage, aho bikomeje kugira ingaruka ku buzima.
Yagize ati “Kugeza uyu munsi abibaruje bagera ku 1400. Aba icyo tubifuzaho ni ukumenya amabwiriza bagenderaho, birinda guca ibirimi, guca indasago, cyangwa kubyaza kuko ibintu bihuye n’inyama n’amaraso byose ntabwo byemewe ku bavuzi gakondo”.
Akomeza agira ati:“Hari abo twita ba rusahurira mu nduru, batifuza gushyirwa ku rutonde rw’abo dufite ngo bagaragare ko ari abavuzi gakondo kubera kwishakishiriza indonke. Dukomeje kubashakisha tubegera ngo bigishwe kandi dusaba n’inzego zishinzwe umutekano ngo babidufashemo mu guhagarika abo bakomeje kubeshya abaturage babangiriza ubuzima, babarya n’utwabo”.
Nyirahabineza yatanze ingero z’abaturage bagiye bapfa bitewe n’abiyitirira ubuvuzi gakondo bakorera mu bwihisho bakabashukisha imiti idafite ubuziranenge.
Agira ati: “I Burera hari uherutse gukata umwana w’amezi icyenda ikirimi, uwabikoze arafunzwe ariko umwana yarapfuye. Dufite uwa Rutsiro wafashe umugore w’imyaka 23 amuryamisha mu rugo ngo aramukurikirana aramuvura, ntiyigeze yibaruza. Ubu uwo mugore yarahaguye, uwabikoze afungiye i Nyakiriba”.
Abavuzi gakondo 50 basoje amahugurwa yateguwe ku nkunga y’ishuri rikuru INES-Ruhengeri, ku bufatanye n’ishami rya Komisiyo y’igihugu ikorana na UNESCO, AGA-Rwanda Network, NIRDA n’indi miryango inyuranye. Bamwe mu bavuzi gakondo bitabiriye ayo mahugurwa bavuga ko hari byinshi bungutse bizatuma umwuga w’ubuvuzi gakondo ugirira benshi akamaro.
Uwimana Beatha agira ati: “Imbogamizi duhura na zo mu gutegura imiti yacu, ni uko twese tutari ku rugero rumwe. Hari ababyigira ku babyeyi babo, ababyigira mu ishuri n’ababirebera ku bandi. Ariko uburyo twongerewe ubumenyi hari aho bidukura n’aho bitugeza. Hari ubwo bamwe batamenya gutegura imiti yabo, aho batanga n’imiti yagaze ugasanga abaturage bahaburiye ubuzima abandi bakadutakariza icyizere. Ariko izi mbogamizi ziragenda zishira uko duhugurwa”.
Abo bavuzi gakondo kandi barasaba amahugurwa ahoraho, byaba na ngombwa hagashingwa amashuri ya kaminuza yigisha ubuvuzi gakondo, kugira ngo imiti batunganya ikomeze kugirirwa icyizere nk’uko Uwimana Beatha akomeza abivuga.
Ati: “Hakenewe amahugurwa ahoraho, kandi dukeneye ubuvugizi cyane cyane muri Minisiteri y’Ubuzima kugira ngo idufashe umwuga wacu uvugururwe kandi uhabwe agaciro. Habe hajyaho n’amashuri makuru, abana bacu bigishwe ubuvuzi gakondo, kugira ngo bubashe kugira uruhare mu iterambere ry’igihugu cyacu”.
Padiri Dr Hagenimana Fabien, Umuyobozi wa INES-Ruhengeri, ishuri ryagize uruhare muri ayo mahugurwa, yavuze ko iryo shuri ritazahwema gufasha Abanyarwanda hagendewe ku bushakashatsi bukorwa n’ishuri.
Avuga ko ubumenyi iryo shuri ryatanze ku bavuzi gakondo, hari byinshi bubunguye bizabafasha gutera intambwe ibajyana mu ngaga zinyuranye hirya no hino ku isi, bateza imbere umwuga wabo w’ubuvuzi.
Ati: “Kuba amahugurwa yabereye muri INES-Ruhengeri, ni ibyerekana ko inshingano eshatu z’ishuri zijyanye no kwigisha, ubushakashatsi n’ibikorwa biteza imbere abaturage ziri kugerwaho. Ibyo twabigishije birimo gutegura imiti, kuyipima neza hitabwa ku isuku, kumenya ibice by’igiti bibamo umuti, niba ari imizi, igihimba cyangwa ibibabi no kumenya imyitwarire ikwiye mu banyamwuga”.
Akomeza agira ati:“Ubumenyi bajyanye buzabafasha kujya mu rugaga rurenzeho, muri Afurika cyangwa mpuzamahanga kugira ngo bazashobore kugira ijambo mu byo bakora kandi bibatunze”.
Mu mpungenge abavuzi gakondo bagaragaje, harimo ikibazo cyo kutagira icyemezo cy’ubuziranenge cyemewe na Leta bataremererwa, aho bahura n’imbogamizi zijyanye na bamwe mu babagana batabagirira icyizere ndetse n’imiti yabo ikaba itarenga umupaka.
Ndagijimana Osée, umwe mu bohererezwa abarwayi n’ibitaro binyuranye ngo abavure yagize ati: “Duhura n’imbogamizi nyinshi, ariko iya mbere ni uko imiti dukoresha itemerwa. Yemerwa n’abantu bake kandi kutayemera si ukuyizira, ahubwo ni ukutayigirira icyizere kuko tutarabona icyemezo cy’ubuziranenge. Turasaba ko Leta yadufasha ikaduha icyo cyemezo, tukaba twarenga imipaka, imiti yacu ikaba mpuzamahanga”.
Kuri icyo kibazo cyo kuba abavuzi gakondo bavura badafite icyemezo cy’ubuziranenge, Mvunabandi Dominique Umuyobozi ushinzwe ishami ry’ubumenyi n’ikoranabuhanga no guhanga udushya muri Komisiyo y’igihugu ikorana na UNESCO, avuga ko kubona icyo cyemezo bisaba urwego rw’ubumenyi.
Ngo ni yo mpamvu abavuzi gakondo bakomeje gutegurirwa amahugurwa.
Agira ati: “Kugira ngo ubone icyangombwa cy’ubuziranenge, birasaba ko ugomba kuba ufite urwego rw’ubumenyi mu gukora imiti. Twebwe nka komisiyo y’igihugu ya UNESCO, tugarukira mu kongerera ubumenyi buzatuma bakora iyo miti yujuje ubuziranenge. Ni na yo ntumbero tuganamo, murabona ko mu mahugurwa y’iminsi ine bamaze hano yabukakiye ubushobozi kandi iyi ni inshuro ya kane dutegura aya mahugurwa”.
Mu gukomeza guteza imbere ubuvuzi gakondo, ishuri rya INES-Ruhengeri ryamaze guhinga umurima wa hegitari ebyiri urimo amoko 300 y’ibimera, mu rwego rwo gutanga umusanzu ku bavuzi gakondo. Hakaba hateganywa guhingwa ubundi busitani bwisumbuyeho mu rwego rwo kurushaho koroherereza abavuzi gakondo kunoza inshingano bashinzwe.
Umunyamakuru wa Kigali Today/KT Radio
",https://www.kigalitoday.com/ubuzima/ubuvuzi/article/aga-rwanda-network-yahagurukiye-abiyita-abavuzi-gakondo-bakorera-mu-bwihisho,Health
Ubwumvikane buke hagati y’abantu buri mu bitera uburwayi bwo mu mutwe,"

Kutiyakira no kutihangana ni byo bivamo agahinda gakabije (depression). Iyo katavuwe ku gihe, gashobora kuvamo indwara yo mu mutwe ikomeye, bituma uyirwaye ntacyo abasha kwigezaho mu buzima.
Inzobere mu bijyanye n’ubuzima bwo mu mutwe mu bitaro bya kaminuza by’i Kigali (CHUK) Gasana Udahemuka Magnus avuga ko kudaha agaciro umuntu mufite aho muhurira yaba uwo mukorana, umuvandimwe, umubyeyi, umwana bigira ingaruka zikomeye mu buzima bwo mu mutwe.
Yagize ati “Igihe cyo mudashoboye kumutega amatwi, igihe cyose umuntu atanogewe mu isano abanamo n’abandi biragorana bikaba bisaba ko yitabwaho, bituma ubuzima bwo mu mutwe butengamara.”
Ibituma ubuzima bwo mu mutwe buhungabana harimo n’ibyago bitandukanye ndetse no kuba mu muryango w’umuntu hari abigeze guhura n’ubwo burwayi nk’uko yakomeje abisobanura.
Yagize ati “Ubundi umuhangayiko n’ishavu ni bimwe mu bintu byigenzi byatuma ahungabana mu mutwe ariko kimwe nk’izindi ndwara bishobora kuba bifite inkomoko ya kure, iyo hari uwigeze kurwara indwara yo mu mutwe mu muryango haba hari ibyago byinshi by’uko uzamukomokaho ashobora kuzayirwara.”
Raporo y’ishami ry’umuryango wabibumbye ryita ku buzima yashyizwe ahagaragara muri uyu mwaka wa 2019 ivuga ko umuntu umwe kuri bane ku isi afatwa n’uburwayi bwo mu mutwe bivuye ku makimbirane.
Ni mu gihe kandi muri uku kwezi tariki 10 Ukwakira 2019, hizihijwe umunsi wo kurwanya uburwayi bwo mu mutwe butera benshi kwiyahura, aho buri masegonda 40 ku isi umuntu yiyambura ubuzima.
Gasana Magnus usobanukiwe ibijyanye n’ubuzima bwo mu mutwe avuga ko mu buryo bwo guhangana n’ubu burwayi uwagaraje ibimenyetso byo kwigunga, kutumvikana n’abandi, agahinda n’ibindi, yegera inzobere.
Yagize ati “Yegereye inzobere bakaganira, agashira amanga byamufasha kandi tugashimira itangazamakuru riba ryatwegereye kugira ngo abantu basobanukirwe n’iki kibazo cy’indwara zo mu mutwe kuko bibangamira iterambere ry’imiryango.”
Minisiteri y’Ubuzima yo ivuga ko Abanyarwanda bagera kuri 11% babana n’agahinda gakabije, naho mu barokotse Jenoside yakorewe Abatutsi by’umwihariko ababana n’agahinda gakabije bakaba ari 32%.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/urusobe-rw-ubuzima/article/ubwumvikane-buke-hagati-y-abantu-buri-mu-bitera-uburwayi-bwo-mu-mutwe,Health
Ese wari uzi ko ibinure bifite akamaro kanini ku buzima bwawe?,"

Ni yo mpamvu tugiye kureba akamaro k’ibinure ku buzima bwa muntu n’amafunguro bibonekamo, ubwoko bwabyo ndetse n’ibibi byabyo.
Amakuru dukesha ibinyamakuru bitandukanye byandika ku buzima nka passeportsante.net, avuga ko ibinure kimwe n’izindi ntungamubiri nka protein n’ibinyasukari ari ingenzi cyane ku buzima bwa muntu, kuko bifasha mu mikorere n’imiterere y’ingingo zitandukanye z’umubiri muri ubu buryo:
•	Ibinure ni isoko ikomeye cyane y’imbaraga umubiri ukoresha, ndetse bifasha no kuringaniza imisemburo mu mubiri. Proteins n’ibinyasukali bitanga imbaraga zingana na kcl 4 kuri garama 1 mu gihe ibinure byo bitanga imbaraga zingana na kcal 9 kuri garama 1.
•	Byitabazwa mu kwinjiza vitamine n’imyunyungugu mu mubiri. Izo ni Vitamine A, D, E na K zinjira gusa zinyuze mu binure. Bishatse kuvuga ko bidahari izo vitamine zidashobora kubona uburyo zinjizwa mu mubiri ngo zikore akazi kazo.
•	Ibinure ni ingenzi cyane mu iyubakwa ry’igice cy’akaremangingo gishinzwe kukarinda, ndetse bigatuma umubiri uhora ku rugero rukwiye rw’ibiwugize n’urw’ubushyuhe.
•	Ibinure bigira uruhare runini mu kugira uruhu rwiza n’umusatsi mwiza.
Sobanukirwa n’ubwoko bw’ibinure
1.	Saturated fats (Ibinure byuzuye)
Ibinure byuzuye kuva kera byagiye bifatwa nk’isoko y’umubyibuho ukabije, nyamara ubushakashatsi bukaba bwaragaragaje ko kurya ibikungahaye ku binure nta ngaruka bigira mu gutera indwara z’umutima, izibasira udutsi duto dutwara amaraso cg se stroke n’umubyibuho ukabije.


Ubu bwoko bw’ibinure byuzuye buboneka nko mu kimuri, fromage, inyama yaba iz’inka, inkoko, ingurube n’izindi, mu mata no mu bindi bikomoka ku matungo.
2.	Unsaturated fats (Ibinure bituzuye)
Ibi binure bifite akamaro ko kurinda umutima no gufasha umubiri mu kubika ibinure, kugabanya ibiro, gukora neza k’umusemburo wa insulin (uyu musemburo ugira uruhare runini cyane mu kubyibuha cg kunanuka k’umuntu) ndetse no guhorana imbaraga. Biboneka muri avoka, mu tubuto twa macadamia, Elayo (olive) n’amavuta ya Elayo (olive oil), almonds, inzuzi z’ibihaza na sezame ndetse no mu bunyobwa.
Ubundi bwoko bw’ibinure ni ubuzwi ku izina rya Omega 3 na omega 6. Omega 3 igabanya ububyimbirwe, igafasha imisemburo guhora ku rugero rukwiye ndetse no kurinda agahu k’uturemangingo. Omega 6 yo, ifasha cyane mu mikorere y’ubwonko n’imikaya, nubwo ishobora gutera ububyimbirwe mu mubiri.


Umubiri ukenera urugero ruto cyane rwa Omega 6 dore ko inaboneka mu bintu byinshi cyane nk’ibyo kurya bikaranze, ifiriti, imigati, biscuits n’ibindi bitunganyirizwa mu nganda.
Ni yo mpamvu ari ngombwa kurya cyane ibikungahaye kuri Omega 3 nk’amafi, amagi ndetse n’amavuta y’ibihwagari ukirinda kurya byinshi birimo Omega 6 nk’amavuta y’ibigori na soy sauce kuko byongera ububyimbirwe mu mubiri.
3.	Ubundi bwoko bw’ibinure ni Trans fats
Ubu nibwo bwoko bw’ibinure bibi, kandi bidapfa kuboneka mu buryo busanzwe, kuko bisaba guhindurwa ukundi ahanini bikorewe mu nganda.
Ibi binure biboneka ari uko habayeho ihindura ry’ibinure bisanzwe nko mu ikorwa ry’amavuta ya soya cg ibigori, hakoreshejwe ikinyabutabire cya hydrogen (hydrogenated oil).
Ibi uzabisanga no ku dupapuro bomeka ku byo kurya byakorewe mu nganda, handitseho “partially hydrogenated oil”.
Amavuta y’ibigori na soya abonekamo Omega 6 nyinshi cyane, ari yo itera ububyimbirwe mu mubiri na allergies ku bantu bamwe na bamwe.


Ntitwasoza tutarebye ingaruka zibaho igihe umubiri ukennye ku binure, no mu gihe byarenze urugero. Gufata amafunguro akennye ku binure bituma habaho ihindagurika mu mikurire, ndetse hakabaho n’ibyago byinshi byo kurwara indwara zidakira. Iyo ibinure bibaye bike mu mubiri bigaherekezwa no kubura isukari na protein ndetse n’ibitera imbaraga muri rusange, bituma habaho indwara ziterwa n’imirire mibi.
Mu gihe ibinure bifatwa mu buryo burengeje igipimo gikenewe, bikurura umubyibuho ukabije, bikongera n’ibyago byinshi byo kurwara indwara z’umutima ndetse n’izindi ndwara zitandura nka cancer na diyabete yo mu bwoko bwa 2.
Mu gutegura iyi nkuru twifashishije ibinyamakuru bitandukanye nka passeportsante.net na femmeactuelle.fr
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/urusobe-rw-ubuzima/article/ese-wari-uzi-ko-ibinure-bifite-akamaro-kanini-ku-buzima-bwawe,Health
Amakimbirane yo mu muryango ari mu bitera indwara zo mu mutwe – RBC,"Ibi babitangaje mu imurikabikorwa ry’Ibitaro bishinzwe ubuvuzi bw’indwara zo mu mutwe, CARAES-Ndera, ryabereye mu kigo cyitwa Icyizere ku Kicukiro ku wa gatanu tariki 18 Ukwakira 2019.
Minisiteri y’Ubuzima(MINISANTE) igaragaza ko mu rubyiruko rufite hagati y’imyaka 14-18, abafite ibimenyetso by’uburwayi bwo mutwe bagera ku 10%, kandi ko muri rusange Abanyarwanda basaga 11% babana n’agahinda gakabije.
Iyo bigeze ku barokotse Jenoside yakorewe Abatutsi, ho ngo ababana n’agahinda gakabije bagera kuri 32% nk’uko umukozi wa RBC ushinzwe gukurikirana ubuzima bwo mu mutwe, Claire Nancy Misago yakomeje abisobanura.
Misago agira ati ""Ibi bibazo birakomeye ku buryo byaviramo ababifite kwiyahura, kwigunga no kugaragaza ibimenyetso by’uburwayi bwo mu mutwe bukomeye"".
Ati ""Ahanini biraterwa n’amakimbirane mu miryango kandi kuvura izi ndwara birahenda, imbaraga nyinshi zigomba gushyirwa mu kwirinda ayo makimbirane, tugomba kwiga gutega amatwi abandi"".
Umuyobozi w’Ibitaro bya Caraes Ndera, Frère Nkubiri Charles avuga ko uretse abarwayi bo mu mutwe barenga 350 bahacumbitse, ibyo bitaro ngo ntibishobora kujya munsi y’abantu 170 baza kubyivurizamo buri munsi bataha.
Umwe mu miryango ikora ubujyanama bwo kwirinda uburwayi bwo mu mutwe , ’Community Based Sociotherapy’ na wo urashimangira ko mu miryango hari ibibazo byinshi byatera abantu uburwayi bwo mu mutwe.
Umukozi wawo witwa Nicole Mukimbili agira ati ""Twagiye twumva abantu biyahura cyangwa babigerageza, aho umuntu akubwira ati ’nshwana n’umugabo buri munsi"".
Mu turere 12 uyu muryango ukoreramo, ngo wahisemo gukora amatsinda yo kuganiriza abantu bafite ibibazo, kugira ngo bamenye uburyo babyitwaramo hamwe no kubakorera ubuvugizi mu nzego zishinzwe kubitaho.
RBC n’abafatanyabikorwa bavuga ko amakimbirane mu miryango, ubumuntu bwashize mu bantu hamwe n’ingaruka za Jenoside yakorewe Abatutsi mu 1994, ngo bituma abantu benshi bakoresha ibiyobyabwenge maze ibyari ihungabana bikabyara uburwayi bukabije bwo mutwe.
Icyakora ubu burwayi ngo buravurwa bugakira, nk’uko bishimangirwa na Iyakare Rwema Gustave waburwaye abitewe n’inshuti bagendanaga, ngo zamwoheje kunywa ibiyobyabwenge.
Iyakare avuga ko yamaze ukwezi mu bitaro by’i Ndera, akaza gukira nyuma yo kureka ibiyobyabwenge n’inshuti zamwoshyaga.
Ikigo RBC gisaba Abanyarwanda kugana ibigo nderabuzima bibegereye, kugira ngo abarwayi bo mutwe babashe guhabwa imiti n’ubujyanama, abatarwaye na bo bagasabwa kumenya ibimenyetso byatera indwara zo mu mutwe n’uburyo bazikumira.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/indwara/article/amakimbirane-yo-mu-muryango-ari-mu-bitera-indwara-zo-mu-mutwe-rbc,Health
Abana bangana na 7% ntibabona inkingo zose – Minisitiri Gashumba,"Abinyujije kuri Twitter, yagize ati « Dufatanye tugere ku bana 7% batabona inkingo zose uko bikwiye, ababyeyi 9% bakibyarira mu rugo... buri karere gafatanye n’ikigo cy’igihugu cyita ku buzima(RBC), amavuriro, n’abajyanama b’ubuzima tuzibe ibyuho byose »
Minisitiri w’Ubuzima abitangaje mu gihe kuva tariki ya 14 Ukwakira 2019 hatangijwe icyumweru cyo kwita ku buzima bw’umwana n’umubyeyi, kizibanda ku bukangurambaga bwo kwita ku mwana ugisamwa kugera ku minsi igihumbi.
@RwandaLocalGov , dufatanye tugere ku bana 7% batabona inkingo zose uko bikwiye, ababyeyi 9% bakibyarira mu rugo... buri karere gafatanye na @RBCRwanda , amavuriro, n’abajyanama b’ubuzima tuzibe ibyuho byose https://t.co/huv3mCu2cq
— Dr Diane GASHUMBA (@DianeGashumba) October 13, 2019
Icyumweru cyatangiriye mu Karere ka Karongi kagaragayemo 49% by’abana bafite imirire mibi. Umunyamabanga wa Leta muri Minisiteri y’Ubuzima Dr Patrick Ndimubanzi asaba Abanyarwanda kwita ku buzima bw’umwana kuva agisamwa kugeza abaye mukuru, aho abagore batwite basabwa kwirinda imirimo ivunanye, kuruhuka bihagije, gufata indyo yuzuye, gufata inkingo no kwipimisha kwa muganga.
Umunyamabanga wa Leta muri Minisiteri y’Ubuzima avuga ko kwita ku mwana n’umubyeyi bikajyana no kubyarira kwa muganga no konsa umwana amezi 6 nta kindi ahawe.
Mu cyumweru cyo kwita ku buzima bw’umubyeyi n’umwana hazitabwa ku bikorwa by’isuku no gutanga ibinini by’inzoka ku bana hakazakorwa n’ubukangurambaga bwo kwirinda malaria hamwe no kuboneza urubyaro.
Dr. Ndimubanzi avuga ko u Rwanda rwateye intambwe igaragara mu kugabanya impfu z’ababyeyi n’iz’abana ku buryo imibare yabaganutse.
Ati “Ku ntego z’iterambere rirambye turasabwa kongeramo imbaraga kugira ngo dushobore kugabanya impfu z’ababyeyi nibura inshuro eshatu n’impfu z’abana inshuro ebyiri, birasaba ko twongeramo imbaraga ahantu hose. »
Dr. Mwinga Kasonde, uhagarariye ishami ry’Umuryango w’Abibumbye ryita ku Buzima, OMS mu Rwanda avuga ko u Rwanda ruri mu bihugu bike bya Afurika byabashije kugera ku ntego z’ikinyagihumbi ndetse ruri mu bihugu bike bya Afurika byageze ku ntego yo kugabanya igipimo cy’impfu z’abana bari munsi y’imyaka itanu muri 2015.
Ishami ry’Umuryango w’Abibumbye ryita ku bana (UNICEF) rivuga ko u Rwanda rutuwe na miliyoni 11 n’ibihumbi 610, abana bapfa batarageza imyaka itanu bari kuri 37.9 ku gihumbi.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/ubuvuzi/article/abana-bangana-na-7-ntibabona-inkingo-zose-minisitiri-gashumba,Health
Indwara y’igicuri iravurwa igakira - RBC,"Ikigo cy’igihugu cy’ubuzima (RBC) kivuga ko umubyeyi utitaye ku buzima bw’umwana kuva agisamwa, ntiyitabire kwipimisha kwa muganga, kutubahiriza inama agirwa z’imyitwarire ye no kutabyarira kwa muganga bishobora kumugiraho ingaruka zo kubyara umwana unaniwe, ibintu bimukururira ibyago byinshi byo kurwara igicuri.
Claire Nancy Misago, umuyobozi mu kigo RBC ushinzwe ubuzima bwo mu mutwe ku rwego rw’ibanze yagize ati: “Mu Rwanda mu barwaye indwara zo mu mutwe, 60% ni abarwaye igicuri. Abenshi bayikomora ku kuba baba baravutse bananiwe nyuma yaho bikabaviramo izo ngaruka; nyamara hari icyo abantu bashoboraga gukora mbere cyane cyane bita ku buzima bw’umwana kuva agisamwa umubyeyi akarya indyo yuzuye, kwirinda imirimo ivunanye akaruhuka bihagije n’igihe kigeze akabyarira kwa muganga kugira ngo bimurinde gutinda ku bise”.
Uyu muyobozi kandi anavuga ko mu bindi bishobora gutera iyi ndwara harimo ikoreshwa ry’ibiyobyabwenge byangiza ubwonko, no kuba umuntu ashobora gukora impanuka akangirika imitsi yo ku bwonko na byo biri mu bikurura ibyago byinshi byo kurwara igicuri.
Agira ati: “Abantu babashije kwirinda ibyangiza ubuzima bwo mu mutwe, byatanga amahirwe yo kugabanya ubwiyongere bw’abarwara igicuri”.
Indwara y’igicuri iravurwa igakira, bisaba kuyivuza neza kandi hakiri kare
Kanyabutembo Chantal ubwo yari afite imyaka 11 agitangira amashuri yisumbuye nibwo yafashwe n’indwara y’igicuri; icyo gihe hari mu mwaka wa1992. Avuga ko n’ubwo akenshi yahoraga arwaye, ntibyamubuzaga kuza mu bana batanu ba mbere mu ishuri, ariko bigeze mu kizamini cya Leta ntiyabashije gutsinda kuko yari yarazahajwe na yo.
Nyuma yaho nk’uko yakomeje kubitangariza Kigali Today ababyeyi bamujyanye mu gihugu cy’u Bwongereza aravurwa arakira ahita anahakomereza amashuri aharangiriza kaminuza.
Yagize ati: “Rwari urugendo rukomeye cyane kuko ngitangira kurwara nahoraga nitura hasi nibura inshuro eshanu ku munsi. Abaturanyi ntibanyakiriye uko nari ndi kuko birirwaga bancira imigani bati dore kiriya gikobwa kitazigera kigira icyo cyimarira, cyafashwe n’amashitani, mbese bagahora bangendera kure”.
Yongeraho ati : “Nyuma y’imyaka itatu mvurirwa ahantu henshi, iwacu banjyanye mu gihugu cy’u Bwongereza kuko icyo gihe hari nko mu mwaka wa 1996 Jenoside ikirangira, hano iwacu ubushobozi bwo kuyivura bwari bukiri hasi. Ngezeyo navuwe bihagije nkomeza amasomo, mbasha gukira burundu, ubu narangije kaminuza muri icyo gihugu, mbonayo akazi keza”.
Kanyabutembo Chantal yemeza ko umurwayi w’igicuri wavuwe hakiri kare, wubahirije inama za muganga akanywa imiti uko bikwiriye akira, akabasha gukora imirimo yose nta nkomyi. Ubu arikorera aho yohereza ibicuruzwa mu mahanga kandi akaba yarashinze n’umuryango wita ku barwaye indwara y’igicuri hano mu Rwanda witwa GECO uhuriyemo abasaga 450.
Bamwe mu barwaye iyi ndwara y’igicuri bavuga ko n’ubwo hari ibigenda bikorwa mu kwigisha ububi bwayo no kwita ku bayirwaye, ngo haracyari abakibaha akato n’abayifata ukundi bakayita amarozi, bigatuma hari abatinda kuvurwa.
Uwitwa Ndayishimiye wo mu Karere ka Burera na we uyirwaye yagize ati: “Abaduha akato baracyahari, baracyafite imyumvire y’uko ntacyo dushoboye, usanga harimo abatatugirira icyizere nyamara dushoboye nk’abandi. Ibi ariko ntibiduca intege kuko natwe duharanira kugaragaza itandukaniro ry’iyo myumvire mibi n’ubwo hataburamo bacye muri twe bica intege rimwe na rimwe bikabagiraho ingaruka zo kutayivuza neza”.
Igikorwa cyo gutangiza icyumweru cyahariwe kuzirikana ububi n’ingaruka z’indwara y’igicuri mu Karere ka Gakenke cyabaye ku wa mbere tariki ya 14 Ukwakira 2019.
Umuyobozi w’Akarere ka Gakenke wungirije ushinzwe imibereho myiza y’Abaturage, Uwimana Catherine, ahereye ku insanganyamatsiko y’iki cyumweru irebana no gukangurira abantu kumenya ibyerekeye iyi ndwara no kuvuga ibyayo kugira ngo bikureho urujijo, yasabye abaturage kujya bisuzumisha hakiri kare kugira ngo bamenye uko ubuzima bwabo buhagaze.
Yagize ati: “Ni byiza ko abantu mwisuzumisha hakiri kare kugira ngo mumenye uko ubuzima bwanyu buhagaze amazi atararenga inkombe, by’umwihariko uwatangiye kugaragaza ibimenyetso bidasanzwe akihutishirizwa kwa muganga.” 
“Ikindi twifuza ni uko mumenya ko indwara y’igicuri mudakwiye kuyitiranya n’amarozi, kuko kenshi usanga hari abihutira kujya mu bapfumu ngo barozwe, bakorekayo amafaranga baruhiye, bagasigara nta n’urwara rwo kwishima. Mumenye neza ko iby’abapfu biribwa n’abapfumu. Nta mpamvu rero yo kubamarira utwo mwakoreye mwishyira muri ako kaga n’umurwayi adakurikiranwa hakiri kare”.
Ibitaro bya Nemba bigaragaza ko bifite abarwaye indwara y’igicuri 160 bikurikirana, mu gihe abagera kuri 201 ari bo bakurikiranwa n’ibigo nderabuzima bikorana n’ibi bitaro bibarizwa mu Karere ka Gakenke.
Inzego z’ubuvuzi zigaragaza ko ubu mu Rwanda abaganga bafite ubushobozi bwo kuvura iyi ndwara kandi igakira burundu. Ngo icyo bisaba ni ukuyisuzumisha uwo igaragayeho akavurirwa ku bitaro cyangwa ikigo nderabuzima kandi agakira burundu.
Bisaba kandi gukurikiranwa n’abaganga hakiri kare, hitabwa ku kubahiriza inama zitangwa n’abaganga no gufata imiti uko bikwiye. Ubushakashatsi bwakozwe kuri iyi ndwara ishyirwa mu byiciro by’indwara zo mu mutwe bugaragaza ko abatayivuje hakiri kare bibaviramo kugira ubumuga bwo mu mutwe burundu cyangwa ikabahitana.
Umunyamakuru wa Kigali Today/KT Radio
",https://www.kigalitoday.com/ubuzima/ubuvuzi/article/indwara-y-igicuri-iravurwa-igakira-rbc,Health
Twahirwa urembye kubera uburwayi bw’impyiko arasaba ubufasha ngo abashe kubaho,"Twahirwa Aphrodis ukomoka mu Murenge wa Musambira mu Karere ka Kamonyi, yarerwaga na se gusa kuko nyina yapfuye muri 2004.
Ubwo yari arangije umwaka wa mbere w’amashuri yisumbuye mu rwunge rw’i Ruyanza muri 2017, ngo yatangiye kumva acika intege cyane, akabura umwuka ndetse atangira no kubyimba amaguru.
Avuga ko umubyeyi umwe bari basigaranye yabuze amafaranga yo kumusuzumisha uburwayi, ariko agira amahirwe nyirasenge aza kubasura ahita amuzana i Kigali kumuvuza.
Twahirwa yaripimishije kwa muganga basanga arwaye impyiko, akaba adashobora kwihagarika cyangwa gusohora umwanda w’inkari(kuko uyu murimo ukorwa n’impyiko).
Ibi bituma imyanda yakabaye isohoka yivanga n’amaraso mu mubiri, agatangira kubyimba ibirenge no mu maso, akababara ndetse akabura uko ahumeka, ku buryo bimugumyemo iminsi irenze ibiri yahita ashiramo umwuka.
Twahirwa ahora ajya ku bitaro by’i Kanombe inshuro eshatu buri cyumweru bakamuvomamo imyanda(serivisi yitwa Dialyse) kugira ngo adapfa, nyirasenge akamwishyurira amafaranga ibihumbi 285.
Twahirwa agira ati ""Ubu nirinda kunywa amazi menshi kugira ngo agahago katuzura vuba kandi ni yo nywa yonyine, ntegekwa kurya inyama z’ifi cyangwa inkoko n’ibirayi byatetswe bibanje gutumbikwa mu mazi mu gihe cy’amasaha atandatu"".
Nyirasenge wa Twahirwa yitwa Uwanyirigira Domitriata. Afite umugabo n’abana batanu, baba mu bukode ku Kimironko kandi ngo ni we wenyine ufite akazi koroheje ahemberwa buri kwezi.
Uwanyirigira avuga ko yarinze kugurisha isambu kugira ngo yishyurire mwisengeneza we serivisi ya dialyse ihora imutwara amafaranga arenga 1,140,000 buri kwezi.
Agira ati ""Ubu maze amezi ane ntanga akayabo k’amafaranga none yanshiranye, kandi ni jyewe jyenyine ukora, umugabo ni umushomeri, kandi ibi birajyana n’uko abana na bo bakenera amafaranga y’ishuri"".
""Ndasaba umuntu wese ufite umutima ukunda kudufasha mu gihe tugitegereje kumujyana mu Buhinde kumubagisha no kumuteramo impyiko nzima"".
Mu bana batandatu bavukana na Twahirwa, murumuna we witwa Murengerantwari Fabien w’imyaka 21, ngo yemeye gukurwamo impyiko imwe kugira ngo arengere ubuzima bwa mukuru we.
Minisiteri y’Ubuzima na yo yemeye kwishyurira Twahirwa ikiguzi cy’ubuvuzi mu Buhinde, ariko ngo iracyagirana amasezerano n’ibitaro bizamwakira aherekejwe n’umuganga umukurikirana ndetse na Murengerantwari uzakurwamo impyiko.
Uwanyirigira Domitriata, nyirasenge wa Twahirwa, akomeza avuga ko amafaranga y’urugendo rw’abo bahungu, gufungura no gucumbika na yo ngo agomba kuva ku mufuka we.
Arasaba uwakumva amufitiye impuhwe n’imbabazi ashaka kumufasha, kumuhamagara kuri nimero ya telefone 0788 501 488, cyangwa akamwoherereza ubwo bufasha bw’amafaranga kuri ’Mobile money’.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/indwara/article/twahirwa-urembye-kubera-uburwayi-bw-impyiko-arasaba-ubufasha-ngo-abashe-kubaho,Health
Gukora imibonano mpuzabitsina ukiri muto byangiza ubwonko,"

Ni mu gihe raporo y’ishami ry’umuryango wabibumbye ryita ku buzima (OMS) yo mu mwaka wa 2018, ivuga ko hirya no hino ku isi, hari abana bafite guhera ku myaka 14 kuzamura usanga baratangiye gukora imibonano mpuzabitsina.
Iyo raporo y’umuryango wabibumbye kandi, ivuga ko ku mugabane wa Afurika no muri bimwe mu bihugu bya Aziya, uwo mubare wongerwa no gushyingira ku ngufu abana bakiri bato, kubafata ku ngufu ndetse no kubasambanya bakiri bato.
Ibi bikagira ingaruka zikomeye ku bwonko bw’umwana, aho zitangira kwigaragaza ageze mu myaka ya 20 kuzamura.
Abahanga mu bijyanye n’imitekerereze (Psychology) bavuga ko umwana usambanye akiri muto bimuviramo kuba imbata yabyo, kwandura indwara yo kwiheba no kutigirira ikizere (Depression), ndetse no gushaka gukoresha ibiyobyabwenge.
Ubushakashatsi bwa Kari Kugler, bwakorewe ku bana bari hagati y’imyaka 14 na 19 bakoze imibonano bakiri bato n’abandi batigeze bayikora, bwasanze abayikoze kare bagira imterereze itandukanye n’iyabatarayikoze.
Ikindi ngo ni uko abayikoze kare bagira ibyago byinshi byo kwandura indwara zo mu mutwe bakagira n’imyitwarire idasanzwe muri sosiyete ugereranyije n’abatarayikoze kare.
Mu Rwanda imibare y’abana bakora imibonano mpuzabitsina bakiri bato ikomeje kuzamuka aho kugeza ubu, Ministeri y’ubuzima ivuga ko abana b’abakobwa bagera ku bihumbi 19 bamaze guterwa inda zitateguwe.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/indwara/article/gukora-imibonano-mpuzabitsina-ukiri-muto-byangiza-ubwonko,Health
Abaganga bongerewe ubumenyi ku gusuzuma no kuvura hakiri kare indwara zifata ubwonko ,"

Hari igihe abantu barwara umutwe cyangwa bakabyimba amaguru, cyangwa bakagira ikibyimba mu mutwe ariko ntibite ku kwisuzumisha no kwivuza.
Ibi ni bimwe mu bibazo byagaragaye muri ayo mahugurwa yatangiye ku wa mbere tariki 30 Nzeri 2019, akaba yahabwaga abaganga b’Abanyarwanda kugira ngo babashe kugira ubumenyi bw’ibanze ku ndwara zitandukanye zirimo izitandura kugira ngo babashe kwakira no gukemura bene ibyo bibazo.
Aya mahugurwa abayeho mu gihe muri iki gihe u Rwanda rufite abaganga b’inzobere b’Abanyarwanda batatu bavura indwara nk’izo zo mu mutwe. Ni mu gihe abavura indwara za kanseri u Rwanda rufite bane gusa.
Uyu mubare uracyari muto kuko bagomba kuvura Abanyarwanda babarirwa muri miliyoni 12.
Ni muri urwo rwego guhera ku wa mbere abaganga b’Abanyarwanda barimo guhabwa ubumenyi ku kuvura no gutahura indwara zishobora no kuvamo kanseri.


Urugero ku bantu baba basabwa kwisuzumisha bene izo ndwara ni nk’umuntu ufite ikibyimba mu mutwe, nk’umuntu uribwa mu nda, cyangwa se nk’abasaza n’abandi bantu usanga bagenda bunamye. Abakiri bato na bo ngo hari igihe babona ibimenyetso by’uburwayi ariko ntibivuze hakiri kare, ntibanisuzumishe, bikaba byabaviramo kanseri nk’aho bashobora kugira ikibyimba gikomeye cyane mu mutwe bikaba byabasaba kujya kwivuriza mu mahanga kuko uburwayi buba bugeze ku rwego rukomeye.
Ibyo ngo birabahenda mu gihe nyamara iyo bisuzumwa hakiri kare biba byarashoboraga kuvurwa.
Mu gihe abantu babona umuntu agenda atitira, yunamye, amaguru adakomeye ku buryo bigora umuntu kugenda, ibyo ngo biba ari ibimenyetso bigaragaza ko umuntu hari ikibazo afite cy’imitsi ikorana n’ubwonko.
Aya mahugurwa y’iminsi itanu yatewe inkunga na East African Development Bank (EADB) Biteganyijwe ko ayo mahugurwa y’ubwoko bwa gatatu azasozwa muri uyu mwaka akazasiga habonetse Abanyarwanda, Abanyakenya n’Abanyatanzaniya babasha gusuzuma no kuvura izo ndwara.
Iyi gahunda yo guhugura abaganga yatangiye muri 2016 bikaba biteganyijwe ko izasozwa nyuma y’imyaka ine, ahazahugurwa abaganga bagera kuri 600 bo muri ibyo bihugu.
Bahugurwa ku gusuzuma umurwayi no kumenya amakuru y’uwo murwayi nko kuba yaba yarigeze kunywa urumogi, cyangwa niba hari ibindi bibazo bikomeye yaba yarahuye na byo mu buzima bishobora kuba intandaro y’ubwo burwayi.
Nyuma ya 2020, bamwe muri abo bahuguwe bagaragaza ubushake bazahabwa amahirwe yo kujya i Burayi kwiyungura ubumenyi bwisumbuyeho mu kuvura izo ndwara.
Umuyobozi w’ibitaro bya Kaminuza by’i Butare (CHUB), Dr Sendegeya Augustin, yavuze ko aya mahugurwa yari akenewe cyane kuko umubare w’Abanyarwanda barwaye indwara zitandura wariyongereye.
Urugero ni nk’aho imibare igaragaza ko kuva muri 2017 kugeza ubu abantu bivuje izo ndwara bavuye ku 110 bagera ku basaga 500.
Guhugura abo baganga ngo bizabafasha kwita ku bafite ibyo bibazo by’uburwayi bitabweho bavurwe butaragera kure.
",https://www.kigalitoday.com/ubuzima/ubuvuzi/article/abaganga-bongerewe-ubumenyi-ku-gusuzuma-no-kuvura-hakiri-kare-indwara-zifata-ubwonko,Health
Abafite ubumuga bwo kutabona babana bate n’ibibakikije?,"

Abantu babona bibaza byinshi ku bantu batabona burundu. Mu byo bibaza harimo uko babona ibibakikije, niba hari ikintu na kimwe bareba, niba se babona umwijima w’icuraburindi gusa. Muri iyi nkuru bimwe muri ibyo bibazo birabonerwa ibisubizo.
Tubanze dusobanukirwe n’igitera ubuhumyi
Ubuhumyi bushobora kuvukanwa, guhererekanywa mu muryango (Hérédité), hari n’ubuterwa n’indwara zitandukanye nka diyabete, mugiga, iseru, inzoka n’izindi. Hari n’ubuturuka ku mpanuka ndetse n’intambara.
Ubusanzwe, amaso ni yo adufasha kumenya ibintu bidukikije. Bityo rero, iyo umuntu atakibona ahita atangira gukoresha ibindi byumviro, harimo guhumurirwa, kumva, gukorakora no kuryoherwa.
Kigali Today yaganiriye na Ingabire Severin, ufite ubumuga bwo kutabona, akaba afite impamyabumenyi y’icyiciro cya kabiri cya kaminuza mu mateka n’uburezi, anabarizwa muri komite nyobozi y’Ubumwe nyarwanda bw’abatabona (RUB).
Arasobanura neza uburyo babona ibibakikije
Agira ati: “Kutabona ntabwo bivuze ko umuntu adatekereza cyangwa ko ubwonko budakora. Umuntu ayoborwa n’ibintu bibiri harimo ubwonko n’umutimanama. Ibyo byombi biha umuntu ishusho y’ikintu kiri imbere ye, inyuma, iburyo cyangwa ibumoso y’aho ahagaze. Icyo umuntu arebesha imboni, utabona we ashobora kutakibona ariko kwiyumvisha neza ishusho icyo kintu gifite bimubamo cyane cyane bigahuzwa n’ibyo bavuga ngo iyo urugingo rumwe ruhagaze urundi rukora inshuro eshatu rwa rundi rwakoraga. Urugero njyewe nshobora kumenya ko imvura igiye kugwa kandi ntarebye mu kirere kubera ko hari impinduka ziba mu mubiri wanjye, yaba kuzamuka kw’igipimo cy’ubushyuhe ndetse n’amaso yanjye nkumva yatangiye kuremera. Icyo gihe mpita menya ko imvura igiye kugwa kandi koko bikaba byo.”


Ibi kandi tubisanga ku rubuga rwa internet rw’ikinyamakuru cya siyansi atlantico.fr aho kivuga ko ubwonko bufite ubushobozi bwo guhindura imikorere bitewe n’ikibazo buhuye na cyo.
Gikomeza kigira kiti “Hari ibimenyetso byinshi byerekana ko iyo bimwe mu byumviro bidakora, ubwonko bushobora kwirwanaho, bukongera imbaraga z’ibindi byumviro, ari na byo biba ku bantu bafite ubumuga bwo kutabona.”
Izi ni zimwe mu ngero zibisobanura
Kumva: Ubwonko bushobora kwishushanyiriza ifoto y’umuntu bukurikije uko agenda cyangwa uko avuga. Abantu batabona barumva cyane ku buryo bashobora kumenya ibintu biri hafi yabo, urugero nk’icyerekezo cy’ibinyabiziga, uko icyumba kingana n’aho ibintu biteje akaga biherereye.
Guhumurirwa: Guhumurirwa na byo bishobora gutuma umuntu atahura ibindi bintu. Urugero, iyo umuntu utabona agenda mu muhanda, ashobora kumva impumuro gusa agatahura ahari resitora, isoko n’ibindi. Iyo mpumuro si yo yonyine ituma amenya ibintu, kuko iza yiyongera ku bintu aba asanzwe azi bitewe n’amajwi yabyo n’ibyo amenya bitewe n’uko abikozeho.
Gukorakora: Umwe mu baganiriye n’ikinyamakuru atlantico.fr yagize ati “Intoki zanjye ni zo maso yanjye.”
Iyo akoresha inkoni y’abatabona, intoki zimufasha kureba ahantu harehare kurushaho.
Undi na we wavutse atabona agatozwa gukoresha iyo nkoni akiri muto, agira ati “Ibindi byumviro n’ubwonko bimfasha kumenya aho ndi, inkoni yanjye na yo ikamfasha kumenya ibiri mu nzira nyuramo.”
Gukorakora, na none ni byo bituma abantu batabona basoma inyandiko zabagenewe.
Ibi na none byagarutsweho binashimangirwa na Ingabire, asobanura uko abasha kumenya abantu.
Agira ati:”Umuntu utabona abasha gutandukanya abantu mu buryo bwo kumva impumuro yabo, kumva intambuko y’ibirenge byabo, wakandagira akamemya ati uwo ni kanaka ugiye cyangwa uje. Kumva amajwi yabo byo ni ibisanzwe, ariko noneho hiyongeraho gukora ku muntu ukamenya uwo ari we kubera ko uba waramumenyereye.”
Abatabona bahura n’imbogamizi mu buryo babana n’ibibakikije zituruka ku myumvire y’abo babana na bo mu buzima bwa buri munsi. Ingabire avuga ko ibibakomerera cyane ari ukuba abo babana na bo babatekerereza, urugero nko kuba wamugurira umwenda cyangwa inkweto bitandukanye n’ibyo we yifuzaga, kumugaburira ifunguro ritandukanye n’iryo yagusabye, n’ibindi.
Mu bindi bibabangamira yavuze ikijyanye n’uburyo abo babana babika ibikoresho byo mu rugo. Atanga inama y’uko umuntu ubana n’utabona yajya amuha uburenganzira bwo kubika ibikoresho byo mu rugo no kwirinda kubyimura mu mwanya bimenyerewemo kugira ngo afashe utabona kubigeraho mu buryo bumworoheye no kumurinda impanuka zaturuka ku bitabitse neza byateza akaga.
Aha yatanze urugero rw’ibirahure cyangwa ibindi bintu bimeneka, kwandarika isuka n’ibindi.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/urusobe-rw-ubuzima/article/abafite-ubumuga-bwo-kutabona-babana-bate-n-ibibakikije,Health
Kurinda umwana kanseri ni ukumenya ko ayifite hakiri kare,"Uwo muganga akangurira ababyeyi kugira umuco wo gupimisha abana babo bakiri bato nibura rimwe mu mwaka, kugira ngo barebe niba nta kanseri bafite kuko idafata abakuze gusa nk’uko hari ababyibwira, bityo uwo bayisanganye igafatiranwa n’abaganga hakiri kare.
Ku isi buri mwaka abana ibihumbi 300 bari munsi y’imyaka 19 barwara kanseri zitandukanye, mu bihugu bifite amikoro nk’i Burayi n’ahandi 80% baravurwa bagakira, mu gihe mu bihugu bikiri mu nzira y’amajyambere n’u Rwanda rurimo, abakira batagera no kuri 30%, cyane cyane abarwara kanseri yo mu maraso (Leukemia).
Prof. Mucumbitsi avuga ko mu Rwanda ubuvuzi bwa kanseri bugenda butera imbere, ikibazo gihari ari uko abavuza abana babikora batinze yarageze mu mubiri wose, akavuga ko ari ngombwa ko abana basuzumwa kenshi.
Ati “Kanseri ishobora gufata umwana wenda mu nda, yatinda kuvurwa ikajya mu magufa, mu mutwe n’ahandi, icyo gihe iramwica kuko yatinze kuvurwa igakwirakwira umubiri wose. Abantu rero twagombye kugira umuco wo gusuzumisha umwana mu mwaka we wa mbere ndetse na buri mwaka uko akura, ni bwo buryo bwonyine bwo kwirinda”.
Yongeyeho ko imiti ivura kanseri haba ku bana no ku bakuru ihari, ndetse ko hari n’abaganga bayibaga iyo bibaye ngombwa, nko mu bitaro bya Kaminuza bya Kigali (CHUK), ibyitiriwe Umwami Faiçal, ibya gisirikare bya Kanombe hari n’imashini ya ‘Radiotherapy’ ndetse no mu bitaro bya Butaro, gusa ngo haracyari hake.
Mu mpera z’icyumweru gishize, urubyiruko rutandukanye rwiganjemo abanyeshuri, ku bufatanye n’umuryango ukorana n’abana bafite kanseri (RCCR), bakoze urugendo mu rwego rwo gusoza ubukangurambaga bwo kurwanya kanseri mu bana bwari bumaze ukwezi, hanatangwa n’ubutumwa bunyuranye.
Umuyobozi wa RCCR, Mutabazi Jean Claude, avuga ko akamaro k’ubwo bukangurambaga ari ukugira ngo abantu bamenye ibimenyetso by’iyo ndwara n’aho ivurirwa.
Ati “Uru rugendo ni urwo gusoza ibikorwa by’ubukangurambaga dukora buri mwaka muri Nzeri, aho twegera abaturage tukabaganiriza kuri kanseri zifata abana, ibimenyetso byazo, aho babariza ibyazo n’aho zivurirwa. Uyu mwaka twibanze kuri kanseri y’amaraso, naho umwaka ushize twibanze kuri kanseri y’impyiko”.
Yongeraho ko icyo bakora ari ukwigisha abantu, bakamenya ko ikimenyetso gikunze kugaragara cya kanseri ari ibibyimba, ukibonye ku mwana akihutira kumujyana kwa muganga kugira ngo amenye impamvu yacyo, kuko hari n’ibindi bimenyetso bya kanseri bitari ibibyimba, bitewe n’aho kanseri yafashe.
Abakuru na bo bagirwa inama yo kwirinda indwara zitandura
Prof. Mucumbitsi avuga ko indwara zijyanye n’umutima n’imiyoboro y’amaraso ari zo ziza ku isonga mu kwica abantu benshi, aho ku isi zihitana abagera kuri miliyoni 17.5, kandi ngo 80% bapfa ni abo mu bihugu bikiri mu nzira y’amajyambere.
Kwirinda izo ndwara ngo bisaba kumenya amakuru, abantu bakamenya ibyo bagomba gukora n’ibyo bakwirinda, nk’uko Prof. Mucumbitsi abisobanura.
Ati “Icya mbere ni ukwirinda umubyibuho ukabije, ni ukuvuga kureba ko ibiro bijyanye n’uburebure, umuntu akirinda kunywa itabi kuko ryo ngo ari ribi cyane, ukareka inzoga ariko bitashoboka ukazinywa mu rugero”.
Akomeza agira ati “Ikindi ni ugukora imyitozo ngororamubiri, ni ukuvuga nibura iminota 30 buri munsi, mu gihe cy’iminsi itanu mu cyumweru. Cyangwa siporo y’ingufu y’isaha imwe mu minsi itatu mu cyumweru, ni ukuvuga umuntu akibarira nibura iminota 150 ya siporo mu cyumweru, ibyo bizamurinda 80% by’indwara z’umutima”.
Abaganga bavura izo ndwara baracyari bake mu Rwanda, kuko ab’inzobere mu kuzivura abana ari batatu naho abavura abantu bakuru bakaba bane gusa, ari yo mpamvu kwirinda biruta kwivuza.
Prof. Mucumbitsi avuga kandi ko nubwo bavura, kubaga umutima bikiri ikibazo gikomeye kuko nta ‘Centre’ yihariye ihari mu Rwanda, gusa ngo hari abaganga b’abanyamahanga baza buri mwaka gufasha muri icyo gikorwa, bakavura abarwayi nka 20 gusa kandi baba bafite urutonde ruriho abarenga 150 bakeneye kubagwa.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/kurinda-umwana-kanseri-ni-ukumenya-ko-ayifite-hakiri-kare,Health
Nyabihu:Bishimiye gusezerera amazi y’ibirohwa bitaga ‘Firigiti’,"Ni muri gahunda y’imyaka itanu yo guteza imbere gahunda y’isuku n’isukura mu karere ka Nyabihu, no kurwanya igwingira mu bana ako karere gakomeje guterwamo inkunga n’abafatanyabikorwa banyuranye barimo umushinga ‘Gikuriro’ ku nkunga n’ikigega cy’Abanyamerika USAID.
Abaturage baganiye na Kigali Today bo mu murenge wa Mukamira, bavuga ko bagerwagaho n’ingaruka z’umwanda n’indwara zinyuranye ziterwa n’umwanda, bitewe no kuvoma amazi y’ibiziba.
Muhayimana Aline ati “Biradushimishije kuko twavomaga amazi mabi y’ikidendezi twise Firigiti. Hari abayatekaga ariko si bose kuko hari abapfaga kuyanywa, ugasanga inzoka ni nyinshi, cyane cyane ku bana. Wayogeshaga n’ibikoresho ntibicye, ndetse wayoga ugasanga umubiri aho gusa neza urashishuka”.
Akomeza agira ati “Ubu tugiye kugira isuku ku rwego rushimishije, n’abana bacu bagiye kujya bajya kwiga basa neza. Aba bagiraneza batugejejeho aya mazi baratubyaye, ni Imana yatumye badukorera iki gikorwa ngo tubeho kuko twari tugiye kwicwa n’umwanda”.
Mu karere ka Nyabihu kandi abaturage bahawe irindi vomero mu kagari ka Rugeshi rihuriweho n’imidugudu itanu, aho isoko bari basanganywe yari yarakamye, bagakora ingendo bajya kuvomera mu murenge wa Jenda ari nako batanga amafaranga menshi ku kiguzi cyayo.
Umwe mu baturage bishimiye uryo vomero agira ati “Iri vomo ryagiye rikama buhoro buhoro, bigeze aho rirakama burundu abaturage bagakora urugendo rusaga isaha yose bajya kugura amazi mu murenge wa Jenda ku ijerekani amafaranga 30. Kuba batugejejeho amazi ibibazo birakemutse. Ubu abaturage bagize imidugudu itanu bose batangiye kuvomera hano, umwanda ubaye amateka. Ntacyo Gikuriro itadukoreye”.
Umuyobozi w’ishami ry’imiyoborere mu karere ka Nyabihu, Jean Claude Nsengimana, yavuze ko amazi abaturage bahawe bayabonye bayakeneye. Abasaba kuyafata neza, birinda kuyangiza kandi baharanira kurwanya umwanda n’ibindi bibazo byaterwaga no kutagira amazi meza.
Agira ati “Aya mazi tuyafate neza, kuyarinda bibe ibyacu. Kubera uburyo twari tuyakeneye hashyizweho abantu bashinzwe buri vomero, aho uzajya ajya kuvoma azajya ahabwa inyigisho ku isuku n’isukura n’izindi gahunda z’ubuzima.
Turashimira abaterankunga bafashije ubuyobozi bw’akarere mu bikorwa binyuranye bifasha abaturage kugera ku iterambere n’imibereho myiza”.
Umushinga Gikuriro ukorera mu turere umunani tunyuranye, ufite gahunda yo guteza imbere gahunda y’isuku n’isukura, guteza imbere imirire iboneye y’abagore bari mu gihe cy’uburumbuke n’abana kuva bagisamwa kugeza ku myaka ibiri.
Uwo mushinga ukagira gahunda yo kurwanya inzara no kwigisha abaturage guhinga kijyambere.
Muri uyu mwaka, ibikorwa byakozwe mu turere umunani tunyuranye byatwaye amafaranga asaga miliyoni 590Frw, aho mu karere ka Nyabihu hubatswe amavomero 35 n’utuzu rw’amazi turindwi, hubakwa n’ubwiheroro bw’ishuri bufite n’icyumba cyihariye kigenewe abakobwa.
 Batanage Charlotte uhagarariye CRS umuryango Nyamerika w’abepiscopi ba Kiliziya Gatolika, yashimye abaturage bo muri Nyabihu n’ubuyobozi batahwemye gushyira imbaraga mu kurwanya indwara zinyuranye ziterwa n’umwanda. Asaba abaturage gufata neza ibikorwaremezo bagejejweho nk’ibyabo.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/urusobe-rw-ubuzima/article/nyabihu-bishimiye-gusezerera-amazi-y-ibirohwa-bitaga-firigiti,Health
Abagabo babona ibinini n’inshinge mu kuboneza urubyaro bigira ingaruka ku bagore,"Kuwa kane 26 Nzeri 2019, ni bwo hijihijwe umunsi mpuzamahanga wahariwe kuboneza urubyaro.
Nyuma yo kubona ko kubyara indahekana n’abana benshi muri rusange biteza ubukene kandi n’abana ntibabashe kubona ibibatunga n’uburere bwiza, imiryango myinshi mu Rwanda imaze gusobanukirwa na gahunda zo kuboneza urubyaro.
Uwitwa Nsengiyumva Fidele yatangaje ko bumwe mu buryo bukoreshwa bugwa nabi abagore babo.
Yagize ati “Ni inyigo Minisiteri y’ubuzima yagakwiye kwiga kuko biriya binini ntabwo bigwa neza ababyeyi, ibinini byica ababyeyi narabibonye n’agapira. Hari ubundi buryo umuntu akoresha n’umugore we nko kwiyakana kuko nabajije abazi ubwenge bambwira ko ari byiza”.
Naho undi mugabo we avuga ko uburyo bw’urunigi ari bwo we yasanze bwafasha abantu, kuko imiti ngo atari myiza ku mugore we.
Yagize ati “Uburyo bw’urunigi abantu babwize bakabasha kumenya igihe cy’umugore ubundi bakabona gukora imibonano mpuzabitsina, byafasha mu kuboneza urubyaro kandi nta ngaruka z’imiti bigeze bagira”.
Bamwe mu bagore baganiriye na Kigali Today na bo bemeje ko uburyo bw’agapira n’ibinini bubagwa nabi.
Ayingeneye Speciose yagize ati “Njyewe nakoresheje urushinge rw’amezi atatu nshiduka nasamye, nkoresha agapira k’imyaka itatu na ko ngasamiraho ubu sinzi icyo gukora cyakora ndashaka kugerageza uburyo bwa kamere”.
Ku rundi ruhande ariko, hari n’abagore bavuga ko bo ubu buryo bwabaguye neza nkuko Manirakiza Florence abivuga.
Agira ati “Njyewe nkoresha urushinge rw’amezi atatu kandi ntacyo runtwara. Ubu mfite impanga ebyiri kandi nasobanukiwe akamaro ko kuboneza urubyaro kuko bindinda indahekana”.
Ushinzwe ubuzima bw’imyororokere mu kigo cy’igihugu cyita ku buzima (RBC), Serucaca Joel, avuga ko ubu buryo hari abagore bubera bwiza, hakaba n’abo byanga bitewe n’umubiri wabo.
Yagize ati “Abagore ntibagira imibiri imwe, kuko iyo misemburo baterwa hari igihe itabagwa neza ariko tubagira inama zo gukoresha uburyo butandukanye kugira ngo na bo babashe kuboneza”.
Icyegeranyo cya Ministeri y’ubuzima cyo muri 2015 giheruka, kigaragaza ko ababyeyi bakoresha imiti yo kuboneza urubyaro bangana na 48%, naho abakoresha uburyo bwa kamere bakaba ari 53%.
Ministeri y’ubuzima kandi yemeza ko imyumvire ku bijyanye no kuboneza urubyaro yazamutse cyane, aho inashora akabakaba miliyari ebyiri mu miti, ndetse na miliyoni 500 ku bindi bikorwa bitandukanye byo kuboneza urubyaro buri mwaka.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/urusobe-rw-ubuzima/article/abagabo-babona-ibinini-n-inshinge-mu-kuboneza-urubyaro-bigira-ingaruka-ku-bagore,Health
Horizon Express yashimiwe gutangira Mituweli abatishoboye,"Yabivuze tariki 28 Nzeri 2019, ashimira sosiyete itwara abagenzi Horizon Express, kuba yaratanze miliyoni y’amafaranga yo kurihira mituweli abatishoboye bo mu Karere ka Nyaruguru bananiwe kuzigurira.
Hari nyuma y’igikorwa cy’umuganda usoza ukwezi kwa Nzeri 2019, abakozi b’iyi sosiyete bifatanyijemo n’abatuye mu Murenge wa Ngera ndetse na Minisitiri w’Ubutabera, Busingye Johnston mu guhanga umuhanda w’ibirometero bibiri mu mudugudu wa Gisozi.
Umuyobozi w’Akarere ka Nyaruguru yashimye iki gikorwa, anaboneraho gusaba abikorera kugira uruhare mu mibereho myiza n’iterambere ry’abaturage.
Yagize ati “Abikorera ni bamwe mu bafatanyabikorwa bakomeye cyane. Ubundi wasangaga bibereye mu bucuruzi bwabo nta kindi bitayeho, ariko bararebye basanga kugira ngo ucuruze wunguke ari uko n’abakugurira baba babifitiye ubushobozi. Ni yo mpamvu na bo basigaye baza kudufasha mu kuzamura ubushobozi bw’abaturage.”
Umuyobozi wa Horizon Express, Gilbert Bihira, avuga ko batanze izi mituweli nyuma y’uko ubuyobozi bw’Akarere ka Nyaruguru bwabibashishikarije. Ariko na bo babyitabiriye kuko bazi ko iyo umuntu arwaye akabasha kwivuza, abasha gukora akanikura mu bukene.
Ati “Mituweli ifite agaciro gakomeye ku buzima bw’umuntu kuko akora atekanye, avuga ko narwara azajya kwivuza, agakomeza gukora imirimo imuteza imbere.”
Abahawe mituweli bishimiye ubufasha bahawe kuko ngo bari barakoze uko bashoboye ngo birihire mituweli bikabananira.
Umwe mu bishyuriwe mituweli witwa Pascal Hategekimana yagize ati “Rwose nari naragerageje gushakisha uko nabona amafaranga ya mituweli birananira. Uriya mufatanyabikorwa uduhaye mituweli Imana imuhe umugisha.”
Solange Nikuze na we ati “Nari narabuze ibihumbi bitandatu byo kuriha mituweli yanjye n’umwana wanjye. Horizon ndayishimiye.”
Mu Karere ka Nyaruguru, gutanga umusanzu w’ubwisungane mu kwivuza ubu bigeze kuri 84% kandi ngo intego ni ukugera ku 100%.
Uretse mituweli kandi, ubuyobozi bw’Akarere ka Nyaruguru buri mu biganiro na Horizon Express kugira ngo izabafashe no mu gukemura ibindi bibazo bibangamiye imibereho y’abaturage nk’iby’inzu zo kubamo n’ubwiherero.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/ubuvuzi/article/horizon-express-yashimiwe-gutangira-mituweli-abatishoboye,Health
Kubura imiti n’ibisobanuro byayo bitera benshi kwivurisha ibyatsi n’amasengesho,"

Ibi byagaragajwe mu nama y’urugaga nyarwanda rw’abahanga mu by’imiti, yahuriranye no kwizihiza umunsi mpuzamahanga wabo ku nshuro ya 25, yabaye kuwa gatanu 27 Nzeri 2019.
Abahanga mu by’imiti bagaragaza ko hari abaturage bagenda batakaza ubudahangarwa bw’umubiri, kubera kudafata imiti uko bikwiye babitewe no gusuzugura cyangwa kutamenya amakuru abasobanurira uburyo iyo miti ikoreshwa.
Umuhanga mu by’imiti witwa Sebastien Nkurikiyimana agira ati “Turagira ngo abaganga badufashe kuko usanga umurwayi aca amazi (adaha agaciro) amakuru amuyobora ku buryo agomba gufata imiti”.


Nkurikiyimana avuga ko iki kibazo kiri mu bituma abaturage benshi bafata imiti uko biboneye, bigatuma ihinduka uburozi aho kubavura.
Impuguke mu bijyanye n’uburinganire, Rosette Nkundimfura waje mu nama y’abahanga mu by’imiti kuvuganira abaturage, ni umwe mu banenga uburyo imiti itagera ku Baturarwanda bose.
Nkundimfura agira ati “Nubwo insanganyamatsiko yari ‘ugutanga imiti yujuje ubuziranenge kandi ikagera ku bantu bose’, abashyiraho za farumasi bazegeraniriza ahantu hamwe ahandi zikaba zidahari”.
Isuzuma ryakozwe n’ikigo cya Minisiteri y’Ubuzima gishinzwe kugenzura ibiribwa n’imiti (FDA) mu kwezi kwa Kamena 2019, ryasanze uturere tw’icyaro tutagira farumasi zihagije, bigatuma abaturage benshi batabona imiti uko bikwiye.


Umuyobozi wa FDA, Dr. Charles Karangwa agira ati “Nko mu karere ka Ngororero, twasanze hari farumasi ebyiri gusa, muri Rutsiro ho twahasanze imwe yonyine”.
Madamu Nkundimfura uhagarariye abaturage agakomeza avuga ko benshi mu batabona imiti hafi, ngo usanga barimo kwivurisha ibyatsi no kujya mu bapfumu cyangwa mu masengesho, bikabaviramo urupfu.
Akomeza asaba abahanga mu by’imiti kwegera abaturage mu midugudu bakabasobanurira imikoreshereze yayo, ndetse no kwakira neza ababagana bakabashyirira intebe bajya bicaraho muri farumasi.
Umuyobozi w’urugaga rw’abahanga mu by’imiti mu Rwanda, Dr. Hahirwa Innocent, avuga ko imbogamizi ituma batagera ku baturage nk’uko babyifuza ari umubare muto wabo, aho u Rwanda rutarengeje abagera ku 1,000.
Ikigo FDA kivuga ko nubwo abahanga mu by’imiti bakiri bake, kigomba kubafasha gutanga serivisi zifite ireme, kikaba cyarashyizeho itsinda ry’abagenzuzi 44 bashinzwe kureba ibibazo byose biri mu itangwa n’ikoreshwa ry’imiti mu Rwanda.


Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/ubuvuzi/article/kubura-imiti-n-ibisobanuro-byayo-bitera-benshi-kwivurisha-ibyatsi-n-amasengesho,Health
Kigali:Inzobere z’abaganga zirimo kuvura kanseri y’ibere ku buntu,"Ni itsinda ry’abaganga 10 b’abanyamahanga, bazanywe n’umuryango ‘Rwanda Legacy of Hope’ nk’uko usanzwe ubikora kuva muri 2012, aho uzana abaganga b’inzobere mu ndwara zitandukanye ziba zarananiranye, mu rwego rwo kunganira abaganga b’Abanyarwanda ngo hagabanuke umubare w’abarwayi bategereza igihe kirekire ngo bavurwe.
Dr. Faustin Ntirenganya, umuyobozi w’ishami ry’abaganga babaga mu bitaro bya Kaminuza bya Kigali (CHUK) ari na ho hakorerwa ubwo buvuzi, avuga ko iyo abaganga b’inzobere nk’abo baje bavura ariko bakanigisha.
Agira ati “Iyo baje kudufasha, umubare w’abo tubaga uriyongera kuko ubundi mba mbikora ndi umwe. Ikindi cy’ingenzi ni uko tunigisha abandi baganga bakiri bato, iki ni ikintu gikomeye kuko kuvura abarwayi ari byiza ariko iyo wigishije abaganga uba uvuye benshi, abo twigisha ubu ni bo bazajya kubikora ahandi”.
Ati “Mu minsi mike bari hano, tumaze gusuzuma abarwayi 60 ariko abo twemeje ko bagomba guhita babagwa ni 12 usibye ko dukomeje”.
Uyu muganga w’inzobere mu kubaga kanseri y’ibere ari na we wenyine mu Rwanda, avuga ko ku mwaka abaga abantu bari hagati ya 75 na 100, ariko ngo aba yasuzumye abagera ku 1000 baba bafite ibibazo bitandukanye by’amabere.
Dr. Ntirenganya akangurira abagore cyane cyane, kwipimisha kanseri y’ibere nibura rimwe mu mwaka, kugira ngo bamenye uko bahagaze, uwo bayisanganye ahite avurwa, cyane ko ngo n’abivuriza kuri mituweri bakorerwa ibisabwa byose.
Dr. Biku Sunirmal Ghosh, umwe mu nzobere mu kubaga kanseri y’ibere, avuga ko akenshi izahaza abantu bayivuza batinze.
Ati “Kanseri iravurwa igakira. Ikibazo gikunze kubaho cyane cyane muri Afurika yo munsi y’ubutayu bwa Sahara, ni uko bivuza batinze. Umuntu yumva atameze neza akabanza kwivuza bya gakondo, nyuma akajya ku bigo nderabuzima n’ahandi, akazagera ku bitaro bifite abaganga b’inzobere atakivuwe ngo akire”.
Mu Rwanda buri mwaka abantu bagera ku 1,300 barwara kanseri y’ibere, kandi abo ngo ni ababasha kugera ku bitaro, ngo ni na yo kandi iza ku isonga mu kwica abantu benshi.
Umuyobozi wa Rwanda Legacy of Hope, Reverend Osée Ntavuka, avuga ko gahunda yo kuzana abo baganga bayifatanyamo na Minisiteri y’Ubuzima (MINISANTE), bakaba ari abaganga b’abakorerabushake.
Ati “Ni abaganga baba basanzwe bakorera mu bitaro by’iwabo, aho kugira ngo bajye mu biruhuko bagasaba ko baza hano mu Rwanda gukomeza kuvura. Ibikoresho byose bikenerwa turabyizanira kandi iyo turangije kuvura byose tubisigira ibitaro twakoreyemo, muri Werurwe uyu mwaka ubwo duheruka kuza twazanye ibikoresho bya miliyoni 87 z’Amafaranga y’u Rwanda”.
Kuri iyi nshuro bazanye imiti n’ibikoresho bya miliyoni zisaga 24 z’Amanyarwanda, harimo ibyifashishwa mu kuvura kanseri ndetse n’ibikenerwa mu igororangingo (Physiotherapy), cyane ko hari n’umuganga waje ubizobereyemo.
Mu baganga baje n’abazaza mu cyumweru gitaha ngo harimo abavura imyingo, ibibyimba byo mu mutwe ndetse n’indwara z’amatwi, amazuru n’umuhogo.
Reverend Ntavuka yongeraho ko muri Werurwe umwaka utaha hazaza irindi tsinda ry’abaganga benshi ndetse no muri Nzeri, kuko baza kabiri mu mwaka.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/kigali-inzobere-z-abaganga-zirimo-kuvura-kanseri-y-ibere-ku-buntu,Health
Biragayitse kugira inka n’amata ukarwaza bwaki - Minisitiri Shyaka,"Yabitangaje ku wa 26 Nzeri ubwo ku rwunge rw’amashuri rwa Ryabega hatahwaga ku mugaragaro ibyuma bikonjesha amata azajya ahabwa abana biga mu irerero ry’umudugudu wa Mbare.
Minisitiri Shyaka Anastase avuga ko Akarere ka Nyagatare gakize cyane bityo ko abaturage bako badakwiye kuba mu bukene ngo basindagizwe.
Avuga ko Nyagatare ariko karere gafite inka nyinshi ndetse n’umukamo mwinshi mu gihugu n’ubutaka bugari kandi bwera cyane kurusha ahandi mu gihugu.
Minisitiri Shyaka avuga ko bigayitse kuba akarere gakize ariko na none ugasanga kaza ku isonga mu turere turwaza bwaki.
Ati “Akarere ni aka mbere mu kugira inka nyinshi n’amata menshi, ni aka mbere mu kugira ubutaka bwinshi n’abaturage bafite isambu nini hanyuma kakaba aka mbere mu kugira abantu bagiye kwicwa n’imirire mibi, ubwo se urumva bijyana, murumva bitagayitse, biragayitse cyane.”
Ntambara Innocent w’imyaka 25 y’amavuko yabyaye impanga ku buriza kubera amikoro make barwara bwaki.
Avuga ko kuyirwaza ahanini byatewe n’ubumenyi buke kuko indyo abajyanama b’ubuzima bamusabye kubaha yabikoze bagakira mu byumweru bitatu gusa.
Agira ati “Nabyaye abana babiri umugore kugira ngo abahaze mu gituza biranga bagira ikibazo ariko abanyabuzima bangiriye inama, mbashakira amata, imboga, injanga n’amagi byose mu byumweru bitatu mbona bavuyeyo”.
Amata azajya ashyirwa muri ibi byuma bikonjesha mu mezi atatu ya mbere ni impano y’aborozi biyemeje gufasha ubuyobozi bw’akarere ngo umubare w’abana bagaragaraho bwaki ugabanuke.
Umuyobozi w’ihuriro ry’abarozi mu Karere ka Nyagatare witwa Gashumba Gahiga avuga ko ariko banabikoze bagamije gutoza abana kunywa amata bityo bikazabaviramo isoko ryagutse ry’umukamo w’inka zabo kuko iryo basanganywe ari rito.
Ati “Ibi byuma ku mashuri rwose amata tuzayashyiramo mu mezi atatu ya mbere ariko buriya tugamije no gushakisha isoko ry’umukamo wacu, umwana namenyera amata azajya abwira umubyeyi amuhe igiceri ayagure ku ishuri anywe.”
Ku ikubitiro ibyuma bikonjesha byashyizwe mu mashuri atandatu cyane ahagaragaye abana bari munsi y’imyaka itandatu bafite imirire mibi.
Uyu mwaka w’ingengo y’imari, mu Karere ka Nyagatare hagaragaye abana 951 bari bafite imirire mibi ubu hakaba hasigaye 230 bafite icyo kibazo.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/indwara/article/biragayitse-kugira-inka-n-amata-ukarwaza-bwaki-minisitiri-shyaka,Health
Menya impamvu zagutera iminkanyari imburagihe,"

Mu bitera kuzana iminkanyari hakiri kare harimo izuba 
Izuba ni kimwe mu biza ku isonga mu bitera iminkanyari ku mubiri muri rusange no mu maso by’umwihariko. Ntabwo ari izuba risanzwe ahubwo izuba rikabije riba ririmo imirasire ya izwiho kwinjira mu ruhu imbere no kurutwika irwangiza dore ko iri no mu bitera kanseri y’uruhu. Iyo mirasire yangiza uruhu ingaruka ikaba kuzana iminkanyari.
Itabi
Nyuma y’izuba, itabi ni ryo ubusanze riza ku mwanya wa kabiri mu gutera iminkanyari. Byaba uburyo ukoreshamo uritumura ndetse n’uburozi buriturukamo byose bigira uruhare mu gutuma uhorana iminkanyari.
Isukari 
Isukari yo muri za soda cyangwa iyindi izwiho gutera umubyibuho cyane cyane ku nda nyamara burya iri no mu bitera gusaza imburagihe bikagaragarira ku ruhu. Gukoresha isukari nyinshi rero biri mu bitera iminkanyari kandi udashaje.
Umuhangayiko (stress) 
Guhangayika ntibihungabanya ubuzima bwo mu mutwe gusa ahubwo binagira ingaruka ku ruhu. Guhangayika bitera icyitwa ’cortisol’ kizwiho kugabanya ubushobozi bw’uruhu bwo kugumana ubuhehere, kudahehera bikaba bitera iminkanyari mu maso.
Ibihumanya ikirere 
Abantu baba mu mijyi bazana iminkanyari vuba ugereranyije n’abibera ahantu hari ikirere cyiza, mu byaro. Iyi myuka iva mu nganda, isohorwa n’ibinyabiziga , ubushyuhe bwinshi, byose biri mu bitera iminkanyari. Ni yo mpamvu ari byiza koga mu maso byibura mbere yo kuryama kugira ngo wikureho ibyo wisize n’indi myanda iba yiriwe ikujyaho.
Kudasinzira
Kubura ibitotsi no kuryama utinze ni bimwe mu bitera isura kwangirika. Iyo umuntu adasinzira bituma azana iminkanyari kuko umubiri utakaza amazi. Umuntu aba akwiye kuryama byibura amasaha arindwi ku munsi ni ingenzi kuko iyo umuntu asinziriye nibwo umubiri usohora uburozi bwari buwurimo kandi kudasohoka kwa bwo byangiza uruhu.
Gukambya agahanga 
Impamvu iyo ari yo yose itera umuntu gukambya agahanga byangiza imikaya yo mu maso ukazashiduka iminkanyari ihoraho ntiveho. Ni byiza kwirinda ibitera gukambya agahanga nk’urumuri rwinshi cyangwa rucye. Ni byiza no kwirinda kureba muri mudasobwa cyangwa televiziyo igihe kinini cyane.
Uburyo bwagufasha kurwanya iminkanyari imburagihe
• Gerageza gufata imbuto buri munsi kuko imbuto zirimo za vitamine ndetse n’imyunyu-ngugu ifasha uruhu kugumana ubuto bwarwo. Reka dufate urugero rwa vitamini C yifitemo ubushobozi bwo gukora icyo bita collagene irwanya mu buryo bwihuse kandi bwa gakondo iminkanyari. Iyi vitamini C iboneka mu mbuto nka pomme, amacunga, mu mbonga nk’amashu, n’ahandi.


•	Amakuru dukesha www.kigaliwomen.com avuga ko ari ngombwa kurya ibiribwa bibonekamo vitamine ya Omega 3. Ibyo ni nk’amafi abamo amavuta: saldine, saumon,…kuko ayo mavuta ari umuti ukomeye wo kurwanya iminkanyari ku ruhu rw’umuntu.
•	Ni byiza kunywa icyayi cy’icyatsi kibisi ( thé vert) kuko cyifitemo ibyo bita polyphénols birwanya iminkanyari.
•	Ni byiza kuguyaguya cyangwa se gukorakora uruhu (se masser) wifashishije amavuta yabugenewe muri massage, nk’amavuta ya Olive,…massage na yo ituma uruhu rurambuka, rukareka kwihina, ndetse n’uturemangingo tw’uruhu tukongera tukikora.
•	Koresha ibyo bita Masques anti-rides. Ibi ni ibyo bambika uruhu rwo mu maso cyangwa ibyo basiga uruhu rwo mu maso. Ibi bikaba byifitemo imiti irwanya iminkanyari. Masques anti-rides rero ziri ukwinshi, kandi umuntu ashobora kuzikorera ku giti cye atarinze kujya mu ma salon y’ubwiza. Hari izo wakora mu ibumba, mu muneke, cyangwa mu mweru w’igi.
•	Ni ngombwa ko umubiri w’umuntu uhorana amazi buri gihe. Ibi wabigeraho ugerageza kunywa amazi kenshi ku munsi kuko bituma uruhu ruhorana ubuzima bwiza. Amazi afasha kandi gukura mu mubiri imyanda yashobora kwangiza uruhu.
Uruhu rufite amazi ruhora rusa neza kandi rwumutse. Gerageza kunywa nibura litiro imwe n’igice y’amazi buri munsi, bizatuma uruhu rwawe rutoha, bitume ntaho uhurira n’iminkanyari ifata abantu imburagihe.
",https://www.kigalitoday.com/ubuzima/urusobe-rw-ubuzima/article/menya-impamvu-zagutera-iminkanyari-imburagihe,Health
Nyabihu:Inyigisho ku mbonezamikurire zirabakura ku mwanya wa mbere mu kugwingira,"Ni muri gahunda yashowemo miliyoni zisaga 590 z’amafaranga y’u Rwanda, binyuze muri Minisiteri y’ubuzima ishami rishinzwe gahunda mbonezamikurire, umushinga ‘Gikuriro’ watewe inkunga n’ikigega USAID cy’Abanyamerika, Umuryango w’Abepisikopi ba Kiliziya Gatolika(CRS) n’umuryango mpuzamahanga w’Abaholandi witwa SNV.
Mu muhango wo kwishimira ibikorwa byagejejwe ku baturage no gushimira abaturage babaye indashyikirwa mu kubahiriza gahunda yo kurwanya indwara ziterwa n’imirire mibi no kugwingira wabereye mu Murenge wa Jomba mu Karere ka Nyabihu, mu buhamya bw’abaturage bagaragaje uburyo abana babo bakize igwingira binyuze mu nyigisho bahawe, ubu bakaba bameze neza.
Umuryango wa Niyitegeka Béatrice n’umugabo we Hategekimana Athanase, mu buhamya bwabo, bavuga ko abana babo uko ari batandatu bakize igwingira bari baratewe no kutamenya gutegura indyo yuzuye.
Bavuga ko nyuma yo guhabwa amasomo ku mirire, bihutiye kuyabyaza umusaruro, nyuma y’umwaka umwe abana babo biyongera ibiro, ndetse kwa muganga bababwira ko batakiri mu murongo w’abafite imirire mibi.
Niyitegeka ati “Abashakaga kumenya uburyo umwana wagwingiye amera bose bazaga iwanjye. Abana banjye batandatu bari baragwingiye, ntawabashaga gutandukanya umukuru n’umuto. Ibaze umwana w’imyaka irindwi gupima ibiro 10! Twateguraga ibiryo bitubutse kugira ngo abana bibakwire ariko bitagira umumaro, icyo twapfaga ni uko abana baryaga bakuzuza inda”.
Akomeza agira ati “Nyuma twahuguwe n’umushinga wa Gikuriro tumenya uko abana bategurirwa indyo yuzuye, turabikora abana bacu bagenda bongera ibiro umunsi ku wundi none barakize. Ubu bariga kandi ubwenge bwariyongereye, bagira amanota meza. Abaturanyi baza gusoroma imboga iwanjye. Ndetse bamwe bampa amafaranga nkajya kububakira n’uturima tw’igikoni”.
Umugabo we Hategekimana Athanase ati “Byarambabaje kuba akarere kanjye karaje imbere mu kugwingira nanjye mbigizemo uruhare. Umugore yarambwiraga ati dore ikibazo cy’inzara kiratwishe, nanjye nkakugira mu isoko ngaterura ibyinshi ariko bidafite akamaro ndwana no kugira ngo mbone abana bijuse.
Abana baragwingiye biratuyobera, umushinga Gikuriro uraza uhera iwanjye utwigisha gutegura indyo yuzuye, none ubu iwanjye ni amahoro”.
Si amasomo ajyanye n’imirire bahawe gusa, kuko bamwe bize n’ubukorikori bubafasha kwihangira imirimo, bahurizwa mu matsinda anyuranye nk’uko abaganiye na Kigali Today babivuga.
Ngo abenshi bigishijwe kuboha no gufuma, gukora amasabune aho bakura amafaranga abafasha mu kubonera abana indyo ikwiye.
Ntawigena Pascasie ati “Abana banjye bari bararwaye bwaki, nari umukene w’umutindi nyakujya, umushinga Gikuriro uraza uradufasha. Bampaye ingurube ndorora mbona ifumbire ndahinga nkarya ngahaga ngasagurira n’isoko. Bampaye inkoko ndorora ziba nyinshyi ubu ndagurisha amagi ngaya nanayazanye”.
Mu gukemura icyo kibazo cyo kugwingira cyari cyugarije abatuye akarere ka Nyabihu, aho byagaragaye ko ari n’akarere gakungahaye ku biribwa byatewe n’ubumenyi buke bw’abaturage mu itegurwa ry’imirire, ariko ubuyobozi bwiyambaje abafatanyabikorwa banyuranye mu kurwanya burundu icyo kibazo aho bafite icyizere ko icyo kibazo kizavaho burundu.
Bamwe mu bafatanyabikorwa baremeza ko hari impinduka zifatika kandi ko icyo kibazo cy’imirire mibi n’igwingira gishobora gucika burundu, nk’uko bivugwa na Batanage Charlotte, uhagarariye CRS.
Ati “Gahunda yatuzinduye ni ukwishimira ibikorwa byakorewe muri Nyabihu. Gikuriro ni umushinga w’imyaka itanu, watewe inkunga n’umuryango wa Amerika USAID yemeye gutanga inkunga ya miliyoni 24 z’amadorari ya Amerika, mu gihe cy’imyaka itanu mu guteza imbere imirire y’abagore mu gihe cy’uburumbuke, n’abana.
Iyo turebye abaturage aho bavuye n’aho bageze, biratanga icyizere cyinshi ko ikibazo cy’igwingira mu bana kizacika. Byose ni ku bufatanye bwa benshi”.
Yavuze ku Gikuriro ifite intego yo gushyigikira gahunda ya Leta mu kurwanya indwara ziterwa n’imirire mibi hakurikiranwa imikurire y’abana.
Ni gahunda yakozwemo byinshi mu turere twa Nyabihu, Nyanza Ngoma, Rwamagana, Kayonza, Kicukiro, Nyarugenge Nyanza na Ruhango, ahubwatswe utuzu 57 tw’amazi, amavomo 184, ubwiherero bugezweho burimo n’icyumba cyihariye cy’abakobwa mu mashuri 11, bitwara asaga miliyoni 590 z’amafaranga y’u Rwanda.
Ubuyobozi bw’akarere ka Nyabihu bwishimira aho abaturage bavuye n’aho bageze mu kurwanya ikibazo cy’igwingira mu bana, aho bwemereye abafatanyabikorwa ko buzasigazira ibyagezweho kandi ko bwiteguye guca ukubiri n’ikibazo cy’igwingira mu bana kimaze iminsi cyugarije ako karere.
Alexis Mucumbitsi uhagarariye gahunda y’imirire, isuku n’isukura muri gahunda y’igihugu y’imbonezamikurire, yanenze uburyo akarere ka Nyabihu kaje ku isonga mu ndwara ziterwa n’imirire mibi n’igwingira mu bana, ariko ashimira abaturage n’ubuyobozi uruhare bakomeje kugaragaza mu kurandura burundu icyo kibazo, aho bishyize hamwe bagana ibikorwa by’iterambere.
Agira ati “Ubushakashatsi bwagaragaje ko Nyabihu mu turere twose mu gihugu ari iya mbere mu kugira abana bagwingiye, ariko ndabashimira kuba mwararebye icyo kibazo mukakigira icyanyu, mukaba mwarafashe iya mbere mu kurwanya imirire mibi n’isuku n’isukura.


Noneho tugiye gukora ubundi bushakashatsi bugiye gutangira mu kwezi kwa cumi buzatugaragariza uko Nyabihu ihagaze. Ariko ibikorwa nabonye n’ubushake mufite, ndizera ko Nyabihu ikibazo cyo kugwingira kigiye gucika ko mutazongera kuza kuri uriya mwanya wa mbere mu kugwingira”.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/urusobe-rw-ubuzima/article/nyabihu-inyigisho-ku-mbonezamikurire-zirabakura-ku-mwanya-wa-mbere-mu-kugwingira,Health
Huye: Abivuriza kuri RAMA ntibahawe serivise bijejwe mu gukingira Hepatite B,"

Itangazo ryari ryatanzwe n’ibi bitaro ryavugaga ko ababyifuza bazabagana hagati y’itariki 23 na 27 Nzeri 2019, bagapimwa Hépatite B, hanyuma abo basanze barwaye bakazahabwa imiti, naho abatayirwaye bagakingirwa.
Iri tangazo ryashishikarizaga abafite ubwishingizi bwa mituweri kuzaza bitwaje amafaranga 500, naho abasanzwe bivuriza ku bundi bwishingizi nka RAMA bakaza bitwaje amafaranga 1,500 yo gukorerwa ibizamini.
Icyakora, abafite ubwishingizi bwa RAMA bo ntibakiriwe nk’uko bari babyiteze nk’uko bivugwa n’umugabo utarashatse ko amazina ye atangazwa.
Agira ati “Abafite ubwishingizi butari ubwa mituweri wabonaga batagusobanurira neza. Nageze hano mu ma saa mbiri, ariko mu ma saa sita n’igice maze kuzurisha impapuro za ngombwa ni bwo bambwiye ko RSSB itemeye kuturihira. Nari niteguye kwishyura ibihumbi bitatu ariko nirihiye 100% ntanga 28,629Frw.”
Hari n’undi uvuga ko byabaye ngombwa ko asubira mu rugo gushaka mituweri. Ati “Kuko nari narishyuye mituweri nkabona RAMA nyuma, byabaye ngombwa ko njya gushaka mituweri, ndaza baramfasha.”
Abatabashije guhita babona amafaranga yo kwirihira 100% n’abatari bafite izindi mituweri bo byarabayobeye barataha. Icyakora ngo hari ababanje kwitonganya cyane, abandi babwira nabi ababakiraga.
Icyifuzo cy’abari baje kwaka iyi serivise ni uko ibyo babwiwe bitajya binyurana n’ibyo bahabwa.
Uwiyishyuriye 100% ati “Uguhakaniye hari igihe umwishyiramo kuko uba utekereza ko waje mu buryo buzwi. Abatanze amatangazo bajye bakurikirana barebe ngo ese ibyo twasezeranyije abaturage byakozwe?”
Dr. Théogène Twagirumugabe, umuyobozi wa CHUB wungirije ushinzwe ibikorwa by’ubuvuzi n’ibibushamikiyeho, avuga ko abivuriza kuri RAMA batahawe serivise uko bari babyiteze, kuko RSSB yatinze kubemerera kuzagira uruhare mu kurihira abakorana na yo bafatishije ibizamini.
Abiseguraho, akanabizeza ko amaherezo iyi serivise bazayihabwa ati “Igisubizo ntikiraza kugira ngo abakozi babo bakurikize amabwiriza bahawe. Ku munsi wa kabiri bizakemuka, nibitanahita bikemuka tuzabashyiriraho gahunda yabo.”
Uyu muyobozi anavuga ko abaje muri iyi gahunda yo gukingira Hépatite B bashaka kumenya niba nta na Hépatite C bafite, bagomba kuza bitwaje inshuro ebyiri z’amafaranga yari mu itangazo.
Umugore utwite yarindwa kuyanduza umwana
Dr. Twagirumugabe asaba kandi abagore gushyira imbaraga mu kwipimisha igihe batwite, kuko kwa muganga babapima Hépatite B, basanga bayirwaye abana babo bakazayikingirwa bakivuka.
Dr. Twagirumugabe avuga ko ku bana 100 bayandujwe n’ababyeyi, batanu bonyine ari bo baba bafite amahirwe yo kuyivurwa igakira, nubwo kugeza ubu imiti ihari baba bazayifata mu buzima bwabo bwose. Naho 95% basigaye bo ngo ibatera kanseri.
Naho ku bayanduye ari bakuru, 25% ni bo ishobora gutera kanseri, abandi bagakomeza kunywa imiti ntibagireho ingaruka, kuko nubwo virusi ziyitera ziba zikiri mu mwijima, mu maraso nta ziba zigitemberamo.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/ubuvuzi/article/huye-abivuriza-kuri-rama-ntibahawe-serivise-bijejwe-mu-gukingira-hepatite-b,Health
Kigali: Hakozwe umwitozo wo kwirinda no kurwanya Ebola (Amafoto),"Uwo mwitozo wabereye mu bitaro bitandukanye byo mu Mujyi wa Kigali birimo ibitaro byitiriwe Umwami Faisal, Ibitaro bya Masaka no mu bitaro bya Kibagabaga.
Muri uwo mwitozo, uwakoreshejwe nk’umurwayi yaje kwivuza bisanzwe arembye, ageze aho bakirira inkomere n’indembe, bamubonaho ibimenyetso bya Ebola ahita ashyirwa mu kumba kagenewe akato ku bafite icyorezo cyandura cyane.
Nyuma abaganga bahita bambara imyenda yabugenewe mu kujyana mu kato ababonyweho ibimenyetso bya Ebola, bamaze kuyambara uwaketsweho Ebola ahita ashyirwa ku gakoresho kameze nk’igitanda batwaraho abarwayi (brancard) ajyanwa mu cyumba kinini cyagenewe akato ari naho apimirwa bakareba niba koko Ebola bamuketseho ayifite.
Mu nzira igana kuri icyo cyumba cyagenewe akato, inyuma haza abandi baganga bafite imiti bagenda bamena mu nzira uyu murwayi yanyujijwemo kugira ngo barwanye ibisigisigi bya Ebola yaba yasize mu nzira kuko akenshi mu bimenyetso bya Ebola harimo kuruka no kuva amaraso.
Uyu murwayi iyo agejejwe mu kato, akato bagashyiraho abashinzwe umutekano babuza abantu kukegera, ubundi agapimwa mu gihe cy’amasaha ari hagati ya 48 na 72 ibisubizo byasanga arwaye agatangira kuvurwa Ebola.
Hagati aho abaganga bazanye uyu murwayi mu kato, iyo basohoka na bo bamenwaho imiti yo kurwanya Virusi ya Ebola baba bakeka ko yaba yabasigayeho (Desinfiction) bakabona gusubira mu bandi.
Dr Nkusi Kagabe Emmy ukuriye abaganga mu bitaro byitiriwe Umwami Faisal, yabwiye Kigali Today ko imyitozo nk’iyi yo guhangana n’icyorezo cya Ebola, yatangiriye mu duce duhana imbibi n’igihugu cya Congo cyagaragayemo abanduye iyi ndwara, imyitozo ikaba ikomereje no mu bindi bitaro birimo na Faisal.
Ati ""Ebola ni indwara yandurira mu matembabuzi, kuyirinda bikaba bisaba abantu kugabanya ibintu byo kwegeranya cyane cyane ibice by’umubiri bishobora guhererekanya amatembabuzi, ndetse bakitwararika bakaraba amasabune yabugenewe ashinzwe kwica udukoko dushobora guhererekanya iyi ndwara.""
Yakomeje yibutsa abantu ibimenyetso by’iyi ndwara anavuga ko ari byo bashingiraho kwa muganga bajyana uwaketsweho iyi ndwara, ndetse n’abagize aho bahurira na we mu kato bakabanza gupimwa.
Ati ""Umuntu wagaragayeho umuriro mwinshi, gucika intege no kuruka amaraso cyangwa se akava amaraso mu bindi bice by’umubiri birimo amatwi n’amazuru, uwo ahita ashyirwa mu kato ndetse n’abagize aho bahurira na we bagapimwa abo basanze banduye bakavurwa.”
Dr Kagabe yanibukije ko urukingo rw’iyi ndwara ruhari kandi rukaba rwaratangiye guhabwa abaturiye inkengero z’igihugu cya Congo, ndetse rukaba runahabwa abahakorera igihe kinini.


Yaboneyeho no guhumuriza Abanyarwanda ko Ebola itaragera mu Rwanda, abasaba gukomeza gukurikiza ingamba zafashwe zo kuyirinda, anabizeza ko ubushobozi ndetse n’imyiteguro ikomeje gukazwa yo guhangana na yo igihe yaba igeze mu Rwanda.



Amafoto: Plaisir Muzogeye
Kugira ngo urebe andi mafoto menshi ajyanye n’uyu mwitozo, kanda hano
Umunyamakuru wa Kigali Today
@ rutindukanamure
",https://www.kigalitoday.com/ubuzima/ubuvuzi/article/kigali-hakozwe-umwitozo-wo-kwirinda-no-kurwanya-ebola-amafoto,Health
Kutabona amacumbi hafi bituma abaganga bo mu bitaro bya Butaro bataramba mu kazi,"Ibitaro bya Butaro biri mu Karere ka Burera bikaba ari iby’icyitegererezo mu kuvura indwara ya kanseri mu Rwanda no mu karere u Rwanda ruherereyemo. Aba baganga bavuga ko ibyo bitaro byakira umubare munini w’abajya kuhivuriza, bikaba ngombwa ko bakenera ababitaho mu buryo buhoraho.
Ariko ngo kuba iki cyiciro cy’abaganga bakora badafite aho kuba ni ikibazo bifuza ko gikemurwa. Umuganga uhagarariye abaforomo n’ababyaza mu bitaro bya Butaro witwa Dushimimana Emmanuel yagize ati: “Usanga dukora ariko tudafite aho ducumbika, kubera ko ntaho wabona inzu ishobora gukodeshwa. Ibi bituma tujya gutura mu Mujyi wa Musanze, bigasaba gukora urugendo rw’amasaha abiri n’imodoka na zo ziboneka bigoranye, tukagera mu rugo bwije, kuza mu kazi bikadusaba kurara tudasinziriye kugira ngo tuzinduke”.


Ubwo Minisitiri w’Intebe Dr Edouard Ngirente yagiriraga uruzinduko mu Karere ka Burera ku wa mbere tariki ya 23 Nzeri 2019 hagamijwe kureba imitangire ya serivisi muri ibi bitaro no kumenya uko abakozi babyo babayeho, aba baganga bamugaragarije ko hari abahitamo kujya gukora ahandi kubera iyo mvune.
Dushimimana yakomeje agira ati: “Benshi muri twe bahitamo kwigira ahandi hafi bashobora kubona aho gutura biboroheye, muri abo haba harimo benshi ibitaro byahaye amahugurwa yo ku rwego ruhanitse, basezera akazi ubwo bumenyi bakabwijyanira ahandi, ibitaro bigasigarira aho, imitangire ya serivise ikaba isubiye hasi. Twifuza ko iki kibazo gikemurwa tugakora dutekanye”.
Umuyobozi w’ibi bitaro Dr Mpunga Tharcisse yavuze ko buri mwaka nibura abaforomo n’ababyaza 30% basezera akazi bakigira ahandi, uyu mubare ukaba uteye impungenge. Yagize ati: “Ni ikibazo tubona ko gikwiriye guhurirwaho na Leta n’abikorera, bakaba badufasha kubaka inzu zikodeshwa, n’ibindi bikorwa nk’amahoteri cyangwa amaguriro afasha korohereza abagana ibi bitaro n’abakozi babyo kubona ibyo bakeneye hafi bitabasabye kwirirwa bakora ingendo ndende”.
Minisitiri w’Intebe Dr Edouard Ngirente yavuze ko iki kibazo kigiye gushyirwa mu byihutirwa; by’umwihariko hashyirwa imbaraga mu kwihutisha imirimo y’ikorwa ry’umuhanda uzaturuka muri Base ukanyura muri uyu murenge wa Butaro ukomereza mu Kidaho. Ibi ngo bizatuma abikorera bagira umuhate wo kubaka amacumbi, bikemure iki kibazo.
Yagize ati: “Nkigera aha hantu nanjye byanteye kwibaza nti ese mucumbika hehe bigenda bite? Kuko nabonye ari urugendo rurerure, ikibazo mufite kirumvikana kandi gifite ishingiro. Turareba uko twaganira n’inzego zose bireba kuva ku rwego rw’akarere kuzamura ku rwego rw’igihugu, turebe icyihutirwa twakora mu gushaka umuti w’iki kibazo”.
Ibi bitaro bifite abakozi 227 barimo abadogiteri, abaforomo, ababyaza n’abandi bakozi, hafi ya bose bakaba bakora bataha.
Umunyamakuru wa Kigali Today/KT Radio
",https://www.kigalitoday.com/ubuzima/ubuvuzi/article/kutabona-amacumbi-hafi-bituma-abaganga-bo-mu-bitaro-bya-butaro-bataramba-mu-kazi,Health
Perezida Kagame yagaragarije amahanga uko u Rwanda rwateje imbere ubuvuzi kuri bose,"

Iyo nama yigaga ku buryo bwo kunoza serivisi z’ubuvuzi kuri bose yabaye ku wa mbere tariki 23 Nzeri 2019, yitabirwa n’abakuru b’ibihugu, abanyepolitiki batandukanye, abakuriye inzego z’ubuvuzi, abavuga rikumvikana n’abandi batandukanye barimo abakoze ibikorwa by’indashyikirwa mu guharanira ubuvuzi kuri bose.
Mu ijambo rye, Perezida Kagame yavuze ko ubuzima bwiza ari ingenzi kuko iyo abantu babayeho neza babasha gukora bakiteza imbere.
Yagaragaje ko kugira ngo imibereho myiza yifuzwa igerweho hakwiye kubaho ubufatanye bw’ibihugu n’imiryango itandukanye yo ku isi kugira ngo abantu babashe kubona ibiribwa bihagije, ndetse n’ubuvuzi igihe babukeneye.
Umukuru w’igihugu yifashishije urugero rw’u Rwanda, asobanura ingamba zashyizweho kugira ngo abaturage babashe kwivuza no kugira ubuzima bwiza.
Yagize ati “Ku ikubitiro, twongereye umubare w’Abajyanama b’Ubuzima, bava kuri babiri mu mudugudu baba bane. Ibyo bivuze ko Umujyanama w’Ubuzima aba ashinzwe gukurikirana ingo 40, bikaduha icyizere ko nta n’umwe utabasha kugerwaho mu gihe afite ikibazo cy’ubuzima.”
Perezida Kagame yavuze ko icya kabiri u Rwanda rwakoze ari ukorohareza abaturage kugera kwa muganga.
Ati “U Rwanda rwihaye intego y’uko umuturage agomba kugira ivuriro hafi, aho bimusaba gukora urugendo rutarenze iminota 25 kugira ngo abe ahageze. Icya kabiri cy’abaturage bamaze kwegerezwa ayo mavuriro, kandi ibikorwa byo kuyegereza abasigaye birakomeje.”


Perezida Kagame yanavuze ko 93% by’abakobwa bo mu Rwanda bari munsi y’imyaka 13 y’amavuko bahawe urukingo rubarinda kanseri y’inkondo y’umura, ibyo bikaba bigaragaza uburyo u Rwanda rwitaye ku guteza imbere abahugu n’abakobwa no kurinda abaturage indwara zikomeye kandi zitandura nk’iyo kanseri n’izindi.
Mu bindi yakomojeho byatumye ubuzima bw’Abanyarwanda burushaho kuba bwiza ni gahunda y’ubwisungane mu kwivuza, aho Abanyarwanda basaga 90% bayobotse iyo gahunda y’ubwisungane mu kwivuza, bwaba ubutangwa muri gahunda ya Leta ndetse n’ubutangwa mu buryo bwigenga.
Nubwo hari byinshi byagezweho ariko, Umukuru w’igihugu yagaragaje ko hari ibindi bikeneye kongerwamo ingufu no kunozwa haba mu Rwanda n’ahandi ku isi kugira ngo abaturage babashe guhabwa ubuvuzi bufite ireme ryo ku rwego rwo hejuru.
Ati “Hakenewe uruhare rwa buri wese mu bari hano kugira ngo icyo cyuho kigaragara mu buvuzi gikurweho, kugira ngo tuzasige umurage mwiza w’ubuvuzi bwiza ku bazabaho mu bihe biri imbere. Birashoboka.”
Umunyamakuru wa Kigali Today/KT Radio
@ h_malachie
",https://www.kigalitoday.com/ubuzima/ubuvuzi/article/perezida-kagame-yagaragarije-amahanga-uko-u-rwanda-rwateje-imbere-ubuvuzi-kuri-bose,Health
Abarenga 7000 barwaye kanseri mu Rwanda ntibivuza,"RBC ifatanyije n’umujyi wa Kigali, umuryango mpuzamahanga urwanya kanseri mu mijyi (City Cancer Challenge, C/Can), hamwe n’abaganga banyuranye, bashyizeho uburyo bwo gukumira no kuvura iyo ndwara igakira mu gihe itarakomerera umurwayi.
RBC ivuga ko abarwayi barenga ibihumbi 3,000 ku mwaka ari bo bajya kwa muganga kwivuza kanseri, nyamara imibare y’umwaka ushize y’ishami ry’umuryango w’abibumbye rishinzwe ubuzima (OMS), igaragaza ko mu Rwanda hari abantu barenga 10,000 barwaye kanseri.
Umuyobozi w’ishami rya RBC rishinzwe gukurikirana indwara za kanseri, Dr. Francois Uwinkindi, avuga ko n’abo ibihumbi 3,000 baza barembye ku buryo nta cyizere cy’uko bazakira, kandi ko abenshi barwaye kanseri yica vuba ifata inkondo y’umura n’ibere.
Dr. Uwinkindi agira ati ""Mu Rwanda uko abaturage barushaho kugenda basaza, ni nako imibare y’abarwaye kanseri igenda izamuka, OMS itwereka abarenga 10,000 bafite kanseri ariko wareba abaza kuyivuza ku mwaka ntibarenga 3,000.
""Harimo icyuho kinini cyane kandi umuntu iyo aje kwivuza kanseri imurembeje ntabwo akira, icyo abaganga bamufasha ni ukumugabanyiriza ububabare no kumufasha gupfa neza atabanje kwangirika bikabije"".
Dr. Uwinkindi akomeza asobanura ko ikinyuranyo cy’abantu 7,000 batarajya kwivuza kanseri atari bo bonyine bafite ibyago byo kuba bayirwaye mu Rwanda.
Avuga ko umugore cyangwa umukobwa wese urengeje imyaka 35 y’ubukure, aba yarariye ibiribwa byinshi birimo isukari, inzoga n’amavuta, ndetse akaba yarahumetse mu gihe kirekire ibyuka bihumanye birimo n’itabi.
Ku bahungu n’abagabo, RBC igira inama cyane abarengeje imyaka 40 y’ubukure, kujya kwisuzumisha kwa muganga, kwirinda ibiribwa cyangwa ibinyobwa bibateza ibyago, kwirinda imyuka ihumanye cyane cyane itabi n’ibindi bitumurwa, ndetse no gukora imyitozo ngororamubiri.
Hari abaganga bakomeza basobanura ko kanseri y’inkodo y’umura ku bagore ngo irimo guturuka ahanini ku guhura n’abagabo bafite virusi iyitera, ndetse ko hari n’izindi kanseri zirimo gufata mu mihogo, ku bitsina no mu kibuno, bitewe no gukora imibonano mpuzabitsina uko umubiri utabigenewe.
Kugeza ubu, Abanyarwanda barenga miliyoni ebyiri n’ibihumbi magana atanu barengeje imyaka 35 nk’uko ibarurishamibare ribigaragaza.
Aba bakaba ari bo basabwa kujya kwisuzumisha kanseri ku bigo nderabuzima cyangwa ku bitaro, kugira ngo batazajya kuyivuza bitagishobotse.
Umuganga w’indwara z’imbere mu mubiri, Dr. Turatsinze David, avuga ko mu bitaro bya CHUK akoreramo, ibyumba by’abarwayi bisigaye byuzura vuba cyane abarwaye kanseri.
Iyi mibare ngo iri mu byateye ubuyobozi bw’Umujyi wa Kigali gutegura siporo rusange kabiri mu kwezi mu mihanda izira imyuka ihumanya y’imodoka.
Umuyobozi wungirije mu mujyi wa Kigali ushinzwe ubukungu n’imibereho myiza, Umutoni Gatsinzi Nadine, akomeza avuga ko umuryango C/Can witezweho kubafasha kugabanya ubusumbane bw’abaturage mu buryo bahabwa serivisi z’ubuvuzi bwa kanseri.
Agira ati ""Hari abaturage baburaga uko bivuza ndetse ntibanabwirwe icyo barwaye, ibyo bikamenywa n’abafite ubushobozi gusa"".
Umuyobozi w’Umuryango C/Can muri Afurika, Sophie Bussmann, avuga ko bafite ingengo y’imari yo kuvura no gufasha abarwaye kanseri, ariko atahita atangaza amafaranga bateganyije uko angana.
Abanyamuryango ba C/Can bavuga ko bateganya kwihutira kubanza kumenya ibibazo 10 by’ingenzi byakwitabwaho kurusha ibindi muri 52 babonye ko bifitwe n’abarwayi ba kanseri.
Umunyamakuru wa Kigali Today/KT Radio
@ SimonKamuzinzi
",https://www.kigalitoday.com/ubuzima/indwara/article/abarenga-7000-barwaye-kanseri-mu-rwanda-ntibivuza,Health
Musanze:Imirenge igize umujyi yanenzwe kutitabire kwishyura mituweri,"Ni ikibazo cyahagurikije bamwe mu bayobozi muri Minisiteri y’Ubutegetsi bw’igihugu n’abahagarariye Ikigo cy’Igihugu cy’Ubwishingizi (RSSB), aho ku itariki 18 Nzeri 2019 bakoreye ubukangurambaga mu murenge wa Cyuve uri ku mwanya wa nyuma, mu rwego rwo gukangurira abaturage kwishyura ubwisungane mu kwivuza, birinda ingaruka bagira mu gihe bafashwe n’uburwayi.
Ntirenganya Emmanuel, Umuyobozi w’agateganyo w’akarere ka Musanze, yanenze abatuye umurenge wa Cyuve batitabira gahunda yo gutanga mituweri, kuko bibagiraho ingaruka, bigasubiza n’inyuma imihigo y’akarere.
Avuga ko ubwo bukangurambaga bwafashije abaturage kurushaho kumenya akamaro ko kugira ubwisungane mu kwivuza.
Agira ati “Nk’uko igikorwa cy’uyu munsi kigamije ubukangurambaga ku bwisungane mu kwivuza, akaba ari umurenge udahagaze neza mu mirenge igize akarere ka Musanze, kuko iyo dutondeka uko imirenge ikurikiranye uyu murenge wa Cyuve ari wo uza ku mwanya wa nyuma bikaba bibabaje ndetse bikaba n’igisebo n’ibibazo mu baturage.
Ubu bukangurambaga twizeye ko hari icyo busigiye uyu murenge. Ni byiza kuba mwarabitekereje mukumva ko ubukangurambaga buhera aha hari ingufu nkeya ariko bitakagombye”.
Nubwo umurenge wa Cyuve uza inyuma mu bwitabire mu gutanga mituweri, ntibyabujije Sheikh Bahame Hassan, Umuyobozi mukuru ushinzwe iterambere rusange n’imibereho y’abaturage muri MINALOC, gushimira Nyirasafari Sawiya Umuyobozi w’umudugudu wa Mwidagaduro wabaye indashyikirwa abaturage batanga mituweri 100%, aho uwo mubyeyi yagenewe inka y’ishimwe.
Nyirasafari Sawiya, umuyobozi w’umudugudu wa Mwidagaduro mu kagari ka Bukinanyana mu murenge wa Cyuve wahembwe inka, yishimiye inka ahawe avuga ko ibanga akoresha ari ukwegera abaturage akabagira inama.
Agira ati “Biranshimishije cyane, nakoze nzi ko ndi gukorera igihugu n’abaturage bantoye, sinari nzi ko harimo ibihembo. Ndishimye cyane kandi bimpaye imbaraga zo kudasubira inyuma. Ibanga nkoresha ni ukumvikana n’abaturage nyobora, aho mfata umwanya nkabasanga mu ngo zabo mbabwira gahunda za Leta, ukora nabi nkamukebura. No mu nteko z’abaturage mbaha umwanya bakangezaho ibibazo byabo nkabishakira ibisubizo”.
Muri ubwo bukangurambaga bahawe ibiganiro binyuranye n’ubutumwa mu ikinamico y’itorero umurage, aho abaturage bavuga ko bungutse byinshi bigiye kubafasha kuvanaho ipfunwe ryo kumva ko umurenge wabo ari uwa nyuma barushaho kwitabira kwishyura mituweri.
Ngendaneza Idrissa ati “Impamvu twari aba nyuma, ntabwo ubukangurambaga bwatugezeho neza. Ubwo abayobozi badusuye bakabidukangurira, tugiye kwisubiraho. Kuri twebwe ni igisebo, ariko undi mwaka ndabizi neza tugiye kuza ku mwanya wa mbere. Ntawe uzaduhiga”.
Uwamahoro Aline ati “Njye narayitanze, ariko hari abaturage baba batarumva neza akamaro kayo. Ipfunwe rirahari, ariko tugiye kwisubiraho kuko isomo dukuye muri ibi biganiro ritumye turushaho kumva akamaro kayo”.
Umukozi wa RSSB ushinzwe ishami rya mituweri, Rulisa Alexis, yavuze ko ubukangurambaga bwa mituweri bukomeje mu gihugu hose. Ni nyuma yo kubona ko abaturage batari kwitabira gutanga mituweri uko bikwiye, aho mu rwego rw’igihugu, ubu impuzandengo mu gutanga mituweri iri kuri 68%, aho abona ko uwo mubare ukiri hasi.
Yibukije abaturage ko uzasoza ukwezi kwa Nzeri ataratanga ubwisungane mu kwivuza, bizamusaba gutegereza igihe cy’iminsi 30 kugira ngo abone uburenganzira bwo kwivuriza kuri mituweri.
Niho ahera asaba buri wese kwitabira gutanga mituweri muri uku kwezi kwa Nzeri.
Sheikh Bahame Hassan, wari ahagarariye Minisitiri w’Ubutegetsi bw’igihugu muri ubwo bukangurambaga, yibukije abaturage ko mituweri ari amahirwe bazaniwe n’ubuyobozi bwiza budapfa kuboneka mu bindi bihugu, aho yatanze urugero ku gihugu gikize ku isi cya Amerika, cyatekereje kuri mituweri ariko birananirana.
Asaba abaturage kubyaza umusaruro ayo mahirwe, batangira mituweri ku gihe mu kurengera ubuzima bwabo.
Ati “Umukuru w’igihugu cyacu Nyakubahwa Paul Kagame niba koko tumukunda, niba dushaka kujyana na we twitabire gutanga mituweri. Mu myaka yashize igihugu ku isi gikomeye cya Amerika, mu gihe yayoborwaga na Obama, bagerageje gushyiraho ikintu kimeze nka mituweri. N’amafaranga menshi bafite, n’ubushobozi bwabo ariko kugeza ubu byarabananiye.
Bishaka kugaragaza ko u Rwanda, Abanyarwanda n’Umuyobozi wacu turi ikintu gikomeye, mituweri ni ikintu twakagomye gusigasira tukamenya ko ikirezi twambaye cyera”.
Ubuyobozi bw’Umurenge wa Cyuve, buvuga ko impamvu imirenge igize umujyi wa Musanze iza mu myanya ya nyuma ari abantu baturuka ahantu hanyuranye bakitirirwa abaturage b’iyo mirenge kandi bahora bimuka.
Umunyamakuru wa Kigali Today/KT Radio
@ mutuyiserv
",https://www.kigalitoday.com/ubuzima/ubuvuzi/article/musanze-imirenge-igize-umujyi-yanenzwe-kutitabire-kwishyura-mituweri,Health
Kwambara ikariso ifashe cyane ku bagabo bishobora gutera ubugumba (ubushakashatsi),"

Nyamara bamwe mu basore n’abagabo baganiriye na Kigali Today batangaje ko nta bumenyi bari bafite ku kuba imyambaro ifashe yabateza ubugumba ahubwo bagaragaza zimwe mu ngaruka bagiye babwirwa na bagenzi babo.
Zimwe muri izo ngaruka harimo nko kudakura kw’igitsina no kutabasha gukora imibonano mpuzabitsina neza.
Ubushakashatsi bwakozwe ku bagabo 200 bari hagati y’imyaka 20 na 38 bwo, bugaragaza ko abagabo bambaye umwenda w’imbere ubahambiriye, watumye ikorwa ry’intanga mu dusabo twazo ryarasubiye inyuma ho 1.6% mu gihe ku bambaye ubarekuye byagumye kuri 1.9%.
Cyakora ku ruhande rwa bamwe mu basore n’abagabo bavuga ko bambara umwenda w’imbere ubafashe cyangwa ubarekuye bitewe n’amahitamo yabo nk’uko uwitwa Alexis Kubwimana yabisobanuye.
Yagize ati “Ari ibimfashe ari ibindekuye byose ndabyambara, numva nta ngaruka zihari zo kwambara umwenda ugufashe keretse wenda nk’iyo uguteye amayasha nko hagati y’amatako ukababara hakazamo utuntu tw’uduheri, uretse ko njyewe nkunda by’umwihariko indekuye kuko ari yo nisanzuramo.”
Naho mugenzi we witwa Joel avuga ko we akunda izimufashe kuko zimurinda byinshi birimo kuba itagaragaza igitsina cye.
Yagize ati “njyewe nkunda imfashe bitewe n’uko ushobora guhura n’umukobwa wamusuhuza wagira ikibazo ntigutamaze ariko irekuye ishobora gutuma utaragara neza, ariko numva bavuga ko zishobora gutuma igitsina kidakura.”
Abashakashatsi mu bya siyansi yerekeranye n’imyanya y’ibanga y’abagabo, bemeza ko nubwo ibyago byo kuba umwenda w’imbere ufashe wateza ubugumba atari byinshi, ngo kwambara uwo mwenda bigira ingaruka ku ikorwa ry’intanga zifite umwimerere.
Zimwe muri zo ngaruka nk’uko VE Kuzmichev abigaragaza harimo indwara ya dyspermia ituma udusabo tw’intanga dukora izifite ubumuga ndetse no gushyuha kw’udusabo tw’intanga ngabo bigatera n’ububabare.
Ubushakashatsi kandi bugaragaza ko kwambara uyu mwenda ufashe mu nda cyane na byo byongera ibyago byo kuba wafatwa n’ubu burwayi bwavuzwe haruguru.
Raporo y’ishami ry’umuryango w’abibumbye ryita ku buzima yo muri 2005 ivuga ko umubare w’abagabo bahura n’ikibazo cy’ubugumba usigaye uruta uw’abagore kubera umubyibuho ukabije, ibiyobyabwenge, indwara zo mu mutwe n’ibindi.
Ibi bituma intanga zitagira imbaraga hakifashishwa uburyo buzwi nka ICSI aho bafata intanga y’umugabo nzima bakayitera mu igi ry’umugore akabona gusama. Kuva ubu buryo bwatangira kwifashishwa ku isi hose hamaze kuvuka abana barenga miriyoni umunani.
Umunyamakuru wa Kigali Today/KT Radio
@ Nakurecaissy
",https://www.kigalitoday.com/ubuzima/indwara/article/kwambara-umwenda-w-imbere-ufashe-cyane-ku-bagabo-bishobora-gutera-ubugumba-ubushakashatsi,Health
U Rwanda na Congo byiyemeje gufatanya kurandura icyorezo cya Ebola,"Yabitangaje mu rugendo rw’umunsi umwe yagiriye mu gihugu cy’u Rwanda. Dr Eteni Longondo na mugenzi we w’u Rwanda Dr Diane Gashumba, barebeye hamwe ingamba ibihugu byihaye mu gukumira icyorezo cya Ebola.
Amasezerano y’ubufatanye mu kurwanya Ebola yashyizweho umukono tariki ya 6 Kanama 2019, ibihugu byombi byiyemeza gufatanya mu gukumira icyorezo cya Ebola kiri muri Kivu y’Amajyaruguru.
Mu nama yahuje amatsinda y’ibihugu byombi ku ruhande rw’ u Rwanda yari akuriwe na Minisitiri Dr. Diane Gashumba mu gihe intumwa zo ku ruhande rwa Congo zari zikuriwe na Minisitiri Dr Eteni Longondo.
Baganiriye ku kurwanya Ebola nyuma y’izindi nama zabaye mu Mujyi wa Goma na Bukavu baganira ku nkingo zizahabwa abaturage ariko baganira n’aho bageze mu gushyira mu bikorwa gahunda yo guhangana na Ebola.
Minisitiri Gashumba yashimiye ubuyobozi bwa Congo uburyo bwashyize imbaraga mu gukumira Ebola birinda ko yagera mu Rwanda ndetse hakaba harabaye imikoranire myiza mu guhana amakuru hagati y’ibihugu byombi.
Minisitiri Longondo we yavuze ko uruzinduko rwe mu Rwanda rwibanda kuri Ebola kandi ko ari rwo rugendo akoze bwa mbere kuva abaye Minisitiri w’Ubuzima.
Yagize ati ""Twashyize imbaraga mu kurwanya Ebola kandi tukabigeraho dufatanyije n’abandi, aho ngomba guhura n’abafatanyabikorwa mu mujyi wa Goma. Ejo nzajya Beni na Bunia kugira ngo menye uko bihagaze. Nk’ igihugu cya Congo tuzashyiraho uburyo bushoboka mu gukuraho Ebola ariko tugatekereza no ku ngamba zihamye. Kiriya cyorezo kigaragaje ku nshuro ya 10, gushyiramo amafaranga menshi ntibihagije ahubwo bigomba kujyana no gushyiraho uburyo bwo kwirinda icyorezo no kugikumiramira kandi ni byo twifuza.""


Minisitiri Longondo avuga ko bazakomeza gukorana n’u Rwanda mu gukomeza guteza imbere urwego rw’Ubuzima, ibi akabishingira ku rujya n’uruza yabonye ku mupaka aho avuga ko ubuhahirane ku mipaka buzahoraho, ubuyobozi bukaba bugomba gukora ibishoboka byose mu rwego rwo koroshya ubwo buhahirane.
Mu gusoza inama, Minisitiri Dr Eteni ashimira u Rwanda rwabafashije mu guhangana n’icyorezo cya Ebola, aho gufunga imipaka ahubwo bagakorana mu guhangana ko iki cyorezo cyakwirakwira mu karere, yizeza u Rwanda ko bakomeza gukorera hamwe.
Ati ""Tugomba gukomeza gushyira hamwe kugira ngo turangize iki cyorezo cyatangiriye muri Congo.""
Minisitiri Dr Gashumba avuga ko ubuhahirane hagati y’ibihugu bukomeje kandi bazakomeza gushyira hamwe cyane ko Congo ifite ubunararibonye mu guhangana na Ebola.
Yagize ati “Gushyira hamwe na Congo byadufashije kugira ubunararibonye nk’igihugu cyahuye na Ebola, gusa tuzakomeza kuganira dukomeza ibikorwa by’isuku no gukumira Ebola. »
Zimwe mu ngamba zafashwe mu rwego rwo guhangana na Ebola ku ruhande rw’u Rwanda harimo kongera isuku no kugabanya urujya n’uruza hagati y ibihugu byombi, aho hagabanyijwe umubare w’abambukiranya imipaka mu buhahirane cyane cyane abanyeshuri bigaga i Goma bakaba barabujijwe gusubira kwigayo ahubwo bagashakirwa amashuri mu Rwanda, hamwe no gutegura inkingo zizahabwa abaturage bakora ubucuruzi bwambukiranya umupaka .
Mu gihe umupaka uhuza umujyi wa Goma na Gisenyi wakoreshwaga n’abantu ibihumbi 55 ku munsi ubu umubare waragabanutse ugera ku bihumbi 30 ku munsi. Icyakora ukwezi n’igice birashize nta bwandu bushya bwa Ebola bugaragaye mu Mujyi wa Goma nubwo ibintu bitarasubira nk’uko byahoze ku mupaka kuko ingamba z’isuku zikomeje, hamwe no kugabanya urujya n’uruza hagati y’ibihugu byombi.
Umunyamakuru wa Kigali Today/KT Radio
@ sebuharara
",https://www.kigalitoday.com/ubuzima/indwara/article/u-rwanda-na-congo-byiyemeje-gufatanya-kurandura-icyorezo-cya-ebola,Health
Iterambere mu buvuzi ryatumye impfu z’abana zigabanuka,"Nk’uko bitangazwa n’umuyobozi wungirije w’iryo shyirahamwe, Dr Emmanuel Rusingiza, mu myaka 15 ishize ngo abana bari munsi y’imyaka itanu bapfaga bari 110 ku bana 1000, ariko aho bigeze uyu munsi abana bo muri icyo kigero bapfa ni 50 ku bana 1000.
Uwo muganga avuga ko nubwo iyo mibare yagabanutse bidahagije kuko ngo bafite intego y’uko mu gihe kiri imbere bumva abana bapfa baba bagezi kuri 3 ku 1000, ibyo ngo bakizera ko bizagerwaho ku bufatanye bw’inzego zitandukanye.
Dr. Rusingiza avuga ko kuba izo mpfu zaragabanutse, byatewe n’uko haje iterambere mu buvuzi kubera ibikoresho bigezweho n’abaganga b’inzobere biyongereye, niba hari ibisaba kubagwa bigahita bikorwa.
Ati “Ibibazo byoroheje birimo nk’iby’abana bavuka bananiwe, ibyo bihita byitabwaho n’abaganga bo mu bitaro by’uturere kandi bigakorwa neza. Icyakora nk’abavukana ubusembwa (malformations), abo bahita bajyanwa ku bitaro bikuru kuko ari ho hari imashini zipima nka ‘CT Scan’, byaba ngombwa bagahita babagwa bagakira”.
Yungamo ati “Urugero nk’umwana uvutse adafite umwenge w’ikibuno, ufite ikibazo cy’umutima cyangwa hari nk’aho amara yifunze, iyo atabazwe byihuse ntabasha kubaho. Ubu rero haje iterambere, ibyo ku bitaro bikuru duhita tubikora abana bakabaho, cyane ko ibyoroheje biba byakorewe mu mavuriro yo hasi”.
Akomeza avuga ko icy’ingenzi mu buvuzi bw’abana ari ukumenya byihuse ikibazo umwana afite bityo hakongerwa imbaraga mu kumwitaho.
Dr. Rusingiza kandi agaruka ku bibazo bitatu ngo ari na byo ntandaro y’impfu z’abana bapfa bakiri bato mu Rwanda.
Ati “Impamvu ya mbere dukunze kubona ni abana bavuka bananiwe, hakaba abavukana cyangwa bagira ‘infections’ hashize iminsi ndetse n’ikibazo cy’abana bavuka batarageza igihe. Izo ni zo mpamvu eshatu zikunze gutera impfu z’abana ariko uburyo bwo kubitaho bwarazamutse”.
Kuri ubu mu Rwanda hari abaganga 83 gusa b’inzobere mu kuvura abana, gusa ngo uwo mubare ntuhajije, icyakora ngo hari abandi bagenda biyongera buri mwaka bari hagati ya 10 na 15, nk’uko bitangazwa na RPA.
Minisiteri y’Ubuzima (MINISANTE) ikomeza gukangurira ababyeyi batwite kwipimisha nibura inshuro enye, hanyuma bakanabyarira kwa muganga kuko ngo ari bwo iyo umwana avukanye ikibazo runaka ahita afashwa n’abaganga babizobereyemo hakiri kare ntahasige ubuzima.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/iterambere-mu-buvuzi-ryatumye-impfu-z-abana-zigabanuka,Health
Dore uko wakamira umwana amashereka ukayamubikira,"

Mbere y’uko tuvuga uburyo bwo gukama no kubika amashereka, tubanze turebe impamvu bikenewe.
Amakuru dukesha paji ya facebook ya UNICEF, avuga ko konsa umwana kuva akivuka ari byiza kuko amashereka bita umuhondo akungahaye ku ntungamubiri ari rwo rukingo rw’umwimerere uba uhaye umwana, bikamuha ubudahangarwa bw’ ubuzima, bikamurinda kurwaragurika, bikamufasha kugumana ubushyuhe no guhumeka neza.
Konsa umwana nta kindi umuvangiye habe n’amazi mu mezi atandatu ya mbere, bimurinda indwara zitandukanye harimo impiswi, umusonga, kugwingira n’imirire mibi. Amashereka kandi akungahaye ku ntungamubiri zose harimo n’amazi umwana akeneye mu mezi atandatu ya mbere.
Konsa ntibigirira umumaro umwana gusa kuko birinda n’umubyeyi indwara nyinshi harimo kanseri y’ibere, kanseri y’udusabo tw’intanga, na diabeti kandi birinda no kubyara indahekana.
Ku bw’izi mpamvu zose rero, mu gihe umubyeyi agize impamvu zituma atonsa umwana, ashobora gukama amashereka akayasigira umuntu yizeye akayaha umwana kandi akabikorana isuku.
Amakuru dukesha urubuga rwa internet ‘naitre et grandiri.com’ agaragaza uburyo bwifashishwa mu gukama amashereka.
1.	Umubyeyi ashobora gukamisha intoki ze: 
Ubu buryo bukoreshwa cyane mu minsi ya mbere ku bw’impamvu runaka. Urugero ni nk’igihe umubyeyi agize impamvu ituma asiga umwana ariko atamara igihe kirekire, cyangwa se agakama kugira ngo aruhuke kubera ko umwana atabasha konka amashereka ngo ayamaremo. Ubu buryo burahendutse ariko buravuna.
2.	Uburyo bwo gukoresha akamashini gakoreshwa n’intoki (Tire-lait manuel):
Ubu buryo nabwo bukoreshwa mu gihe umubyeyi adakeneye gukama amashereka menshi, kuko buravuna kandi burarambirana.
3.	Gukama ukoresheje akamashini gakoreshwa n’amashanyarazi (Tire-lait électrique) 


Ubu buryo nubwo buhenze ariko ntibuvuna, kandi umubyeyi abasha gukama amashereka menshi. Utu tumashini dukoresha amashanyarazi, hari udutuma umubyeyi abasha gukama amabere yombi ingunga imwe. Twose tuboneka muri za pharmacies.
Mu cyumweru cya mbere umwana akivuka, gukama bishobora gutanga amashereka make ariko uko iminsi igenda ihita ni ko na yo agenda yiyongera ku buryo nko mucyumweru cya kabiri umubyeyi ashobora gukama hagati ya 30ml na 90ml inshuro eshatu.
Hari ibyo ukwiriye kwitaho mu gihe ukama amashereka ukoresheje utumashini:
Icya mbere ni uko ugomba gukurikiza amabwiriza agenga imikoreshereze yatwo, aba yaragenwe n’uruganda rwadukoze.
Ikindi ni uko iyo ukama ugerageza kwigana uko umwana yonka (ntutume haza amashereka menshi cyane, cyangwa ngo haze make cyane).
Ni byiza gukama inshuro zingana n’izo umwana yonka ku munsi ni ukuvuga hagati y’inshuro umunani na 12.
Ikindi ngo ni byiza guhitamo igihe kimwe gihoraho cyo gukama amashereka, kuko iyo cya gihe kigeze aza bitagoranye, ndetse bikanatuma yiyongera.
Uko amashereka abikwa n’igihe amara 
Amashereka abikwa mu gikoresho cy’ikirahuri cyangwa muri pulasitike ariko ikomeye.
Ashobora kumara amasaha ane atabitswe muri firigo, yamara iminsi umunani abitswe muri frigo, ndetse yamara amezi kuva kuri atandatu kugeza kuri 12 abitswe mu gice cya frigo gikonjesha cyane ku kigero cya barafu (congélateur)
Uburyo bwo kuyashyushya mbere yo kuyaha umwana
Iyo umwana agiye guhabwa amashereka yari abitswe muri frigo, ni ngombwa kubanza kuyakuramo ubukonje. Uko bikorwa rero, utereka cya gikoresho wayabitsemo mu mazi y’akazuyazi. Wirinda kuyashyushya cyane kugira ngo adatakaza intungamubiri zayo.
Amashereka yashyuhijwe iyo umwana atayamaze aramenwa ntasubizwa muri frigo.
Ababyeyi bakamira abana amashereka bibutswa ko bagomba kubikorana isuku, n’ibikoresho bikagirirwa isuku ikwiye ndetse n’abayaha abana na bo bakabikorana isuku kuko bitabaye ibyo byakururira umwana indwara zituruka ku mwanda.
Umunyamakuru wa Kigali Today/KT Radio
@ naduw12
",https://www.kigalitoday.com/ubuzima/urusobe-rw-ubuzima/article/dore-uko-wakamira-umwana-amashereka-ukayamubikira,Health
Umuti utanzwe nta muhanga mu by’imiti uhari ni nk’uburozi-Urugaga,"Uru rugaga ruvuga ko umuti ugomba gutangwa hari umuhanga mu by’imiti kugira ngo agenzure uko imiti itangwa ndetse anakosore igihe habayeho kwibeshya.
Ibi byatangajwe kuwa gatanu 13 Nzeri 2019, mu nama ya munani y’urugaga rw’abahanga mu by’imiti, yanabereyemo amatora y’ubuyozi bushya bw’urugaga.
Muri iyo nama hagaragajwe ibyagezweho n’ubuyobozi bucyuye igihe, hishimirwa ko mu byo bakoze harimo gushakira urugaga aho rukorera, rukazaba rwahabonye mu gihe cya vuba.
Umuyobozi ucyuye igihe w’urugaga rw’abahanga mu by’imiti Dr. Raymond Muganga, yavuze ko mu gihe bari bamaze bayobora uru rugaga babashije kurumenyakanisha kuko rutari ruzwi.
Yavuze ko mu bindi bakoze harimo no gutahura abakora mu by’imiti badakora neza, anaboneraho gusaba abahanga mu by’imiti kurushaho gukunda akazi bakora.
Ati “Turasaba abahanga mu by’imiti kwitanga bakumva ko ari umuhamagaro,umuntu akumvira umutima nama we.”
Dr. Muganga avuga ko iyo umuntu ukora mu by’imiti cyangwa ufite farumasi abikora nta muhanga mu by’imiti afite, aba asa n’uwiba.
Yagize ati “Abakora farumasi cyangwa bagatanga imiti nta muhanga mu by’imiti ni ukwiba. Iyo ukora ibyo ibintu udafitiye ibyangombwa uba wiba.”
Sebastien Nkurikiyimana, umuhanga mu by’imiti umaze imyaka 32 mu mwuga, we ati “Umuti ugomba gutangwa hari umuhanga mu by’imiti kugira ngo agenzure uko imiti itangwa ndetse anakosore niba habayeho kwibeshya.
Turifuza ko ahantu hose hatangirwa imiti hajya haba hari umuhanga mu by’imiti kuko umuti utanzwe ntawuhari uba ari uburozi.”
Shema Ngoga Fabrice watorewe kuba umuyobozi wungirije muri komite nshya, yavuze ko abahanga mu by’imiti bakwiye kurangwa no gukora kinyamwuga, bihesha agaciro kugira ngo n’abandi babubahe.
Ati “Umuntu akwiye gukora kinyamwuga yihesha agaciro kugira ngo n’abandi bamuhe agaciro, niyo mpamvu haboneka ibibazo hirya no hino, kuko hari abakoreshwa n’umuhamagaro abandi bagakoreshwa n’amafaranga”.
Urugaga rw’abahanga mu by’imiti ruvuga ko hakiri ikibazo cyo kuba hari hamwe mu bitaro hagitangwa imiti nta kurebererwa n’umuhanga mu by’imiti, ugasanga ahanini biterwa no kuba hari abitwaza ko nta mafaranga yo kubahemba ariko hari n’ikibazo cy’uko bakiri bake.
Dr. Hahirwa Innocent watorewe kuyobora uru rugaga mu myaka itatu iri imbere, yavuze ko bazanye ingamba z’uko nibura ahantu hose hatangirwa imiti hajya haba hari umuhanga mu by’imiti kuko bifasha cyane.
 Ati “Ibibazo twagiraga bitewe no gufata nabi cyangwa ikoreshwa nabi ry’imiti turashaka ko bigabanuka. Ikindi ni ukugira ngo umuhanga mu by’imiti wese aho ari akore kinyamwuga, kimwe mu byo tubigisha ni uko bajya bumva ko inyungu yabo ya mbere iba ku murwayi kuruta amafaranga baba bakeneye.”
Yakomeje avuga ko bagiye bahura n’ibibazo bitandukanye aho imiti itakivura abarwayi, kubera kuyihabwa nabi.
Atanga urugero rwa antibiyotike ‘antibiotics’ zitakivura neza kubera ko hari abantu bayigura bakagura nke ntibagure doze yose, hanyuma umubiri ukarema ‘resistance’ ubutaha imiti yayinywa ntimufate cyangwa ngo imukize.
",https://www.kigalitoday.com/ubuzima/ubuvuzi/article/umuti-utanzwe-nta-muhanga-mu-by-imiti-uhari-ni-nk-uburozi-urugaga,Health
"Dengue Fever, indi ndwara igomba kwitonderwa muri Afurika y’Iburasirazuba","Byatangarijwe mu nama yabereye i Kigali kuri uyu wa 13 Nzeri 2019, yahuje itsinda ry’Abadepite ba EALA rishinzwe ubuzima ndetse na Minisiteri y’Ubuzima (MINISANTE), bakaba bari bagamije kureba uko indwara ya Ebola ndetse n’iya Dengue zihagaze mu bihugu bigize Umuryango wa Afurika y’Iburasirazuba (EAC).
Dengue Fever ni indwara yo mu bwoko bw’ibicurane iterwa n’ubwoko bw’umubu witwa ‘Aedes’ ari na wo uyikwirakwiza, ikaba ubu iri mu duce tumwe na tumwe tw’igihugu cya Tanzania ndetse na Kenya.
Umuyobozi w’ishami rishinzwe kurwanya indwara z’ibyorezo mu Kigo cy’Igihugu cyita ku Buzima (RBC), Dr José Nyamusore, yasobanuye ibimenyetso by’iyo ndwara, ariko ngo ntiragera mu Rwanda.
Yagize ati “Dengue ni indwara iterwa n’umubu, icyakora mu Rwanda ntirahagaragara. Ibimenyetso byayo ni umuriro mwinshi, kubabara mu ngingo, kuruka, gucika intege no kuribwa umutwe no mu nda. Abantu benshi ibageraho ikarangira nka ‘grippe’ isanzwe ntigire icyo ibatwara”.
Ati “Icyakora hari abandi igiraho ingaruka zikomeye nko kuvira imbere, gutakaza ubwenge ndetse ikaba yanakwica umuntu”.
Akomeza avuga ko nubwo mu Rwanda itarahagera, kuyikumira ari ngombwa, ni ukuvuga kurwanya imibu yanduye iyo ndwara ntigere mu Rwanda. Aha avuga ko nk’indege ziza mu Rwanda mbere y’uko zigwa zibanza guterwamo umuti wica imibu ndetse no mu modoka ziva ahari iyo ndwara ngo byagombye gukorwa gutyo mbere y’uko zinjira mu gihugu.
Kwirinda iyo ndwara rero nko ku bantu bagiye aho iri, ngo ni ukwirinda kurumwa n’imibu cyane ko yo ngo irumana no ku manywa, bikorwa nk’uko umuntu yirinda indwara ya malariya nk’uko bitangazwa n’Ishami ry’Umuryango w’Abibumbye ryita ku buzima (WHO).
Hon Oda Gasinzigwa ukuriye iryo tsinda ry’abo badepite ba EALA, yavuze ko bashishikajwe no gukurikirana uko ibihugu birwanya indwara z’ibyorezo, cyane cyane Ebola.
Ati “Ubu turakurikirana ikibazo cy’indwara ya Ebola ndetse n’iya Dengue kuko tubona imaze gufata intera muri Tanzaniya no mu bindi bihugu byegereye inyanja. Gusa nk’Umunyarwanda, ndishimira ko Ebola itaragera mu Rwanda, inzego z’ubuzima n’abafatanyabikorwa bazo bakomeje kwitwara neza mu gukumira icyo cyorezo, bikaba byabera urugero abandi”.
Kuva muri Mutarama 2018, abantu 100 b’i Mombasa muri Kenya banduye indwara ya Dengue ndetse n’abandi 100 bo mu mijyi inyuranye yegereye inyanja muri icyo gihugu bakaba baranduye iyo ndwara, mu gihe abagera ku 1222 bayanduye i Dar es Salaam muri Tanzaniya uyu mwaka .
Uretse muri Afurika, indwara ya Dengue ngo yanagaragaye mu gihugu cya Brésil, aho ngo yafashe abantu 1700 muri 2016, benshi ikabazahaza, nk’uko bitangazwa n’Ishami ry’Umuryango w’Abibumbye ryita ku Buzima (WHO).
Umuryango w’Abibumbye utangaza ko ku isi abantu miliyoni 390 barwara Dengue Fever buri mwaka.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/indwara/article/dengue-fever-indi-ndwara-igomba-kwitonderwa-muri-afurika-y-iburasirazuba,Health
Abanyarwanda ntibakwiye kugira impungenge ku rukingo rwa Ebola- RBC,"

Mu kiganiro yagiranye na Kigali Today, umuyobozi w’ishami rishinzwe gukumira no kurwanya ibyorezo muri RBC Dr. Nyamusore Josee, yemeje ko u Rwanda rwatumije inkingo nyishi kandi ko urukingo rwizewe.
Umuruyango w’abibumbye Loni, watangiye kwifashisha uru rukingo rushya mu bihugu byo mu Burengerezuba bwa Afurika, ndetse n’abantu barenga ibihumbi 60 begereye imipaka ya repubulika iharanira demukarasi ya Congo na Uganda na bo batangiye guhabwa uru rukingo.
Uru rukingo ariko ntiruremezwa ku rwego mpuzamahanga.
Dr. Nyamusore Josee avuga ko u Rwanda rwatumije izi nkingo kandi ko bafite amakuru meza y’umuti wa Ebola ushobora kuvura ku rugero rwa 90% .
Ati “Umuti warabonetse, ni inkuru nziza cyane ku isi, urukingo rurahari n’umuti wabonetse witwa MAP 114. Ni amakuru yadushimishije twese”.
Kuba umuti ushyirwa hanze nyamara hari urukingo rwabanje rugiye kumara imyaka ibiri rutaremezwa mu ruhando mpuzamahanga, Dr. Nyamusore avuga ko icyangombwa ari uko urukingo nta ngaruka rwagira ku warutewe.
Ati “Icy’ingenzi ni ukumenya ngo uru rukingo ruri gukora icyo rugomba gukora! Ntabwo warebera ngo abantu bashire ari rwo ufite, kandi uzi ko rukora, hasigaye ko umuntu azamura urutoki ngo yemeze ikintu”.
RBC kandi yemeza ko imaze kurenga urwego rwo kurwanya Ebola, kandi ko u Rwanda ruri kubaka urubyo burambye bwo guhangana n’ibindi byorezo byazagaragara mu myaka irimbere.
Mu kwezi kwa Mata ni bwo u Rwanda rwatangiye gukingira bamwe mu bakora n’abafasha mu rwego rw’ubuzima bashobora kwitabazwa gukumira Ebola, mu gihe yaba yageze ku butaka bw’u Rwanda.
Kugeza ubu RBC ikaba yemeza ko imaze gukingira abantu ibihumbi bitatu.
Umunyamakuru wa Kigali Today/KT Radio
@ RavyNDIZEYE
",https://www.kigalitoday.com/ubuzima/indwara/article/abanyarwanda-ntibakwiye-kugira-impungenge-ku-rukingo-rwa-ebola-rbc,Health
Ibitera indwara zitandura ntibyacika kuko bitanga imisoro myinshi ,"Prof. Joseph Mucumbitsi uyobora urwo rugaga, avuga ko itabi, inzoga n’ibinyobwa birimo isukari bifite uruhare runini mu gutera abantu indwara zitandura cyane mu bihugu biri mu nzira y’amajyambere.
Avuga ko mu Rwanda abantu 12.9% bicwa no guhumeka umwuka w’itabi mu gihe ku rwego rw’isi ari 22%. Inzoga zo ngo zica abantu 23.9% mu Rwanda mugihe ku isi ari 10%.
Avuga ko guhera mu mwaka wa 2015 isi yihaye ingamba ko kugera mu mwaka wa 2025 nibura abanywa itabi bazaba bagabanutseho 25%, ariko akavuga ko ibi bitakunda kuko ryo n’ibindi bitera indwara zitandura bisora menshi.
Ati “Si itabi gusa n’inzoga n’isukari ibinyobwa nka Coca-Cola n’ibindi, ni ukuvuga ngo mu isi, ibyo bintu bidutera ibibazo mu buzima ni na byo bicuruzwa byinjiza amafaranga menshi ariko noneho bininjiza n’amahoro menshi.
Cyane cyane mu bihugu biri mu nzira y’amajyambere, ntabwo waca itabi burundu ngo bishoboke kandi ryishyura imisoro myinshi; n’inzoga ni uko.”
Prof. Mucumbitsi avuga ko amikoro macye y’ibihugu atuma itabi n’inzoga bitareka gucuruzwa.
Avuga ko indwara zitandura zica abantu miliyoni 38 ku isi buri mwaka. 3/4 byabo bangana na miliyoni 28 ni abo mu bihugu biri mu nzira y’amajyambere. Miliyoni 17 ngo baba bari munsi y’imyaka 70.
Indwara zihitana benshi ni umutima bangana na miliyoni 17.5, kanseri yo ihitana miliyoni 8.2, indwara z’ubuhumekero miliyoni enye, naho diyabete yo ikaba ihitana miliyoni 1.5.
Avuga ko hatagize igikorwa mu mwaka wa 2030, muri Africa y’Uburasirazuba abaturage 42% bashobora kwicwa n’izi ndwara bavuye kuri 25%.
Avuga ko hari ibikwiye gushyirwamo imbaraga nko kubuza abantu kunywera itabi mu ruhame kuko byarengera benshi.
Mugihe itabi n’inzoga bikinyobwa na benshi asaba abantu gukora imyitozo ngororamubiri kenshi no kurya indyo yuzuye kuko bikumira zimwe mu ndwara zitandura.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/indwara/article/ibitera-indwara-zitandura-ntibyacika-kuko-bitanga-imisoro-myinshi,Health
Mu Rwanda haracyari abaganga bake bavura abagore,"Ihuriro ry’abaganga bavura abagore rivuga ko mu mabwiriza mpuzamahanga umuganga umwe agomba kwita ku bagore ibihumbi 10, mu Rwanda umuganga umwe ubu ngo yita ku bagore ibihumbi 13.
Ubuyobozi bwa RSOG butangaza ko ubu mu Rwanda hari abaganga 84 gusa b’inzobere mu kuvura abagore, icyakora ngo bariyongereye kuko mu myaka icyenda ishize bari 12 gusa.
Byatangarijwe mu nama yahuje abaganga bavura abagore, abari mu ishyirahamwe ry’abaganga bavura abana (RPA) ku nzego z’ubuzima zitandukanye ndetse n’abafatanyabikorwa babo, inama yabaye kuri uyu wa 11 Nzeri 2019, igamije kureba uko bazamura urwego rw’ubuvuzi batanga.
Umuyobozi w’ihuriro ry’abaganga bavura ababagore, Dr. Eugène Ngoga, avuga ko uwo mubare ukiri hasi ugereranyije n’abakenewe mu bigo by’ubuzima biri hirya no hino mu gihugu, ikaba ari imwe mu mbogamizi bagifite.
Agira ati “Imbogamizi ya mbere dufite ni uko tukiri bake nubwo umubare wiyongereye. Iyo urebye ibigo nderabuzima, ibitaro byo mu turere cyangwa ibitaro bikuru, abo izo nzego zose zikeneye, turacyari bake, gusa uko tugenda twiyongera hari aboherezwa mu bitaro by’uturere kugira ngo borohereze abarwayi”.
Dr Ngoga kandi avuga ko ubu icyo bihatira gukora ari ukugabanya umubare w’ababyeyi bapfa babyara kandi ngo barabona bizagerwaho.
Ati “Abagore bapfa babyara mu Rwanda ubu babarirwa muri 210 ku bagore ibihumbi 100 babyara, icyakora dufite intego yo kugabanya uwo mubare kuko ukiri hejuru ukagera nibura ku bagore batandatu ku 100.000 mu gihe cya vuba kiri imbere. Ibyo twizeye kuzabigeraho dufatanyije n’inzego zitandukanye, cyane ko na buri mwaka abaganga b’inzobere bagenda biyongera”.
Raporo ya gatanu y’Ikigo cy’ibarurishamire cy’u Rwanda (NSRI), yerekanye ko mu mwaka wa 2000, abagore bapfaga babyara bari 1,071 ku bagore bihumbi 100, bivuze ko habayeho igabanuka rigaragara.
Umwe mu baforomo bakorera mu bitaro by’uturere wari witabiriye iyo nama, nawe yemeza ko abaganga b’inzobere bakiri bake, akifuza ko bashyirwa no ku nzego zo hasi.
Ati “Abaganga bita ku bagore n’abana baracyari bake, nk’ubu mu bitaro by’uturere usanga bikorwa n’abaforomo gusa. Muri ibyo bitaro kandi ntiwahasanga abaganga b’inzobere mu kuvura abagore (Gynecologists) cyangwa mu kwita ku bana (Pediatricians), kandi twe tubona bakenewe kuko ubuzima bw’ibyo byiciro bigoye kubukurikirana”.
Umunyamabanga uhoraho muri Minisiteri y’Ubuzima (MINISANTE), Dr. Nyemazi Jean Pierre, avuga ko kugeza ubu mu nzego z’ubuvuzi hakiri ikibazo cy’abakozi.
Ati “Kugeza ubu mu rwego rw’ubuvuzi haracyari ikibazo cy’abakozi, ni yo mpamvu mpamagarira inzobere ziteraniye hano gufatanya, hakaganirwa ku buryo icyo kibazo cyakemuka. Ni ukuvuga guhera ku rwego rwo hasi kugera ku bitaro by’ikitegererezo, kugira ngo umugore yitabweho bihagije kandi bizagerwaho”.
Yakomeje avuga ko Leta y’u Rwanda ifite intego y’iterambere rishingiye ku bumenyi, ubwo bumenyi ariko ngo bugomba kugendana n’ubuzima bwiza bw’abaturage ari yo mpamvu ari ngombwa kubushyiramo imbaraga ngo bube bwiza kurushaho.
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/mu-rwanda-haracyari-abaganga-bake-bavura-abagore,Health
Basanga atari ngombwa gutanga insimburamubyizi ku miryango ibanye nabi,"Impamvu ni uko ngo hari bamwe na bamwe bamara gufata ayo mafaranga, aho kwiyunga cyangwa gukorera hamwe na bagenzi babo bakarushaho kubahohotera, kuko ayo mafaranga aho kuyikenuza bayajyana mu tubari, basinda bakitwara nabi.
Akenshi ayo mafaranga bayatanga nk’insimburamubyizi cyangwa nk’inyoroshyarugendondo, bitewe n’uko inyigisho zibakangurira kubana neza ziba zabereye kure y’aho batuye.
Concilie Mukandutiye, umuyobozi w’inama y’igihugu y’abagore mu murenge wa Gishubi mu Karere ka Gisagara agira ati “Ubundi tuba ari udufaranga dukeya. Nubwo hari abumva inyigisho bakazikurikiza, amakimbirane bakayareka, n’amafaranga bahawe bakayikenuza, hakaba n’abayajyana mu kabari, ugasanga basinze, ihohotera aho gushira rikarushaho kwiyongera.”
Umunyamabanga nshingwabikorwa w’Umurenge wa Gishubi, Jean Damascene Renzaho, avuga ko yaje gusanga hari n’ababona abagiye guhugurwa batahana amafaranga, na bo bagatangira guhohotera abo babana, kugira ngo na bo bazatumirwe mu nyigisho bibonere amafaranga.
Uyu muyobozi avuga ko hari n’abo yagiye abona baje gusaba ko bajya ku rutonde rw’ababanye nabi.
Renzaho asanga umuti kuri iki kibazo waba ko iyi miryango yajya itangira inyigisho zikenewe hafi y’ahatuye abagenerwabikorwa, hanyuma amafaranga y’insimburamubyizi cyangwa inyoroshyangendo bakazayabona mu buryo bundi butari ukubaha amafaranga mu ntoki.
Ati “Ntekereza ko icyiza ari uko abantu twakomeza kubigisha, tukanabafasha mu buryo butari ubwo kubaha amafaranga mu ntoki, tukabihindurira mu kubafasha kwishakamo ubushobozi, bakaba bakora ibimina bibafasha kurushaho kubana neza, bakaba bahabwa amatungo, n’ibindi.”
Najyingo Robinah, ukorera umuryango Action Aid ubu uri gufasha mu kurwanya ihohoterwa rikorerwa abana bari munsi y’imyaka 18 mu mirenge itatu yo mu Karere ka Gisagara, avuga ko bo aya mafaranga bagahaye abaje mu nama bateganya kuzayabafashisha mu bundi buryo.


Ati “Tugitangira umushinga twarabahamagaye kugira ngo bahure bamenyane, tubaha n’itike, ariko noneho tuzajya tubegera iwabo mu mirenge. Urumva ko nta tike bakeneye. Amafaranga twakabahaye nk’itike, nibamara gukora ibimina, bagakora umushinga runaka, tuzawutera inkunga.”
Aimé Nshimiyimana, umuyobozi w’ihuriro ry’abafatanyabikorwa mu karere ka Gisagara, we avuga ko muri iki gihe abari gufashwa banahabwa amafaranga ahanini ari abakene bari mu cyiciro cya mbere n’icya kabiri cy’ubudehe, baba bakeneye gufashwa ngo bikure mu bukene.
Ati “Imiryango itari iya Leta iyo ibegereye, isanga mu ngo zabo harimo n’ihohoterwa, hanyuma amafaranga babahaye agatuma rya hohoterwa rigaragara kurushaho.”
Nshimiyimana we avuga ko ubwo bushobozi bagenerwa butahagarikwa, ahubwo inzego z’ubuyobozi, ari na zo ziba zabahaye imiryango itari iya Leta ngo ibafashe, zigafatanya na yo mu gufasha aba baturage guhinduka biteza imbere aho kurushaho gukimbirana.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/urusobe-rw-ubuzima/article/basanga-atari-ngombwa-gutanga-insimburamubyizi-ku-miryango-ibanye-nabi,Health
Intara y’Iburasirazuba iza imbere mu kugira abangavu benshi batewe inda,"

Imibare y’abangavu batewe inda Minisiteri y’Ubuzima yabashije kumenya igaragaza ko umwaka wa 2018 warangiye Akarere ka Nyagatare kari ku isonga n’abana 1465 batewe inda, Gatsibo 1452, Gasabo 1064, Kirehe 1055 na Bugesera 925.
Guverineri w’Intara y’Iburasirazuba, Mufulukye Fred akeka ko impamvu intara ayoboye ari yo iri ku isonga biterwa n’ibice binini bikigaragaramo ibihuru, noneho abana bajya gutashya bakahafatirwa ku ngufu.
Ariko igikomeye akeka ni urujya n’uruza rw’abantu baza gushaka imibereho cyane mu turere twa Nyagatare na Gatsibo ntibabashe kwita ku bana babo igihe batarabona imirimo.
Ati “Ikindi twasanze hari abaturage bava mu bindi bice by’igihugu, baza wenda nko gushaka imirimo nko guhinga n’ibindi kuko hakigaragara ubutaka. Muri icyo gihe rero ugasanga wenda abana baje bakiri muri ubwo buzima, imiryango itarahama, itaratura neza.
Ati “Ugasanga na byo bifite ingaruka, bigatuma rimwe na rimwe abana batakurikiranywe, ababyeyi batari kumwe na bo. Izo ni zimwe mu mpamvu twagiye tubona ariko turacyacukumbura cyane kugira ngo tumenye neza ikibazo.”
Minisitiri w’Uburinganire n’Iterambere ry’Umuryango, Ambasaderi Solina Nyirahabimana, avuga ko abana baterwa inda ahanini biterwa no kudohoka kw’ababyeyi ku burere bw’abana babo.
Asaba ababyeyi gufatanya kwita ku burere bw’abana babo bakababera intangarugero bagakurana indangagaciro zituma baba inyungu ku muryango wabo n’igihugu muri rusange.
Agira ati “Ibibazo bibangamiye umuryango nyarwanda bizarangira umuryango n’abagize umuryango babyitayeho.
Ababyeyi b’abagabo n’abagore bafatanyirije hamwe kwita ku muryango kurera bombi bafatanyije kugira ngo abana babere intangarugero kandi babinjizemo indangagaciro zituma babasha gukura ari ba bandi b’inyungu ku muryango no ku gihugu.”
Minisiteri y’Ubuzima igaragaza ko umubare w’abangavu babyara imburagihe wavuye ku bana 17,337 mu mwaka wa 2017 ugera ku bana 19,832 mu mwaka wa 2018.
Nyamara imibare itangwa n’ubushinjacyaha bukuru igagaragaza ko kuva muri Nyakanga 2017 kugeza muri Kamena 2018, bakiriye dosiye 2,996 z’abasambanyije abana.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/urusobe-rw-ubuzima/article/intara-y-iburasirazuba-iza-imbere-mu-kugira-abangavu-benshi-batewe-inda,Health
Menya ibintu bishobora gutuma uhorana inyota,"

Kigali Today yegeranyije izindi mpamvu zishobora gutera umuntu guhora yumva afite inyota.
Muri byo harimo:
Indwara ya diyabete
Guhorana inyota bishobora kuba ikimenyetso cya diyabete iyo bijyaniranye no gushaka kunyara buri kanya, ugahorana umunaniro, gutakaza ibiro bya hato na hato.
Kwiyongera kw’isukari mu mubiri bitera impyiko gukora inkari yinshi zifasha mu gusohora isukari, ibyo bigatanga ubutumwa ku bwonko ko hakenewe amazi mu mubiri asimbura ayagiye mu nkari ibyo byongera inyota ikabije.
Kunywa imiti 
Hari ubwoko bw’imiti butera guhorana inyota nka ‘lithium’, imiti igenewe kugabanya amazi mu mubiri, n’imiti y’indwara zo mu mutwe.
Ku muntu umaze kubona ko afite icyo kibazo ni byiza ko asubira kwa muganga kugira ngo ahindurirwe imiti cyangwa bagabanye ikigero cy’iyo afata.
Gutwita 
Ku mukobwa cyangwa umugore wakoze imibonano idakingiye akaba kandi yararengeje igihe agira mu mihango, kugira inyota idasanzwe ni kimwe mu bimenyetso ko yaba atwite mu gihe ahorana inyota ikabije bikajyana no kunyara buri kanya, gusa si byo umuntu yashingiraho, kuko byemezwa na muganga.
Kubura amazi mu mubiri
Igabanuka ry’amazi mu mubiri rishobora guterwa n’impamvu zitandukanye zirimo ubushyuhe bukabije, kubira ibyuya byinshi, kuruka igihe kinini, indwara yo gucibwamo ndetse no kutanywa amazi ahagije.
Ubwoko bw’ibiryo runaka ndetse na bimwe mu binyobwa
Hari amwe mu mafunguro atera inyota cyane cyane agizwe n’amavuta menshi nk’ifiriti, urusenda, n’ibiryo bigizwe n’ibirungo byinshi, naho mu byo kunywa harimo inzoga nyinshi ibi iyo ubikora kenshi bikuviramo guhorana inyota.
Dr. Sindayigaya Alphonse, umuganga w’indwara zo mu mubiri muri Bwiza Clinic yagize ati ”Inyota ni ukumva umuntu ashaka kunywa kubera ko amazi yatangiye kuba make mu mubiri ari nabwo umuntu ahita anywa amazi cyangwa ikindi kimufasha, ariko inyota ikabije idaterwa n’akamenyero wihaye aho haba hari ikindi kibazo nk’indwara yigisukari (diyabete).
Hari n’inyota ituruka mu miti abarwayi b’indwara y’umuvuduko w’amaraso, umutima, impyiko ndetse n’abarwayi bafata imiti igabanya kubyimba, bahabwa bigatuma bagira inkari nyinshi iyo na yo itera inyota ikabije.”
",https://www.kigalitoday.com/ubuzima/urusobe-rw-ubuzima/article/menya-ibintu-bishobora-gutuma-uhorana-inyota,Health
Nyagatare: Malariya yagabanutse kuri 93%,"

Dunia Munyakanage, umukozi w’ikigo cy’igihugu cy’ubuzima (RBC) ukora mu ishami rishinzwe kurwanya malariya avuga ko mbere y’umwaka wa 2015-2016 abarwaraga malariya bari 248195, naho umwaka ushize wa 2018-2019 habonetse ibihumbi 17045 (Igabanuka rya 93%), mu karere ka Nyagatare.
Avuga ko mbere y’umwaka wa 2007 gahunda yo gutera imiti yica imibu mu nzu itangira, akarere ka Nyagatare ariko kari ku isonga mu kugira malariya nyinshi, kuko ngo 50% by’abayirwaye bari abo mu karere ka Nyagatare, mu gihe ubu yagabanutse ku kigero cya 93%.


Ati “Abarwayi hafi 50% mu gihugu bavaga Nyagatare ariko aho dutangiye guterera imiti cyane muri 2016, habonetse umusaruro kuko umubare w’abarwayi waragabanutse ku buryo bufatika urebye umwaka wa 2017-2018 usanga malariya yaragabanutse ku kigero cya 93% muri aka karere.”
Yabitangaje kuwa 02 Nzeri 209, ubwo hatangizwaga igikorwa cyo gutera imiti yica imibu mu nzu, igikorwa cyatangirijwe mu kagari ka Rurenge umurenge wa Rukomo mu karere ka Nyagatare.
Imibare itangwa n’ikigo nderabuzima cya Rurenge, igaragaza ko umwaka wa 2018-2019 habonetse abarwayi ba malariya 56 gusa nyamara ngo mbere harabonekaga abarenga 2,500 ku mwaka.
Ibrahim Ntambara avuga ko mbere yo gutererwa umuti wica imibu yahoraga arwaye cyangwa arwaza malariya.
Avuga ko gutererwa umuti byagize akamaro kanin,i kuko ubu nibura amaze imyaka ine atarwara ntanarwaze malariya.
Agira ati “Ndumva imyaka ine ishize, ariko ni myinshi mbere nibura mu mwaka nuzuzaga ifishi nkinjira mu yindi, eshatu mu mwaka n’ubu zirahari kandi buri gihe bayinsangagamo ndetse n’abana n’abuzukuru ariko ubu simperutse.”
Mukakabera Vestine avuga ko atamenya niba malariya ikibaho kuko atayiheruka kubera gutererwa imiti.
Ati “Malariya irwarwa n’abakora mu bishanga naho imusozi yaracitse kuko jye iwanjye hashize imyaka 10 itahaboneka turwara ibindi.”
Ingo zizaterwamo umuti wica imibu mu karere ka Nyagatare ni 119,777 mu gihe cy’iminsi 20.
Umuti wari usanzwe ukoreshwa mu myaka itatu ishize warahinduwe kandi ngo ukaba ufite umwihariko wo kumara amezi 13 ku rukuta ndetse ukaba utanahumura ugereranije n’uwari usanzwe.
Umunyamakuru wa Kigali Today/KT Radio
@ SEBASAZAGEmman1
",https://www.kigalitoday.com/ubuzima/indwara/article/nyagatare-malariya-yagabanutse-kuri-93,Health
Huye:Ubwiherero bwo mu isoko rya Rango bubangamiye abahakorera n’abahaturiye,"Ibi babivuga babihereye ku kuba bufite imyobo yagenewe kujyamo umwanda migufi cyane, nyamara bwaragenewe kwifashishwa n’abantu benshi.
Aho abagabo bihagarika naho nta miyoboro ijyana umwanda ahabugenewe ihari, ku buryo uhakorera isuku akoresha igice cy’akajerekani adaha uwo mwanda akawumena mu byobo byabugenewe.
Ibi byiyongeraho ko uwo mukozi atagira n’isabune cyangwa indi miti yo kwifashisha mu gusukura ubwo bwiherero, ubu bukaba buturukamo icyuka kinukira abacuruzi n’abarema isoko, cyane cyane abakorera hafi yabwo, ndetse n’ababuturiye kimwe n’abakiriya ba sacco y’umurenge wa Mukura bari muri metero nk’eshanu gusa.
Muri iyi minsi ho, igice cy’igisenge cy’ubu bwiherero cyarashaje n’umuyaga utwara amabati ku buryo ubugiyemo imvura iri kugwa anyagirwa.
Bitewe n’ubugufiya bw’ibyobo byagenewe kujyamo umwanda, ubu bwiherero bwuzura vuba. Ibi byatumye hanze yabwo hacukurwa icyobo cyo kuwumenamo, ariko ntigitwikiriye neza ku buryo utahazi ahanyuze nijoro ashobora kurokeramo.
Abakorera hafi y’ubu bwiherero n’ababuturiye bavuga ko butajyanye n’igihe.
Umugabo ucururiza imyenda hafi aho agira ati “Imyubakire y’ubu bwiherero ntijyanye n’aho buherereye kuko buri hafi y’aho abantu batuye n’aho bacururiza ibintu bitandukanye harimo n’ibyo kurya.”
Umugabo uhaturiye utarashatse ko amazina ye atangazwa na we ati “None se ko ubuyobozi bwigisha abaturage kugira isuku mu byerekeranye n’imisarane kuko tuzi ko igiriwe umwanda yatera indwara, kuki Leta cyangwa abashinzwe iby’amasoko iki kibazo batakibona!”
Akomeza agira ati “Ushobora gukora isuku iwawe, ariko uyu musarane wo ukakuzanira indwara. Rwose iki kibazo ubuyobozi bwari bukwiye kucyitaho, bukagikemura.”
Abarema iri soko n’abarituriye bifuza ko hakubakwa ubundi bwiherero bujyanye n’igihe.
Jean Mugenzanka ucururiza ubuconsho hafi y’ubu bwiherero agira ati “Bagombye gushakisha ukuntu hano hubakwa ubwiherero bugezweho, nk’ubwo tubona mu isoko ryo mu mujyi.”
Umuyobozi w’Akarere ka Huye, Ange Sebutege, avuga ko ikibazo cy’ubu bwiherero bakizi, ariko ko batari bazi ko bwasambutse.
Avuga ko bari batekereje kubaka ubundi bwiherero hakurya y’isoko umuntu yageraho yambutse umuhanda wa kaburimbo, ariko babona bushobora guteza impanuka, bahitamo gutegereza ko haboneka rwiyemezamirimo wazubaka n’isoko rya Rango, kuko na ryo ubwaryo ari ritoya, bituma usanga ku munsi w’isoko abantu bari gucururiza no hakurya yaryo.
Icyakora ngo mu gihe rwiyemezamirimo ataraboneka, bagiye kuba bashatse umuti w’igihe gitoya.
Ati “Tuzajya kuhareba, nibiba ngombwa tuzabufunge abantu bazajye bifashisha ubwo hafi y’ibiro by’Umurenge wa Mukura.”
Ubwiherero bw’isoko rya Rango urebye burashaje, ku buryo uretse kuba bwarasambutse n’inzugi zishaje, n’inkuta z’ahifashishwa mu kwihagarika zigenda zivungagurika.
Kugeza ubu umuturage ubwitaho ni we wiyishyuriza ababwifashisha, ariko avuga ko amafaranga akuramo atamufasha kugura amasabune n’imiti yo kuhasukura. Impamvu ngo ni uko abantu benshi baza bashaka kubukoresha ku buntu, akenshi akabura uko abyifatamo kubera uko hateye, akabareka.
Umunyamakuru wa Kigali Today/KT Radio
@ JoyeuseC
",https://www.kigalitoday.com/ubuzima/urusobe-rw-ubuzima/article/huye-ubwiherero-bwo-mu-isoko-rya-rango-bubangamiye-abahakorera-n-abahaturiye,Health
Perezida Kagame yemereye ubutaka kaminuza ya AUCA (Video),"Perezida Kagame yabibemereye kuri uyu wa 2 Nzeri 2019, ubwo yatahaga ku mugaragaro ishuri ry’ubuganga ry’iyo kaminuza, ryubatse ku cyicaro gikuru cyayo kiri i Masoro mu karere ka Gasabo.
Ni igikorwa cyitabiriwe n’abayobozi batandukandukanye, barimo umuyobozi mukuru w’itorero ry’Abadivantisiti ku isi, Dr Ted Wilson, abo mu karere u Rwanda ruherereyemo ndetse n’abayobozi bakuru mu rwego rwa politiki mu Rwanda.
Perezida Kagame yavuze ko ibyo bitaro bigiye kubakwa n’iyo kaminuza bizagirira akamaro benshi ari yo mpamvu ngo byakwihutishwa.
Yagize ati “Tugiye gufatanya namwe kugira ngo ibyo bitaro bizigisha abanyeshuri byubakwe mu buryo bwihuse kurusha ibindi. Tuzabashakira ubutaka ndetse tuzanashake amafaranga yo kongera ku yo mwabashije gukusanya”.
Ati “Ndibaza ko twese ibyo bitaro tubikeneye vuba bishoboka kurusha uko twategereza igihe kirekire. Tuzabikora rero”.
Yakomeje avuga ko mu kwizera hari byinshi bizakorwa muri iyo kaminuza biziyongera ku byari bisanzwe bihari, anizeza abayobozi baryo ko Leta izakomeza kongera imbaraga mu gushyiraho ibikorwa remezo ndetse n’amategeko meza abigenga.
Kuri ibyo bijyanye n’ibikorwa remezo, Dr Blasuious Bagura, ukuriye itorero ry’Abadivantisiti b’umunsi wa karindwi muri Afurika yo hagati, yashimiye cyane Perezida Kagame kuba harubatswe umuhanda mwiza ugana kuri AUCA.
Ati “Ndagira ngo mbanze nshimire Perezida Kagame ku kintu mwese mwishimiye muri iki gitondo, uyu muhanda mwiza wa kaburimbo mwabonye ugera hano kuri kaminuza. Muribuka mwese mu myaka ishize imvune twagiraga tuzamuka uwo musozi tuza hano umuhanda utarakorwa, byari bigoye”.
Bagura yakomeje avuga ko uwo muhanda yamusabye bari ahantu baganira, gusa ngo ntiyumvaga ko Perezida Kagame yahise abishyira mu byihutirwa ndetse umuhanda ugakorwa mu buryo atatekerazaga, akamushimira ko buri kintu cyose agiha agaciro.
Umuyobozi mukuru w’itorero ry’Abadivantisiti b’umunsi wa karindwi ku isi, Dr Ted Wilson, yavuze ko kuba AUCA igeze ku bikorwa byo kwishimira bishamikiye ku iterambe u Rwanda rugezeho, akabivuga ashingiye ku ijambo Perezida Kagame yavuze mu gihe gishize.
Ati “Perezida Kagame yavuze ati mu myaka 25 ishize, twubatse sosiyete ihamye, twubaka ubukungu, ibintu byose biragenda bitera imbere. Washobora rero kugereranya aho twavuye n’aho turi ubu. Ubu rero kuba twatashye iri shuri ry’ubuvuzi rya AUCA, ni kimwe muri iryo terambere ryagezweho, tukaba dushimira Imana”.
Ishuri ry’ubuvuzi rya AUCA ryatashywe uyu munsi ribaye irya kabiri muri Afurika nyuma y’irya kaminuza ya Babcock muri Nigeria, rikaba irya karindwi ku isi mu mashuri nka ryo y’Abadivantisiti b’umunsi wa karindwi.
Icyiciro cya mbere cy’iryo shuri ni cyo cyatashywe, hakaba hasigaye ibindi byiciro bitatu ari byo birimo kuzubaka ibitaro n’izindi nyubako zitandukanye.


Reba hano uburyo Perezida Kagame yemereye ubutaka Abadivantisiti
Umunyamakuru wa Kigali Today/KT Radio
@ MunyantoreC
",https://www.kigalitoday.com/ubuzima/ubuvuzi/article/perezida-kagame-yemereye-ubutaka-kaminuza-ya-auca,Health
