Title,Body,Url,Category
Abanyarwanda biga mu Ishuri rya Gisirikare mu Bubiligi basabanye na bagenzi babo mu gikorwa ndangamuco,"Abasirikare b’Abanyarwanda biga mu Ishuri rya Gisirikare ryo mu Bubiligi rizwi nka École Royale Militaire bifatanyije na bagenzi babo mu gikorwa ndangamuco.
Abasirikare b’Abanyarwanda biga mu Ishuri rya Gisirikare ryo mu Bubiligi rizwi nka École Royale Militaire bifatanyije na bagenzi babo mu gikorwa ndangamuco.
Iki gikorwa ngarukamwaka cyiswe ‘Soirée Internationale’ cyabereye mu Mujyi wa Bruxelles mu Bubiligi ku wa 6 Werurwe 2020.
Cyahuje abanyeshuri b’abasirikare baturuka mu bihugu nka Leta Zunze Ubumwe za Amerika, Luxembourg, u Budage, u Buholandi, u Bushinwa, u Busuwisi, u Rwanda, Congo Brazzaville, Bénin, Togo, Niger, Mali, Tunizia, Liban, Algérie, Burkina Faso na Maroc.
Mu kiganiro na Major Shyaka Jean Paul, Umunyarwanda uri gukurikirana amasomo ya gisirikare mu Bubiligi yabwiye IGIHE ko iki gikorwa gihuza abanyeshuri b’abasirikare biga muri École Royale Militaire berekana umuco w’ibihugu baturukamo.
Mu byo bibandaho harimo ibijyanye n’imirire iranga abenegihugu runaka n’imbyino mu rwego rwo gusabana n’inshuti n’abavandimwe baba batumiwe.
Yagize ati ‘‘Twishimiye kubona Abanyarwanda n’inshuti zabo benshi batuye hano mu Bubiligi bitabiriye ubutumire bwacu, kugira ngo u Rwanda ruhagararirwe neza muri iki gikorwa.’’
École Royale Militaire ni Kaminuza ya Gisirikare iherereye mu Bubiligi. Niyo irera abofisiye b’Ababiligi mu byiciro birimo icy’Ingabo zirwanira ku butaka, izo mu kirere, izo mu mazi n’izikora mu bijyanye no gutanga ubuvuzi.
Iherereye mu nyubako yahanzwe n’abahanga mu bugeni bwo guhanga inyubako Henri Maquet na Henri Van Dievoet. Itanga amasomo mu Gifaransa, Icyongereza n’Ikidage.
Amafoto: Rutayisire Jessica
",https://m.igihe.com/diaspora/article/abanyarwanda-biga-mu-ishuri-rya-gisirikare-mu-bubiligi-basabanye-na-bagenzi,Diaspora
Abanyarwanda batuye mu Bufaransa basabye Sena kwitandukanya n’ibiganiro by’abahakana Jenoside yakorewe Abatutsi,"Ihuriro ry’Abanyarwanda batuye mu Bufaransa (Communauté Rwandaise de France, CRF), ndetse na Ibuka France, basabye Sena y’iki gihugu kwitandukanya n’inama igamije guha urubuga abahakana bakanapfobya Jenoside yakorewe Abatutsi mu 1994.
Ihuriro ry’Abanyarwanda batuye mu Bufaransa (Communauté Rwandaise de France, CRF), ndetse na Ibuka France, basabye Sena y’iki gihugu kwitandukanya n’inama igamije guha urubuga abahakana bakanapfobya Jenoside yakorewe Abatutsi mu 1994.
Ubusabe bw’aba banyarwanda bwo kwamagana iyi nama, bugaragariza Perezida wa Sena y’u Bufaransa, Gérard Larcher n’abasenateri muri rusange, ko batewe impungenge n’inama iteganyijwe ku wa 9 Werurwe 2020 izabera mu ngoro ya Sena, ikaba iziga kuri bimwe mu bibazo biri mu karere k’ibiyaga bigari.
Nk’uko bigaragara kuri gahunda y’ibizakorwa, iyi nama biteganyijwe ko izaha rugari abenshi mu bafite ubushakashatsi bwo guhakana no gupfobya Jenoside yakorewe Abatutsi.
Bibutsa ko ibyo bikorwa bihanwa n’ingingo ya 24 y’itegeko ryo ku wa 29 Nyakanga 1881, ku birebana n’ubwisanzure bw’itangazamakuru.
Bati “Ntabwo bikwiye ku rwego rwa leta rwubashywe nka sena byongeye rugomba kuba icyitegererezo mu kubahiriza itegeko, ko rwaba urubuga rwo gukwirakwiza ibiganiro bigamije konona amategeko y’ikindi gihugu ndetse no gutesha agaciro kwibuka Jenoside yakorewe abatutsi, igihugu nk’u Bufaransa kirimo kwitegura kwibuka mu mezi abiri ari imbere nk’uko biri mu iteka n° 2019-435 ryo kuwa 13 Gicurasi 2019”.
Bukomeza bugira buti “Turabasaba Nyakubahwa Perezida kugira icyo mukora mu kwirinda ko urwego rwanyu rwakwifatanya n’ibikorwa nka biriya, turasaba kandi abasenateri kwitandukanya mu buryo bweruye na bariya bantu n’ubushakashatsi bwabo”.
Ubu busabe bumaze gusinywa n’abagera ku 2,693 mu 5000 bakenewe, burakurikira abantu batandukanye ku mbuga nkorambaga, bakomeje kwamagana iyi nama yateguwe na Sena y’u Bufaransa.
Igikomeje kubabaza benshi ni uburyo iyi nama izitabirwa n’abantu bazwiho mu guhakana Jenoside yakorewe Abatutsi barimo Charles Onana, Judi Rever na Hubert Vedrine, Vincent Hervouët.
Vedrine yahoze ari umunyamabanga mukuru wa Perezida Mitterand mu Bufaransa, Leta izwiho kuba yarashyigikiye abakoze Jenoside mu Rwanda. Judi Rever ni umunyamakuru wo muri Canada akaba n’umwanditsi w’ibitabo bipfobya bikanahakana Jenoside yakorewe Abatutsi kimwe na Charles Onana, naho Vincent Hervouet ni umunyamakuru wa Televiziyo y’Abafaransa LCI y’Ishyirahamwe TF1 ukunze guha rugari abahakana bakanapfobya Jenoside yakorewe Abatutsi.
",https://m.igihe.com/diaspora/article/abanyarwanda-batuye-mu-bufaransa-basabye-sena-kwitandukanya-n-ibiganiro-by,Diaspora
Abanyamuryango ba FPR Inkotanyi mu Bwongereza bakoze umwiherero baganira ku iterambere ry’u Rwanda,"Abanyamuryango b’Umuryango FPR Inkotanyi baba mu Bwongereza bagize umwiherero wahuje abayobozi bakuru n’abategurwa kujya mu buyobozi, wagarutse ku mateka y’uwo muryango, amateka y’Urugamba rwo kubohora igihugu, ndi Umunyarwanda, icyerekezo 2050 n’ibindi.
Abanyamuryango b’Umuryango FPR Inkotanyi baba mu Bwongereza bagize umwiherero wahuje abayobozi bakuru n’abategurwa kujya mu buyobozi, wagarutse ku mateka y’uwo muryango, amateka y’Urugamba rwo kubohora igihugu, ndi Umunyarwanda, icyerekezo 2050 n’ibindi.
Uwo mwiherero wabaye tariki 24 Gashyantare 2020 wahuje abayobozi b’Umuryango FPR Inkotanyi baba mu Bwongereza n’abagaragara ko bazaba abayobozi mu gihe kiri imbere bose hamwe bagera kuri 45. Intego nyamukuru yari iyo kagaragaza aho uwo muryango wavuye, aho ugeze n’aho ugana ndetse no kuganira ku iterambere ry’igihugu muri rusange.
Ni umwiherero watangiwemo ibiganiro bitandukanye bifasha abasanzwe mu buyobozi n’abategurwa kurushaho kumenya Ibikorwa by’Umuryango FPR Ikontanyi; aho wavuye, aho ugeze n’aho wifuza kugana mu cyerekezo cy’igihugu binagaruka ku mateka n’iterambere ry’u Rwanda muri rusange.
Ibiganiro byarimo amateka y’u Rwanda guhera mu gihe cy’abami, icy’umwaduko w’abazungu, icya Repubulika na Politiki rugenderaho muri iki gihe.
Umuyobozi wa FPR Inkotanyi mu Bwongereza, Egide Ruhashya yagarutse kuri ayo mateka ndetse yerekena n’uburyo igihugu kiyobowe, ashimangira ko buha buri munyarwanda kwishimira iterambere ry’igihugu cye.
Muri ibyo biganiro bigaruka ku mibereho yose y’abanyarwanda, harimo icyatanzwe na Rev. Dr Malachie Munyaneza cyagarutse ku ruhare rw’iyobokamana mu mateka y’abanyarwanda. Yavuze ko amadini afite uruhare rukomeye mu mibereho y’abanyarwanda kuva mu gihe cy’abami kugeza muri iki gihe.
Muri Rwanda Day iheruka, Banki Nkuru y’u Rwanda yerekanye ko kuva mu 2010 amafaranga Abanyarwanda baba mu mahanga bohereza imbere mu gihugu yiyongereye ku gipimo cya 158%. Yavuye kuri miliyoni 98.2 mu 2010 agera kuri miliyoni 253 z’amadorali ya Amerika mu 2018 ni asaga miliyari 250 z’amanyarwanda.
Muri uwo mwiherero naho uruhare rw’abanyarwanda baba mu mahanga mu kubaka igihugu rwagarutsweho ndetse abawuteraniyemo bibutswa ko bigomba kujyana, no kubumbatira indangagaciro n’umuco by’abanyarwanda.
Umuyobozi wungirije w’Umuryango FPR Inkotanyi mu Bwongereza, Tony Kanani abihuje n’ubuzima abanyarwanda babayeho mu Bwongereza, yashimangiye ko abanyarwanda baba mu mahanga badakwiye gusigara inyuma mu kubaka igihugu.
Ubu u Rwanda ruri mu cyerekezo 2050 kigizwe n’imyaka 30 igabanyije mu bice bibiri; birimo ikigizwe n’imyaka 15 ya mbere kugera mu 2035 n’imyaka 15 izakurikira. Muri icyo cyerekezo u Rwanda rufite intego yo kugira ubukungu buciriritse mu 2035 naho mu 2050 umunyarwanda yazaba yinjiza $12 476 ku mwaka, ni ukuvuga asaga miliyoni 10 Frw ku mwaka.
Umwiherero w’abo banyamuryango ba FPR baba mu Bwongereza watinze kuri iki cyerekezo, barushaho gusobanukira aho igihugu cyifuza kuganisha abanyawanda n’icyo kibategerejeho kugira ngo ibyo byose bizabashe kugerwaho.
Icyo gikorwa ni ubwa mbere gikozwe mu Bwongereza abacyitabiriye bavuze ko babashije kumenya amateka ya FPR Inkotanyi n’aho ishaka kuganisha igihugu.
",https://m.igihe.com/diaspora/article/abanyamuryango-ba-fpr-inkotanyi-mu-bwongereza-bakoze-umwiherero-baganira-ku,Diaspora
Ibyishimo by’abanyarwanda baba muri Maroc mu kwizihiza umunsi mpuzamahanga w’ururimi kavukire (Amafoto),"Abanyarwanda baba muri Maroc bagaragaje ibyiza by’umuco nyarwanda mu birori byo kwizihiza umunsi mpuzamahanga w’ururimi kavukire batumiwemo na Minisiteri y’umuco muri icyo gihugu, ku ruhande rwabo, ubabera n’umunsi wo gusabana mu Kinyarwanda.
Abanyarwanda baba muri Maroc bagaragaje ibyiza by’umuco nyarwanda mu birori byo kwizihiza umunsi mpuzamahanga w’ururimi kavukire batumiwemo na Minisiteri y’umuco muri icyo gihugu, ku ruhande rwabo, ubabera n’umunsi wo gusabana mu Kinyarwanda.
Ni umunsi wabereye mu murwa mukuru wa Maroc i Rabat, wizihizwa mu mbyino no kwerekana umuco bya buri gihugu cyari cyatumiwe.
Abanyarwanda baba muri Maroc barimo abanyeshuri, abahakora imirimo itandukanye n’abahatuye bitabiriye uwo munsi.
Amashuri menshi muri icyo gihugu akoresha Igifaransa, byumvikana ko uretse abanyarwanda bashobora kuba bigana bakoresha Ikinyarwanda nabwo gake, naho ubundi kumva ikinyarwanda bidakunze kubaho.
Byari ibyishimo abanyarwanda batera urwenya mu Kinyarwanda cyabo banacinya akadiho berekana ibyiza by’umuco w’u Rwanda muri ibyo birori.
Mu kiganiro IGIHE yagiranye na Muhire Derrick wiga imibare na mudasobwa muri Kaminuza ya Ibn Tofail Kénitra, iherereye mu mujyi wa Kénitra aho muri Maroc, akaba ahagarariye abanyeshuri bo mu mijyi ya Rabat, Sale na Kénitra, yavuze ko wababereye umunsi wo gusabana no kwisanzura mu rurimi kavukire rw’Ikinyarwanda.
Muhire Derrick yagize, ati “Tuba dusanzwe tuvuga tunakoresha Igifaransa kuko ari cyo twigamo rero nk’uyu munsi w’ururimi gakondo nkatwe nk’abanywarwanda ni umunsi twereka amahanga umuco wacu ndetse tugahura tukavugana rwa rurimi rw’iwacu twisanzuye.”
Itorero ry’abanyarwanda muri Maroc ryitwa Icyeza cy’Indatwa niryo ryaserutse muri ibyo birori. Ndayambaje Albert uhagarariye abanyarwanda baba muri Maroc yabwiye IGIHE ko muri icyo gihugu hari abanyarwanda 90; barimo abanyeshuri, abakozi, imiryango ihatuye, n’abimenyereza akazi mu nzego zitandukanye. Bakaba ari bamwe mu bitabiriye ibyo birori.
Today we represented our culture in the internation mother language day. IMIHIGO IRAKOMEJE #RwOT RwOT @YouthCultureRW @Rwandacademy @RwandainMorocco @SheikhSalehh @Bamporikie @IGIHE @kigalitoday @NewTimesRwanda pic.twitter.com/4NX8kkL7dq
— Rda_Students_Morocco (@UNERMA) February 21, 2020
Ambasaderi w’u Rwanda muri Maroc, Sheikh Habimana Saleh yashimiye abana b’u Rwanda uburyo bagaragaje umuco nyarwanda mu mbyino za Kinyarwanda.
Abana banjye.
— SheikhHABIMANA Saleh (@SheikhSalehh) February 21, 2020
Umubyeyi wacu🙏🏾
— Rda_Students_Morocco (@UNERMA) February 21, 2020
Mu Rwanda umunsi Mpuzamahanga w’Ururimi kavukire wizihirijwe mu Karere ka Kirehe ku rwego rw’igihugu ku nsanganyamatsiko igira iti ‘Dukoreshe Ikinyarwanda kinoze twese’.
Ururimi rw’Ikinyarwanda rufatwa nk’ipfundo rihuje abanyarwanda aho bava bakagera, nkuko binumvikana mu ndirimo yubahiriza igihugu cy’u Rwanda ‘Rwanda Nziza.
",https://m.igihe.com/diaspora/article/ibyishimo-by-abanyarwanda-baba-muri-maroc-mu-kwizihiza-umunsi-mpuzamahanga-w,Diaspora
U Rwanda rwizeye kungukira mu Imurikagurisha Mpuzamahanga ry’Ubukerarugendo muri Israel (Amafoto),"U Rwanda rubinyujije mu Kigo cy’Igihugu cy’Iterambere (RDB) n’ibindi bitanga serivisi z’ubukerarugendo ruhagarariwe mu Imurikagurisha Mpuzamahanga ry’Ubukerarugendo rizwi nka International Mediterranean Tourism Market (IMTM 2020) riri kubera mu Mujyi wa Tel Aviv muri Israel.
U Rwanda rubinyujije mu Kigo cy’Igihugu cy’Iterambere (RDB) n’ibindi bitanga serivisi z’ubukerarugendo ruhagarariwe mu Imurikagurisha Mpuzamahanga ry’Ubukerarugendo rizwi nka International Mediterranean Tourism Market (IMTM 2020) riri kubera mu Mujyi wa Tel Aviv muri Israel.
IMTM ni imurikagurisha ryagutse, rimeze nk’igikorwa gihuza abashoramari bakomeye mu by’ubukerarugendo mu bihugu byo mu Burasirazuba bw’Inyanja ya Méditerranée. Ryatangiye kuri uyu wa 11 Gashyantare mu gihe rizasozwa ku wa 12 Gashyantare 2020.
U Rwanda ruhagarariwe na RDB n’ibigo bitanu birimo Sosiyete y’Ubwikorezi bwo mu kirere, RwandAir, Palast Tours &Travel, Albertine Tours, Beautiful Rwanda na Rwanda Eco Company.
Iri murikagurisha ryitabiriwe n’abantu batandukanye barimo na Ambasaderi w’u Rwanda muri Israel, Joseph Rutabana.
Biteganyijwe ko ku wa Kane tariki ya 13, abahagarariye ibigo byo mu Rwanda bazaganira n’abikorera n’abandika inkuru z’ubukerarugendo baba muri Israël.
Abanya-Israel bakora ingendo nibura 4,000,000 buri mwaka. Ishoramari n’inyungu ishingiye ku bukerarugendo hagati ya Israel n’u Rwanda yavuye kuri 3.6% mu 2015 igera kuri 25.9% mu 2019.
Ni imibare yitezweho kuzamuka cyane ko kuva ku wa 25 Kamena 2019 indege ya Sosiyete Nyarwanda ikora ingendo zo mu kirere, RwandAir, yageze i Tel Aviv muri Israel.
RwandAir yavuze ko izi ngendo nshya zerekeza muri Israel zizongera imbaraga mu mubano mwiza n’ubuhahirane bisanzwe biri hagati y’u Rwanda na Israel cyane mu rwego rw’ubucuruzi.
U Rwanda rwishimiwe cyane binyuze ku hanyu hamurikiwe ibicuruzwa na serivisi zarwo by’umwihariko ikawa iva mu rw’imisozi 1000 yishimiwe cyane. Nirwo rwo gihugu cyonyine cyaserukanye ababyinnyi (Itorero Urukerereza) muri iri murikagurisha byanatumye abantu bagana aho ryamurikiye ibikorwa byarwo, barizihirwa.
IMTM iri mu bikorwa bihuza abantu benshi muri Israel kuko mu mwaka wa 2019 yasuwe n’abasaga 26800. Iri murikagurisha rimaze imyaka 26 riba buri mwaka, ryitabirwa n’ibihugu birenze 57; riberamo ibiganiro mbwirwaruhame bitandukanye bigera kuri 40, abaminisitiri b’ubukerarugendo 14 bamaze kuryitabira.
Umwaka ushize abamuritse ibikorwa by’ubukerarugendo bari bafite stands 265, amahoteli 57, abatanga serivisi z’ubukerarugendo 126, abayobora n’abafasha mu ngendo 29, ibigo by’abatwara abantu n’ibintu mu nzira y’ikirere 19, abatwara abantu n’ibintu mu nzira y’ubutaka 18.
Ibikorwa by’imurikagurisha rimenyekanisha ubukerarugendo bw’u Rwanda byiyongera ku bindi bikomeye birimo amasezerano rwasinye na Arsenal FC yo mu Bwongereza, Paris St Germain yo mu Bufaransa na Film mbarankuru ya Rwanda: The Royal Tour.
RDB igaragaza ko mu 2017 u Rwanda rwinjije miliyoni $438 zivuye mu bukerarugendo, intego ya Guverinoma ni uko mu 2024 inyungu ruvana mu bukerarugendo izagera kuri miliyoni $800.
[email protected]
",https://m.igihe.com/diaspora/article/u-rwanda-rwizeye-kungukira-mu-imurikagurisha-mpuzamahanga-ry-ubukerarugendo,Diaspora
Abanyarwanda baba mu Bubiligi bashyiriweho uburyo bwo kunganira Mutuelle de Santé,"Ambasade y’u Rwanda mu Bubiligi yashyiriyeho abanyarwanda n’inshuti zabo baba muri iki gihugu na Luxembourg, uburyo bwo kunganira gahunda ya leta y’ubwisungane mu kwivuza ‘Mutuelle de Santé’.
Ambasade y’u Rwanda mu Bubiligi yashyiriyeho abanyarwanda n’inshuti zabo baba muri iki gihugu na Luxembourg, uburyo bwo kunganira gahunda ya leta y’ubwisungane mu kwivuza ‘Mutuelle de Santé’.
Gushyiraho konti muri banki izajya ishyirwaho inkunga yo kunganira Mituweli, bikozwe nyuma y’icyifuzo cyatangiwe mu nama y’Igihugu y’Umushyikirano ya 17 yabaye kuwa 19-20 Ukuboza 2019.
Ku munsi wa kabiri w’iyi nama, Safari Christine wo mu Ntara ya Diaspora y’u Buholandi, yagaragaje ko hari uburyo abanyarwanda baba muri Diaspora, bashyigikira gahunda za leta ariko bigakorwa mu kajagari cyangwa mu buryo bwo gutatanya ingufu.
Yagize ati “Hari ukuntu dufasha muri Mituelle de santé, tukabikora mu matsinda nkabona bisa nk’aho birimo akavuyo kandi biba birimo amafaranga menshi, nkaba nibaza niba twakorerwa ikigega kikaba ikigega cya Diaspora noneho ayo mafaranga ya za mituweli dukura hirya no hino tukayashyira muri icyo kigega kigafasha abantu batishoboye”.
Iki cyifuzo cye cyafashweho umwanzuro muri iyi nama kuko uwa munani mu yayifatiwemo uvuga ku ‘Gushyiraho uburyo bwo gufasha Abanyarwanda baba mu mahanga kunganira ishyirwa mu bikorwa rya gahunda za Leta zinyuranye harimo Ubwisungane mu Kwivuza (Mutuelle de Santé) no gukoresha ubumenyi bafite mu ngeri zitandukanye iyo baje mu kiruhuko mu Rwanda’.
Itangazo ryashyizweho umukono na Ambasaderi w’u Rwanda mu Bubiligi, Amandin Rugira rivuga ko hashyizweho konti iri mu izina rya RSSB-CBHI, nimero yayo ni 440207884 iri muri Banki ya KCB Bank.
Iri tangazo rivuga ko “Ambasade y’u Rwanda i Bruxelles, irahamagarira abanyarwanda n’inshuti z’u Rwanda batuye mu Bubiligi na Luxembourg, kwitabira iki gikorwa cy’ingenzi ku bavandimwe bacu babikeneye”.
Guhera muri uyu mwaka w’ingengo y’imari Guverinoma yongereye amafaranga ishyira mu bwisungane mu kwivuza ‘Mutuelle de santé’.
Ikigo cy’Ubwiteganyirize mu Rwanda (Rwanda Social Security Board-RSSB) kivuga ko iyi nyongera ingana na miliyari 10 z’amafaranga y’u Rwanda, izafasha muri gahunda yo kugeza ubuvuzi kuri bose.
Imibare ya RSSB igaragaza ko ingano y’imisanzu y’abanyamuryango ba mutuelle de santé harimo nayo leta yabageneraga ari milyari 32.8, mu gihe ayo bakoresha angana na miliyari 47.4 ibintu byatumaga bagira igihombo cya miliyari 14.6 buri mwaka.
",https://m.igihe.com/diaspora/article/abanyarwanda-baba-mu-bubiligi-bashyiriweho-uburyo-bwo-kunganira-mutuelle-de,Diaspora
"Abanyarwanda baba mu Burusiya bizihije umunsi w’intwari, urubyiruko ruhabwa umukoro","Abanyarwanda baba mu Burusiya biganjemo abatuye mu mujyi wa Moscow n’inshuti zabo, ku cyicaro cy’Ambasade y’u Rwanda kuri uyu wa Gatandatu tariki 1 Gashyantare 2020 bizihije umunsi w’Intwari
Abanyarwanda baba mu Burusiya biganjemo abatuye mu mujyi wa Moscow n’inshuti zabo, ku cyicaro cy’Ambasade y’u Rwanda kuri uyu wa Gatandatu tariki 1 Gashyantare 2020 bizihije umunsi w’Intwari
Ni umuhango wabaye mu gihe Abanyarwanda hirya no hino bifatanyaga mu kwibuka Intwari z’igihugu, no gukomeza kuzirikana akamaro k’ubutwari mu iterambere ry’igihugu.
Colonel Gashaija Emmanuel, wari uhagarariye Ambasaderi muri uyu muhango, yashimiye abitabiriye umunsi w’Intwari, anabashimira uburyo bitabira ibikorwa byose by’Ambasade.
Yatanze ikiganiro cyibanze ahanini ku mpamvu uwo munsi ngarukamwaka wizihizwa, ku butwari mu mateka y’u Rwanda, ku ndangagaciro y’ubutwari, ku cyo intwari ari cyo, ku ntwari z’u Rwanda no ku nsanganyamatsiko y’uyu mwaka igira iti “Ubutwari mu Banyarwanda, agaciro kacu”.
Yagize ati “Leta y’u Rwanda yafashe icyemezo cyo gushyiraho uyu munsi ngarukamwaka w’Intwari kuko ari inshingano z’igihugu kuzirikana Intwari zacyo kandi ni umuco mwiza wo gushima Abanyarwanda n’abanyamahanga bagaragaje ibikorwa n’ibitekerezo bifitiye u Rwanda akamaro.”
Yakomeje agira ati “ Kuzirikana Intwari z’Igihugu kandi bituma Abanyarwanda bakomeza umuco wo gukunda Igihugu, kunga ubumwe, kubana neza no guharanira icyateza u Rwanda imbere. Kuzirikana Intwari z’u Rwanda ni uburyo kandi bwo gushimangira ibyiza byagezweho mu mibereho n’imibanire myiza by’Abanyarwanda, hashyirwa imbere ibyubaka umuryango wacu nk’Abenegihugu, abanyafurika n’abatuye isi muri rusange.”
Col Gashaija umunsi w’intwari ari n’umwanya wo kuzirikana no gushimira abana b’u Rwanda bitanze bakabohora u Rwanda ingoyi y’ubutegetsi bw’igitugu bakanahagarika Jenoside yakorewe Abatutsi, barangajwe imbere na Perezida Paul Kagame.
Hazirikanywe kandi abagize ibindi bikorwa by’ubutwari nk’abakomeye ku bunyarwanda n’abarwanyiie akarengane ako ari ko kose.
Colonel Gashaija Emmanuel kandi yagarutse ku nsanganyamatsiko y’uyu mwaka, avuga ko ari umukoro ku rubyiruko wo gukomeza gusigasira ibyagezweho.
Ati “Ni insanganyamatsiko yatoranyijwe kugira ngo ikangurire Abanyarwanda cyane cyane urubyiruko guharanira ubutwari mu byo bakora byose hagamijwe kwihesha agaciro no kwigira, bijyana no guharanira iterambere ry’abenegihugu bose, bikanajyana no kurangwa n’umuco wo gukora cyane, guhanga udushya no gukunda iby’iwacu.”
Umunsi w’Intwari wizihijwe kuri uyu wa 1 Gashyantare wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31 Mutarama.
Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru no hirya no hino ku Isi ahari abanyarwanda.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/abanyarwanda-baba-mu-burusiya-bizihije-umunsi-w-intwari-urubyiruko-ruhabwa,Diaspora
Paris: Agatsiko k’Abanye-Congo kashatse kwigaragambya kuri Ambasade y’u Rwanda bamwe batabwa muri yombi,"Abanye-Congo batuye mu Bufaransa bagerageje kwigaragambiriza hafi ya Ambasade y’u Rwanda mu Mujyi wa Paris, inzego z’umutekano zita muri yombi bamwe mu bashatse kuyisagarira.
Abanye-Congo batuye mu Bufaransa bagerageje kwigaragambiriza hafi ya Ambasade y’u Rwanda mu Mujyi wa Paris, inzego z’umutekano zita muri yombi bamwe mu bashatse kuyisagarira.
Iyi myigaragambyo yabereye i Paris kuri uyu wa Gatandatu, tariki ya 18 Mutarama 2020. Yakozwe n’Abanye-Congo 30, bahagurutse saa kumi bagera aho bemerewe gukorera imyigaragambyo saa kumi n’imwe na 45.
Yakomotse ku mvugo yo kwigabanya Uburasirazuba bwa RDC cyangwa “balkanization”, iheruka kugarukwaho n’abarimo Arikiyepiskopi wa Kinshasa, Cardinal Fridolin Ambongo na Adolphe Muzito wabaye Minisitiri w’Intebe wa RDC, ubu ni umuvugizi w’Ihuriro Lamuka.
Cardinal Ambongo mu mpera z’ukwezi gushize yavuze ko ubuyobozi bwa Congo bukwiye kumvisha ibihugu bituranye by’u Rwanda, u Burundi na Uganda, guhagarika kwinjiza abaturage babyo ku butaka bw’Uburasirazuba bwa RDC, ko hari umugambi wo kwigabanya igice cy’Uburasirazuba bwa Congo.
Ambasaderi w’u Rwanda mu Bufaransa, François-Xavier Ngarambe, yabwiye IGIHE ko imyigaragambyo yabaye ariko yakorewe kure y’inyubako ya Ambasade.
Yakozwe n’Abanye-Congo ba APARECO [Ihuriro ry’abaharanira impinduka muri Congo- Alliance des Patriotes pour la Refondation du Congo] bari barasabye banahabwa uruhushya rwo gukora imyigaragambyo bavuga ko bamagana Leta y’u Rwanda.
Urwo rugendo rwabo rwagombaga kuva mu gace ka Paris Nord [Gare du Nord] saa munani rwerekeza kuri Parc Monceau aho bagombaga guhagarara, bagakora ibikorwa byabo.
Ambasaderi Ngarambe yavuze ko ari “ahantu nko muri metero 700 aho batanashobora kurebesha ambasade amaso uretse no kuyegera”. Kuri ambasade no ku mihanda iganayo hari harinzwe.
Abigaragambya bavugaga ko bamagana ibyo bo bita ‘iyomekwa ry’intara zimwe za Repubulika Iharanira Demokarasi ya Congo ku Rwanda cyangwa ‘balkanisation.’ Bari bitwaje amabendera ya Zaïre yaje guhinduka RDC.
Amashusho yakwirakwijwe ku mbuga nkoranyambaga agaragaza abo Banye-Congo bari kwigaragambya. Yerekana aho bamwe bashatse kurenga aho bemerewe bagana kuri Ambasade, Polisi irabatangira. Abaharenze bose batawe muri yombi.
Amb. Ngarambe yavuze ko iyo myigaragambyo yamaze iminota igera kuri 15, ndetse nta na kimwe yahungabanyije.
Mu Ukuboza 2019, Adolphe Muzito wabaye Minisitiri w’Intebe wa RDC, ubu ni Umuvugizi w’Ihuriro ritavuga rumwe na Leta rya Lamuka yabwiye abanyamakuru ko kugira ngo igihugu cye gitekane, gikwiye gutera u Rwanda ndetse kikarwiyomekaho ngo kirangize ikibazo kimaze imyaka isaga 20 mu Burasirazuba bwa RDC.
Ati “Ntabwo dushobora kubona amahoro tudateye u Rwanda, byaba ngombwa tukarufata.”
Muzito yabaye Minisitiri w’Intebe wa RDC hagati ya 2008 na 2012, yagiye ku buyobozi bwa Lamuka ku wa 2 Ukuboza 2019 asimbuye Jean-Pierre Bemba.
Imvugo ye yakongeje uburakari mu Banye-Congo, ndetse bayamaganiye kure! Ku ikubitiro abayobozi ba Lamuka barimo Jean Pierre Bemba na Moïse Katumbi, banenze ijambo rye, bamusaba kwisubiraho.
Minisitiri w’Ububanyi n’Amahanga w’u Rwanda, Dr Biruta Vincent, aheruka kubwira itangazamakuru ko hari abanyapolitiki bo muri RDC bakeka ko bazamamara nibavuga nabi u Rwanda.
Ati “Ni ibintu bibabaje, wakwiteguye ko ibyo bavuga biba bifite icyo bafite bashingiraho gifatika ariko nta gihari. Ntabwo ari ubwa mbere bene ibi bibazo bibaho, hashize igihe hari abanyapolitiki bo muri RDC bumva ko kugira ngo abaturage babo babemere ari uko bavuga nabi u Rwanda.”
",https://m.igihe.com/diaspora/article/paris-agatsiko-k-abanye-congo-kashatse-kwigaragambya-kuri-ambasade-y-u-rwanda,Diaspora
Me. Flamme wunganiraga Fabien Neretse yatsimbaraye ku ipfobya rya Jenoside yakorewe Abatutsi,"Ku wa Gatanu, tariki ya 20 Ukuboza 2019, nibwo Urukiko rwa rubanda rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Ku wa Gatanu, tariki ya 20 Ukuboza 2019, nibwo Urukiko rwa rubanda rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu mu Ruhengeri hagati ya 6 Mata 1994 na 14 Nyakanga 1994.
Yarezwe gushishikariza abasirikari kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga.
Icyemezo cy’Urukiko rwa Bruxelles cyo gukatira Neretse imyaka 25 gifite umwihariko kuko ni ubwa mbere u Bubiligi bwakurikiranye bukanahana icyaha cya Jenoside hashingiwe ku itegeko rihana. Cyanyuze uruhande rw’abarega.
Umunyamategeko ubahagarariye, Me. Karongozi André Martin, yabwiye IGIHE ko nubwo rwitabiriwe n’abagenzwa n’impamvu zitandukanye, rwagenze neza.
Ati “Ku bwacu urubanza rwagenze uko rwagombaga kugenda, nubwo byari bikomeye harimo ingorane nyinshi zuko hari abanyabuhamya baguriwe, z’uko hari abaza guhimba ko mu Rwanda abantu batisanzura. Ibyo byose ikintu nishimiye ku giti cyanjye, ni ukubona ko Abanyarwanda bavuze badategwa abenshi berekanye ibyaha Neretse yakoze ari nabyo urukiko rwahereyeho. Harimo n’abaje kwigamba, harimo n’abaje guhakana Jenoside.”
Urubanza rwa Neretse rwaranzwe n’amagambo ahakana Jenoside yakorewe Abatutsi yavuzwe n’umwunganira, Me Jean Flamme. Imvugo ze zatumye abari mu rubanza harimo n’abacamanza bagaragaza ko yarengereye mu kuvuga ko habaye Jenoside ebyiri.
Nyuma y’umwanzuro w’urubanza yakomeje kwinangira ku bitekerezo bye bipfobya Jenoside yakorewe Abatutsi.
Me Flamme waganiriye na IGIHE asa n’uwabihiwe yavuze ko atishimye umwanzuro w’urukiko ku mukiliya we.
Ati “Uru rubanza rwatangiye nabi cyane, banze abatangabuhamya, rwatangiye nabi bikomeza mu rubanza rwose. Njye ntabwo mbyishimiye. Ni akaga ku butabera bw’u Bubiligi.”
Yavuze ko adahakana Jenoside yakorewe Abatutsi ahubwo ko mbere yuko iba habayeho Jenoside na nyuma yayo haba indi.
Ati “Simpakana Jenoside, icyo navuze ni uko mbere yayo habaye Jenoside yakorewe abahutu kandi ko nyuma yayo, habaye Jenoside muri Congo yasize ibihumbi 10 by’inzirakarengane.”
Umunyamakuru wa IGIHE yamubajije niba yarigeze agera mu Rwanda ngo yihere ijisho ibyahabereye,yamusubije agira ati “Muri Kanama 1994 nari mu Rwanda ndi kumwe n’abanyamategeko batagira umupaka, nzi ibyo mvuga.”
Abajijwe niba yarabonye imibiri y’inzirakarengane, mu ijambo rimwe arasubiza ati “yego”. Yongeyeho ko ari ibintu bibabaje ariko akarenga akavuga ko uwo yunganiraga (Neretse) yarenganye.
Umwunganizi w’abiciwe muri Jenoside yakorewe Abatutsi mu manza zitandukanye zibera mu Bubiligi, Michèle Hirsch, yavuze ko ari urubanza rudasanzwe ruhamya akamaro gakomeye k’urukiko rw’abaturage rwa Bruxelles.
Yavuze ko rwagaragayemo ibintu bidasanzwe byinshi birimo n’abatangabuhamya badasanzwe, abarokotse bagize imbaraga zo guhagaragara bakavuga aribyo byatumye umwanzuro wafashwe ufatwa.
Ati “Ndatekereza ko icyemezo cy’urukiko kizandikwa mu mateka y’Urukiko rwa rubanda rwa Bruxelles kizandikwa mu mateka y’u Bubiligi n’ay’ikiremwamuntu.’’
Urubanza rwa Fabien Neretse w’imyaka 71 rwatangiye mu Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Neretse wahise atabwa muri yombi ajya gufungwa, afite iminsi 15 yo kujuririra umwanzuro w’Urukiko rwa Bruxelles.
",https://m.igihe.com/diaspora/article/me-flamme-wunganiraga-fabien-neretse-yatsimbaraye-ku-ipfobya-rya-jenoside,Diaspora
"Kwibuka26: Abanyarwanda baba mu Bushinwa basabwe gukomera ku bumwe, barwanya abahakana Jenoside ","Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Babisabwe kuri uyu wa Kabiri tariki 7 Mata 2020, ubwo Abanyarwanda baba mu Bushinwa bifatanyaga n’Isi kwibuka ku nshuro ya 26 Jenoside yakorewe Abatutsi.
Umuhango wo kwibuka wahurije hamwe abanyarwanda basaga 550 baba mu Bushinwa hakoreshejwe uburyo bw’ikoranabuhanga mu rwego rwo kwirinda icyorezo cya Coronavirus.
Ambasaderi w’u Rwanda mu Bushinwa, James Kimonyo mu ijambo rye , yasabye abanyarwanda baba mu Bushinwa kurangwa n’indangagaciro z’ubwitange zaranze ingabo za RPA, ubwo zahagarikaga Jenoside ziyobowe na Perezida Paul Kagame.
Ambasaderi Kimonyo yasabye abari bamukurikiye gukomeza kwimakaza ubumwe, barwanya ingengabitekerezo ya Jenoside n’ihakana ryayo.
Yasabye umuryango mpuzamahanga gufatanya n’u Rwanda mu kugeza imbere y’ubutabera abakidegembya bakekwaho uruhare muri Jenoside yakorewe Abatutsi.
Muri uyu muhango wo kwibuka, humviswe ubuhamya bwa Ntezimana Jean Népomucène warokotse Jenoside kuri ubu wiga mu Bushinwa, wavuze ku rugendo rwe mbere, muri Jenoside na nyuma yayo.
Ntezimana uri kwiga ibijyanye n’ubuvuzi bw’imbere mu mubiri yashimiye ingabo za RPA zamurokoye na Guverinoma y’u Rwanda yagaruriye icyizere abarokotse Jenoside, ibafasha mu kubaka ejo hazaza heza.
",https://m.igihe.com/diaspora/article/kwibuka26-abanyarwanda-baba-mu-bushinwa-basabwe-gukomera-ku-bumwe-barwanya,Diaspora
"Kwibuka26: Abanyarwanda baba mu Buyapani bibutse Jenoside, urubyiruko ruhabwa umukoro ","Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Byatangajwe kuri uyu wa Kabiri tariki 7 Mata ubwo Abanyarwanda batuye mu Buyapani bifatanyaga n’Isi mu kwibuka ku nshuro ya 26 Jenoside yakorewe Abatutsi.
Ubusanzwe ibikorwa byo Kwibuka Jenoside yakorewe Abatutsi mu Buyapani byahurizaga hamwe abanyarwanda, inshuti z’u Rwanda n’abayobozi muri Guverinoma y’u Buyapani.
Uyu mwaka ibikorwa byo kwibuka biri gukorwa mu buryo bwihariye kubera ingamba zafashwe zo gukangurira abantu kuguma mu ngo zabo, hahashywa icyorezo cya coronavirus.
Ambasade y’u Rwanda i Tokyo yahisemo gukora ibikorwa byo kwibuka mu buryo bw’ikoranabuhanga (video conference).
Ambasaderi w’u Rwanda mu Buyapani, Ernest Rwamucyo mu ijambo yagejeje ku banyarwanda n’inshuti zarwo mu Buyapani yagarutse ku mateka mabi yagejeje u Rwanda kuri Jenoside yakorewe Abatutsi.
Yavuze ko kwibuka ari ngombwa “kuko biduha umwanya wo kwibuka abacu bambuwe ubuzima. Tuboneraho umwanya wo kwihanganisha abarokotse Jenoside n’ubu bagifite ibikomere byaba ibigaragara ku mubiri ndetse n’ibitagaragara.”
Rwamucyo yavuze ko kwibuka ari umwanya wo gusubiza agaciro n’icyubahiro abazize Jenoside bambuwe ubwo bicwaga urw’agashinyaguro.
Yavuze ko ari n’umwanya wo gukangurira abanyarwanda n’isi muri rusange kwirinda ingengabitekerezo ya Jenoside n’ihakana n’ipfobya bya Jenoside.
Ati “Biduha umwanya wo gukangurira abanyarwanda, abatuye isi ndetse n’imiryango mpuzamahanga kuzirikana ububi bw’ingengabitecyerezo ya Jenoside, ingaruka mbi zo guhakana no gupfobya Jenoside ndetse no kubashishikariza kwamagana ivangura iryo ari ryo ryose ryaba irishingiye ku turere, amoko, amadini, cyangwa ibindi byose bishobora gutandukanya abantu.”
Mu myaka 26 ishize, u Rwanda rwagiye rwiyubaka haba mu mibereho y’abaturage n’iterambere muri rusange.
Ambasaderi Rwamucyo yashimye umuhate w’ingabo zari iza RPA zahagaritse Jenoside, igihugu kikabona umusingi wo kubakiraho kigana imbere, ubu kikaba gikataje mu bumwe n’ubwiyunge bw’abanyarwanda, ukwisanzura kwa buri munyarwanda, umutekano n’imiyoborere myiza.
Yashishikarije urubyiruko gutanga umusanzu warwo mu gukomeza kubaka igihugu.
Ati “Mwebwe rubyiruko rwacu, mboneyeho umwanya wo kubakangurira gukunda igihugu cyababyaye. Kwitangira kubaka amateka meza mushyigikira umurongo wa politike nziza yubaka igihugu cyacu.”
“By’umwihariko mwebwe muri hano nk’urubyiruko rufite ubumenyi bwihariye n’imyumvire igomba kuba ihanitse murasabwa byinshi.”
Ambasaderi Rwamucyo yanasabye abanyarwanda n’inshuti z’u Rwanda gukomeza gufata mu mugongo abarokotse Jenoside muri ibi bihe bikomeye.
Ibikorwa byo kwibuka Jenoside bizakomeza muri iki Cyumweru cyo kwibuka mu bihugu birimo Abanyarwanda barebererwa na Ambasade y’u Rwanda mu Buyapani. Kuri uyu wa Gatatu tariki 8 Mata hazibuka Abanyarwanda baba muri Philippines naho kuwa Gatanu tariki 10 hibuke abanyarwanda baba muri Malaysia.
",https://m.igihe.com/diaspora/article/kwibuka26-abanyarwanda-baba-mu-buyapani-bibutse-jenoside-urubyiruko-ruhabwa,Diaspora
Diaspora mu guhangana n’ingaruka za Coronavirus: Icyifuzo cy’Umunyarwanda uba muri Canada,"John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
Kugeza ubu mu Rwanda abagera kuri 19 ni bo bimaze kwemezwa ko banduye icyorezo cya COVID-19, giterwa na Coronavirus. Guverinoma y’u Rwanda yafashe ingamba nyinshi, aho kuri uyu wa Gatandatu yashyizeho izindi nshya.
Ingamba nshya zo kurwanya ikwirakwira rya Coronavirus zatangajwe na Minisitiri w’Intebe, Dr Ngirente Edouard, zategetse ko abakozi ba leta bose n’abikorera basabwa gukorera akazi mu ngo zabo keretse abatanga serivisi z’ingenzi.
Mu kiganiro na IGIHE, Kijuli yavuze ko izi ngamba ari ingenzi cyane kandi zizatanga umusaruro, akifuza ko Abanyarwanda baba muri diaspora bahabwa igisa nk’impuruza bakwishyira hamwe bakazagoboka abazagirwaho ingaruka n’izi ngamba cyane cyane abaryaga kuko bakoze uwo munsi ‘nyakabyizi’.
Ati “Nkaba numva mfite igitekerezo cy’uko Minisiteri y’Ububanyi n’Amahanga yakorana vuba na za ambasade zacu aho ziri hose zigashishikariza Abanyarwanda twese dutuye muri bino bihugu [nubwo nabo icyorezo cyabagezeho], bisa n’aho bifite amikoro tukibumbira hamwe tugafasha abavandimwe bacu bazahura n’ikibazo cy’inzara.”
Akomeza avuga ko abantu bagenda batanga nk’amadolari 100$, 50$, 10$ gukomeza ariko icyo kintu cyo ‘gutabara abavandimwe bacu kuko twese tuzi amikoro y’ibihugu byacu byo muri Afurika’.
Kijuli wigeze kuba Perezida wa Diaspora muri Edmonton na Visi Perezida ku rwego rw’Intara ya Canada, ahumuriza Abanyarwanda agira ati “Tukaba tugira ngo tubakomeze ngo mushikame kandi nta kabuza iki cyorezo abanyarwanda tuzagitsinda.”
Mu zindi ngamba Guverinoma y’u Rwanda yafashe zirimo ko ‘ubu imipaka yose irafunze, keretse ku Banyarwanda bataha n’abandi batuye mu Rwanda byemewe n’amategeko, abo bose bakaba bazashyirwa mu kato mu gihe cy’ibyumweru bibiri ahantu hateganyijwe’.
‘Ubwikorezi bw’ibicuruzwa byinjira cyangwa bisohoka mu Rwanda burakomeza mu gihe ingendo hagati y’imijyi n’uturere tw’igihugu zitemewe keretse ku bajya kwivuza cyangwa abafite impamvu zihutirwa’.
Nyuma y’izi ngamba, Minisitiri w’Ubutegetsi bw’Igihugu, Prof. Shyaka Anastase, yagarutse ku bantu barya kuko bakoze uwo munsi, abasaba gutekereza icyaba baramutse bagiye gushaka ayo mafaranga ariko ntibazabashe kuyabona kubera uburwayi; ahubwo abasaba gusaranganya na bagenzi babo muri bike bafite.
Minisitiri Prof Shyaka yatangaje ko Leta igiye kwishakamo ibisubizo bizafasha abantu barya ari uko bakoze ku munsi n’abandi bafite amikoro make kugira ngo mu gihe cyo kwirinda Coronavirus batazicwa n’inzara.
Ati ""Hari ibizasaba nk’igihugu ko abantu baba magirirane, niba hari urugo runaka rudafite icyo gusamura, tugomba kwishakamo ubushobozi ku buryo urwo rugo turwunganira kugira ngo abarurimo tutabarinda Coronavirus ariko bakicwa n’inzara.’’
Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara ishobora kwandura binyuze mu gukora ku muntu uyirwaye, cyane cyane mu kuramukanya abantu bahana ibiganza.
",https://m.igihe.com/diaspora/article/diaspora-mu-guhangana-n-ingaruka-za-coronavirus-icyifuzo-cy-umunyarwanda-uba,Diaspora
Liège: Abanyarwanda bashinze ishuri rifasha abana babo kwiga Ikinyarwanda n’umuco,"Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Tariki ya 16 Gashyantare IGIHE yanyarukiye mu mujyi wa Liège ahari abanyarwanda batari bake bagize Diaspora nyarwanda, DRB-Rugari Liège, itembera mu ishiri ‘Umuco’.
Iryo shuri ryatangiye mu mpera z‘umwaka ushize wa 2019, bagamije kwishakamo ibisubizo no gufasha abana babo guhorana indangagaciro z’umuco nyarwanda.
Twagirimana uyobora DRB-Rugari-Liège yavuze ko igikorwa batangiye kizafasha abana b’abanyarwanda bari mu mahanga kunga ubumwe no gusigasira umuco nyarwanda.
Ati “Twagerageje kwishakamo uburyo ngo dushyireho iri shuri aho abana bacu bazajya bahurira bakiga Ikinyarwanda, umuco w‘aho bakomoka, rikababera kandi ihuriro ryo kumenyana, kunga ubumwe no gusabana mu gihe bari no kwiga ibijyanye n‘imbyino, indirimbo n‘imihamirizo kuko nabyo n‘igice cy‘amasomo biga.”
Twagirimana yavuze ko iyo abana bigishijwe ayo masomo barushaho gusobanukirwa amateka y’u Rwanda no kuvuga neza Ikinyarwanda.
Ati “Kugira ngo tubigereho habayeho ko ababyeyi babigiramo uruhare batanga umusanzu, ariwo uvamo ibikoresho by‘imfashanyigisho, ubwishingizi bw‘aho dukorera hagize habaye impanuka n‘ibindi. Iki gikorwa gihuza abana n‘ababyeyi babo, usanga bahahurira bagakina igisoro, bakaganira mbese n‘ihuriro n‘ishuri kuri twese.”
 Uyu muyobozi avuga ko icyabagoye ari ukubona abarimu bafite ubumenyi bwifuzwaga kandi bagakorera ubushake, gusa ngo baje kubabona.
Muri iryo shuri harimo ibyiciro bitatu. Abana bafite kuva ku myaka itatu kugeza kuri itandatu biga ukwabo, abo kuva kuri irindwi kugeza ku myaka icumi bakajya ukwabo no kuva kva kuri cumi ukazamura.
Bahabwa amasomo kabiri cyangwa gatatu mu kwezi kuko biga icyumeru kimwe bagasimbuka ikindi bityo bityo.
Isaha ya mbere biga Ikinyarwanda, isaha ikurikiyeho bakiga kubyina bya kinyarwanda n‘ibijyanye n‘umuco n’amateka y‘u Rwanda.
Umwe mu babyeyi bagize ubuyobozi bwa DRB Rugari Liege, Sakumi Sylvie yagize ati “ Ikintu gishimishije cyane ni ukubona ukuntu abana babikunze bitabira batinuba. Iyo umwana wanjye akoze nk‘agakosa nkamubwira ko muhanisha kutaza mu ishuri Umuco, ubwo ntiyongera gukosa kuko kuri bo gusiba ibyo byiza babonye ntibishoboka.”
Yakomeje agira ati “Hari n‘abana bakubwira bati ko icyumweru kitagera ngo tujye mu Rwanda kuko kuri bo kuza kwiga mu ishuri Umuco ni ukuza mu Rwanda, ibi byose rero biratunezaza cyane bikaduha imbaraga zo gukomeza.”
Umwana witwa Timothée Kwizera ufite imyaka icumi yavuze ko kumenya Ikinyarwanda kuri we ari inyungu.
Ati “Ndanezerewe cyane kuko kwiga Ikinyarwanda ni ikintu nemereye bene wacu bari mu Rwanda, ko ngomba kukimenya ngo njye nganira nabo kandi iyo nje aha mpura n‘abandi banyarwanda tukamenyana.”
 Ishuri Umuco gahunda yaryo ni ugutangira saa kumi kugeza saa kumi n’ebyiri z’umugoroba.
Twagirimana yifuza ko amashuri nk‘aya bishobotse buri duce twa DRB Rugari mu Bubiligi twabikora nk‘umuhigo kuko asanga bifasha ababyeyi n’abana.
[email protected]
",https://m.igihe.com/diaspora/article/u-bubiligi-abanyarwanda-bashinze-ishuri-rifasha-abana-babo-kwiga-ikinyarwanda-n,Diaspora
USA: Abanyarwanda batuye muri Leta ya Utah bizihije umwaka mushya (Amafoto),"Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Uwo muhango wabaye kuri uyu wa Gatanu tariki ya 31 Mutarama 2020, ubera mu mujyi wa Salt Lake City muri Leta ya Utah. Witabiriwe na Ambasaderi w’u Rwanda muri Leta Zunze Ubumwe z’Amerika Madamu Mathilde Mukantabana, abasenateri n’abandi bayobozi muri Leta ya Utah.
Ambasaderi Mukantabana, yibukije Abanyarwanda gukomera ku ndangagaciro zabo ntibibagirwe aho bavuye kandi abasaba kuba ba ambasaderi b’u Rwanda mu gihugu batuyemo.
Yagarutse kandi ku mateka y’u Rwanda, yibutsa Abanyarwanda n’inshuti z’u Rwanda aho igihugu cyavuye. Yavuze ko nyuma ya Jenoside yakorewe Abatutsi igihugu cyasaga nk’aho cyapfuye ariko bitewe n’ubuyobozi bwiza ubu igihugu kiri ku myanya ya mbere mu bintu bitandukanye. Yatanze urugero rw’umubare munini w’abagore mu Nteko Ishinga Amategeko, kuza imbere mu korohereza ishoramari, kurwanya ruswa n’ibindi.
Ambasaderi Mukantabana yasoje asaba Abanyarwanda gusigasira umuco wabo, no kudatakaza indanga gaciro z’umunyarwanda.
Umuyobozi wa diaspora nyarwanda muri Leta ya Utah, Jean Claude Kamali yagaragaje ishusho rusange y’abanyarwanda batuye muri iyo Leta, agaragaza ko hejuru ya 70% bagizwe n’urubyiruko, aboneraho kubwira Abanyarwanda ko aribo mbaraga z’u Rwanda ndetse n’iz’igihugu batuye.
Kamali yagaragarije Ambasaderi Mathilde Mukantabana umubano mwiza bafitanye n’inzego za leta, anashimira Guverineri w’iyo ntara Gary Herbert , ko iyo hakozwe umunsi wo kwibuka Jenoside yakorewe Abatutsi, asohora itangazo ryo kwifatanya no gukomeza Abanyarwanda by’umwihariko abarokotse Jenoside yakorewe Abatutsi muri 1994.
Senateri Scott Howell yashimiye Ambasaderi Mukantabana kuba yagize uruzinduko muri Utah, anashimira Abanyarwanda by’umwihariko umuco mwiza wo gushyira hamwe, abashishikariza gukomeza kwitabira gahunda za Leta batuyemo.
Uyu muhango wari witabiriwe n’abantu barenga 250 barimo Abanyarwanda batuye Utah n’inshuti zabo.
",https://m.igihe.com/diaspora/article/usa-abanyarwanda-batuye-muri-leta-ya-utah-bizihije-umwaka-mushya-amafoto,Diaspora
Amb. Kirabo Kacyira yatanze impapuro zimwemerera guhagararira u Rwanda muri Ghana,"Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Dr. Aissa Kirabo yashyikirije Perezida Nana Addo izo mpapuro kuri uyu wa Mbere, tariki ya 27 Mutarama 2020 mu Ngoro ye iherereye mu Murwa Mukuru Accra.
Ambasaderi Dr. Aissa Kirabo Kacyira abinyujije ku rukuta rwe rwa Twitter, yijeje Abanyarwanda n’Abanya-Ghana kuzarushaho kunoza inshingano yahawe ndetse anashimira Perezida Paul Kagame, wamugiriye icyizere cyo guhagararira u Rwanda muri Ghana.
Mbere yo guhabwa inshingano zo guhagararira u Rwanda muri Ghana, Dr Aissa Kirabo Kacyira yakoraga mu Ishami ry’Umuryango w’Abibumbye rishinzwe imiturire.
Inshingano zo guhagararira u Rwanda muri Ghana yazihawe na Perezida wa Repubulika, Paul Kagame, tariki ya 15 Nyakanga 2019, ubwo hashyirwagaho abahagarariye u Rwanda mu bihugu 15 by’amahanga.
Dr Aissa Kirabo Kacyira afite izina rizwi mu bijyanye na politiki mu Rwanda. Yayoboye Umujyi wa Kigali hagati ya 2006 na 2011, icyo gihe yari asimbuye Mutsindashyaka Théoneste. Uwo mwanya yawugezeho avuye no mu Nteko Ishinga Amategeko y’u Rwanda aho yari Intumwa ya rubanda.
Ghana yahawe guhagarariramo inyungu z’u Rwanda ni igihugu gisanganywe umubano mwiza narwo. Stanislas Kamanzi ni we wari Ambasaderi warwo kuva ku wa 2 Kamena 2017.
Ambasade y’u Rwanda muri Ghana yafunguwe nk’umusaruro w’ibiganiro Perezida Kagame yagiye agirana na mugenzi we w’icyo gihugu, Nana Akufo-Addo.
Muri gahunda yo kwihutisha iterambere no kuvugurura imibereho myiza y’abaturage (NST1) inajyanye n’iya guverinoma y’imyaka irindwi, igaragaza ko ishoramari ry’abanyamahanga ari imwe mu nzira izafasha mu iterambere ry’ubukungu bushingiye ku mubano u Rwanda rufitanye n’ibindi bihugu.
Ghana n’u Rwanda bifitanye umubano wihariye ugamije kunoza imibereho myiza y’abaturage babyo.
Ibihugu byombi byasinyanye amasezerano y’ubufatanye mu by’ikirere, yatumye kuva ku wa 2 Kamena 2013, Sosiyete Nyarwanda y’Ubwikorezi bwo mu kirere, RwandAir itangira ingendo zigana mu Mujyi wa Accra.
Ingendo za RwandAir zoroheje ubuhahirane hagati y’ibihugu byombi, zinazamura imigenderanire mu bacuruzi n’abashoramari babiturukamo cyane ko mu 2014 Urugaga rw’Abikorera mu Rwanda (PSF) rwasinyanye n’Urwego rushinzwe Ubucuruzi muri Ghana amasezerano y’ubufatanye agamije guteza imbere ishoramari mu buhinzi bwa kijyambere, ubukerarugendo, inganda zikora imyenda, ishoramari mu bwubatsi no mu bucukuzi bw’amabuye y’agaciro.
",https://m.igihe.com/diaspora/article/amb-kirabo-kacyira-yatanze-impapuro-zimwemerera-guhagararira-u-rwanda-muri,Diaspora
Bahinduye umuvuno! Uko Abanyarwanda baba mu mahanga bisanga mu gihugu cyabibarutse,"Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Iyo witegereje umwaka wa 2019 ingendo zakozwe n’Abanyarwanda bagana mu biruhuko bya Noheli n’ibisoza umwaka bavuye mu Bubiligi no mu bindi bihugu by’u Burayi ubona ko bidasanzwe, abenshi bahisemo kubikorera mu Rwanda.
Abanyarwanda baba mu mahanga bahageze mu buryo butandukanye mu mpande zose z’Isi! Hari abahageze kera kubera amateka u Rwanda rwaciyemo mu bihe bitandukanye guhera 1959 na nyuma ya Jenoside yakorewe Abatutsi mu 1994.
Muri ubwo buzima usanga hari urubyiruko rwahavukiye cyangwa rwahakuriye, hakaba n’abajyayo bagiye kwiga.
Nyuma y’imyaka 26 Jenoside ihagaritswe usanga u Rwanda n’Abanyarwanda barahinduye imyumvire. Kuri ubu abenshi bishimira kwitwa Abanyarwanda, nk’ikintu bose bahuriyeho.
Nyuma ya Jenoside yakorewe Abatutsi benshi bari barahinduye imvugo ingendo n’indimi, batifuza kwitwa Abanyarwanda cyangwa kwitirirwa u Rwanda kubera amahano igihugu cyari kivuyemo.
Buhoro buhoro, ubuyobozi bw’u Rwanda bwahinduye imyumvire n’imitekerereze kugeza ubwo buri wese yifuje kwitirirwa rwa Rwanda kubera isura nziza rufite ugereranyije naho rwavuye, mu icuraburindi, imiborogo n’amaraso yamenetse.
Ubu Abanyarwanda baba mu mahanga bazirikana igihugu cyabibarutse, ntibikandagira mu gihe bashaka kugaruka mu gihugu cyababyaye no gutanga umusanzu wabo mu kubaka igihugu.
Mu biborohereza mu ngendo harimo no kuba Ikigo cy’Igihugu gishinzwe Ubwikorezi bw’Indege, RwandAir, gikorera ingendo mu bice bitandukanye by’Isi mu byerekezo 28 bitandukanye.
Kuva mu ntangiriro za 2019, RwandAir yatangije ingendo zerekeza i Addis Ababa muri Ethiopie; i Kinshasa muri Repubulika Iharanira Demokarasi ya Congo, i Guangzhou mu Bushinwa n’i Tel Aviv muri Israel.
IGIHE yegereye abayobozi batandukanye mu gihugu, bayisangiza uko bakiriye kuba Abanyarwanda bagaruka mu gihugu cyabo kandi bishimye.
Umuyobozi w’Umujyi wa Kigali, Rubingisa Pudence, yavuze ko mu bikorwa by’Abanyarwanda baba mu mahanga bagaragaza urukundo rw’igihugu cyabo.
Yagize ati “Buri muntu ubona uko u Rwanda rwihuta mu iterambere ari mu mahanga aba ashaka gushyiraho umuganda we, ikindi umuntu yashima ni ubukangurambaga bukorwa na za Ambasade z’u Rwanda hirya no hino ku Isi, aho n’imiryango y’Abanyarwanda itanga uburyo bwo guhanahana amakuru muri za Diaspora.’’
Yakomeje ati “Iyo bageze mu Rwanda basanga harashyizweho uburyo bwo kwakirwa bwihariye muri Minisiteri y’Ububanyi n’Amahanga n’Ubutwererane, n’ahandi bagiye hose usanga bakirwa neza kandi byihuse n’ubwo usanga hari serivisi zimwe zigomba kunozwa nabo ubwabo bakabyivugira kugira ngo bikosorwe.’’
Rubingisa yanavuze ko iyo Abanyarwanda basanze iterambere ry’igihugu bibaha umurava wo kukigarukamo kenshi.
Ati “Ibi kandi noneho si abo mu mahanga bibaho gusa kuko n’Abanyarwanda baturuka mu zindi ntara usanga baza bagahaha ubumenyi bakanakopera ibyiza bikorerwa mu Murwa Mukuru wa Kigali bakabijyana mu turere batuyemo.’’
“Mu baturuka mu mahanga, abo tuganira banifuza kuza gusangira ubumenyi mu byo bafitemo ubunararibonye bize cyangwa bakoramo bikaba ari ibintu byo kwishimira.’’
Mu gihe cy’ibiruhuko, Abanyarwanda basura ibyiza nyaburanga biri mu gihugu birimo Ingoro Ndangamurage ziri mu Rwanda, Pariki z’Igihugu zirimo iya Nyungwe, iy’Ibirunga n’ahandi hatuma binjiza amafaranga menshi ku bukerarugendo, bikanazamura ubukungu bw’igihugu.
Umuyobozi ushinzwe Ibikorwa by’Abanyarwanda baba mu Mahanga muri Minisiteri y’Ububanyi n’Amahanga, Maziyateke Sandrine, yavuze ko mu mpera z’umwaka ushize Abanyarwanda baba mu mahanga benshi basuye igihugu cyabo.
Yagize ati “Nibyo koko mu mpera z’umwaka twagize abantu benshi baturutse muri Diaspora mu Burayi, Canada, Afurika n’ahandi.’’
Mu Nama y’Igihugu y’Umushyikirano handitswe abantu bagera kuri 377 bavuye mu mahanga.
Yakomeje ati “Ikindi kiza cyane ni uko nyuma bakomeza kugirana ibiganiro n’inzego zitandukanye mu gihugu. Uyu mwaka bahuye na Sena bayigezaho ibitekerezo n’ibyifuzo nk’Abanyarwanda baba mu mahanga. Baganira n’izi nzego havamo n’imyanzuro itandukanye harimo gufatanya cyane mu kurwanya abahezanguni, abahakana Jenoside yakorewe Abatutsi bakomeje kwidegembya mu bihugu by’amahanga.’’
Aba Banyarwanda kandi banaganiriye na Minisitiri w’Ububanyi n’Amahanga, Dr Biruta Vincent; uw’Ubutegetsi bw’Igihugu, Prof. Shyaka Anastase, ubuyobozi bw’Agaciro Development Fund; ubw’Ikigo cy’Igihugu cy’Ubwiteganyirize (RSSB); Ikigo cy’Igihugu cy’Iterambere (RDB) n’ubwa Minisiteri y’Ubutabera baganira ku ngingo zigarukwaho mu bikorwa byagutse nka za Rwanda Day.
Muri ibyo biganiro kandi hanazamo imikoranire ikwiye hagati y’Abanyarwanda b’imbere mu gihugu no hanze mu bijyanye n’ishoramari.
Abanyarwanda baba mu mahanga banahuye n’itsinda riyobowe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, ryabasangije ku muco wo kuba Umunyafurika nyawe (Panafricanist). Ibi biganiro byavuyemo imyanzuro yo gushyigikira iyi gahunda no kuriganiriza abandi Banyafurika bari mu bihugu by’amahanga.
Abanyarwanda baba mu mahanga basabye ko gahunda ya Ndi Umunyarwanda zarushaho kwimakazwa bijyanye n’igihe.
Maziyateke yanagarutse no ku biganiro byo gukangurira abana bato kumenya igihugu n’amateka yacyo mu bijyanye n’umuco n’ururimi rw’Ikinyarwanda, kubaha umwanya ku bitekerezo byabo, abana bakumva ko bafite igihugu cy’ababyeyi babo.
Guverineri w’Intara y’Amajyaruguru, Gatabazi Jean Marie Vianney, yabwiye IGIHE ko Abanyarwanda benshi bakunze kwakirwa mu biruhuko bisoza umwaka.
Ati “Mu mpera za 2019 Abanyarwanda baje ari benshi mu biruhuko, hari na gahunda iteganyijwe yo kubakira mu Majyaruguru ku bakiri mu Rwanda narabatumiye.’’
“Abo bose hari abaza nko mu Mushyikirano ariko bakazana n’imiryango yabo n’inshuti, bagasura ahantu hatandukanye, uko basura niko bazamura ubukungu kuko bishyura serivisi bahabwa, amahoteli babamo basura ahantu hatandukanye.’’
Gatabazi yavuze ko hari n’ibiganiro byabayeho bamwe bemera kuzajya batanga amasomo mu bigo by’amashuri atandukanye, abakora ubushakashatsi bakabisangiza amashuri y’u Rwanda nta kiguzi.
Yakomeje ati “Dufite n’amahirwe ko n’abanangiye kugaruka mu gihugu bohereza abana, abagore ku buryo bagenda bafunguka buhoro buhoro mu bikorwa byo kubaka igihugu. Aho usanga abatarabigeraho ni uko bafite ibibazo byihariye bibareba bya politiki.’’
Yashimye ko Abanyarwanda benshi bagaruka mu gihugu cyabo bazana ibitekerezo bishya kandi byiza bavanye mu mahanga bishyira itafari ryabo mu kucyubaka.
[email protected]
",https://m.igihe.com/diaspora/Bahinduye-umuvun-Uko-Abanyarwanda-baba-mu-mahanga-bisanga-mu-gihugu-cyabibarutse,Diaspora
"Abanyarwanda baba muri Suède bahuriye mu rugendo rwo mu bwato rw’amasaha 23, barasabana","Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Ubwato buhagura saa moya zijoro bukazagaruka aho bwahagurukiye saa kumi n’ebyiri z’umugoroba z’undi munsi.
Iki gikorwa cyateguwe n’ubuyobozi bw’umuryango w’Abanyarwanda batuye muri Suède, kugira ngo bongere bahure bose umwaka utararangira, barebe ibyakozwe, aho bagifite intege nke bafashanye kuzongera ndetse basabane banifurizanye iminsi mikuru myiza ya Noheli n’ubunani.
 Uyobora umuryango w’Abanyarwanda batuye muri iki gihugu, Madamu Gloria Sebalu, yabwiye IGIHE ko icyo gikorwa cyitabiriwe bishimishije, avuga ko hatangiwe ibiganiro byiza bitandukanye.
Mu biganiro byatanzwe harimo ikigaruka ku gukunda igihugu bakomokamo, gusigasira umuco nyarwanda ndetse n’ururimi rw’Ikinyarwanda. Hanatanzwe ibiganiro binyuranye bigaragaza uko bashora imari mu gihugu ndetse n’ikiganiro kigisha uko bakwiteza imbere mu buryo bufatika mu gihugu barimo cy Suède.
Muri uru rugendo rw’ubwato kandi habayeho no gusabana banasangira amafunguro anyuranye ategurwa muri ubwo bwato .
Mu gusoza uyu mwaka kandi hateguwe umunsi w’ubusabane w’abana, wabereye ahitwa Leos Lekland, haba imikino itandukanye y’abana.
Umuryango w’abari n’abategarugori batuye muri Suède nibo bateguye iki gikorwa cy’ubusabane, akaba ari nabo bayoboye gahunda yo kwigisha ururimi n’umuco.
Ambasaderi w’u Rwanda mu bihugu bihugu byo mu Majyaruguru y’u Burayi, Nkulikiyinka Christine, aganiriza abana bari bitabiriye uwo munsi, yabasabye gukomeza kwiga ururimi rw’Ikinyarwanda asaba ababyeyi kujya bavugisha abana mu rugo mu Kinyarwanda, bityo bakabunganira ku byo baba bize.
Yagize ati “Umwana ntajye avuga Ikinyarwanda ari uko yagiye kukiga rimwe mu kwezi, ntibyaba bihagije ngo akimenye ababyeyi muramutse mutabunganiye.”
Yasabye abari bahari batajya muri iyo gahunda yo kwiga Ikinyarwanda no kubyina kinyarwanda ko bajya bitabira ndetse abasaba ko babwira abatari baje uwo munsi ibyiza byo kwiga ururimi rwacu no gusigasira umuco.
Abana bishimiye kuba barahuye uwo munsi bagakina, ariko kandi bavuga ko guhura biga Ikinyarwanda byatumye bamenyana baba inshuti, bituma bishimira cyane kwitabira ibikorwa bihuza Abanyarwanda no kumenya igihugu cyabo kurushaho.
",https://m.igihe.com/diaspora/article/abanyarwanda-baba-muri-suede-bahuriye-mu-rugendo-rwo-mu-bwato-rw-amasaha-23,Diaspora
"Kwibuka26: Abanyarwanda baba mu Bushinwa basabwe gukomera ku bumwe, barwanya abahakana Jenoside ","Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Babisabwe kuri uyu wa Kabiri tariki 7 Mata 2020, ubwo Abanyarwanda baba mu Bushinwa bifatanyaga n’Isi kwibuka ku nshuro ya 26 Jenoside yakorewe Abatutsi.
Umuhango wo kwibuka wahurije hamwe abanyarwanda basaga 550 baba mu Bushinwa hakoreshejwe uburyo bw’ikoranabuhanga mu rwego rwo kwirinda icyorezo cya Coronavirus.
Ambasaderi w’u Rwanda mu Bushinwa, James Kimonyo mu ijambo rye , yasabye abanyarwanda baba mu Bushinwa kurangwa n’indangagaciro z’ubwitange zaranze ingabo za RPA, ubwo zahagarikaga Jenoside ziyobowe na Perezida Paul Kagame.
Ambasaderi Kimonyo yasabye abari bamukurikiye gukomeza kwimakaza ubumwe, barwanya ingengabitekerezo ya Jenoside n’ihakana ryayo.
Yasabye umuryango mpuzamahanga gufatanya n’u Rwanda mu kugeza imbere y’ubutabera abakidegembya bakekwaho uruhare muri Jenoside yakorewe Abatutsi.
Muri uyu muhango wo kwibuka, humviswe ubuhamya bwa Ntezimana Jean Népomucène warokotse Jenoside kuri ubu wiga mu Bushinwa, wavuze ku rugendo rwe mbere, muri Jenoside na nyuma yayo.
Ntezimana uri kwiga ibijyanye n’ubuvuzi bw’imbere mu mubiri yashimiye ingabo za RPA zamurokoye na Guverinoma y’u Rwanda yagaruriye icyizere abarokotse Jenoside, ibafasha mu kubaka ejo hazaza heza.
",https://m.igihe.com/diaspora/article/kwibuka26-abanyarwanda-baba-mu-bushinwa-basabwe-gukomera-ku-bumwe-barwanya,Diaspora
"Kwibuka26: Abanyarwanda baba mu Buyapani bibutse Jenoside, urubyiruko ruhabwa umukoro ","Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Byatangajwe kuri uyu wa Kabiri tariki 7 Mata ubwo Abanyarwanda batuye mu Buyapani bifatanyaga n’Isi mu kwibuka ku nshuro ya 26 Jenoside yakorewe Abatutsi.
Ubusanzwe ibikorwa byo Kwibuka Jenoside yakorewe Abatutsi mu Buyapani byahurizaga hamwe abanyarwanda, inshuti z’u Rwanda n’abayobozi muri Guverinoma y’u Buyapani.
Uyu mwaka ibikorwa byo kwibuka biri gukorwa mu buryo bwihariye kubera ingamba zafashwe zo gukangurira abantu kuguma mu ngo zabo, hahashywa icyorezo cya coronavirus.
Ambasade y’u Rwanda i Tokyo yahisemo gukora ibikorwa byo kwibuka mu buryo bw’ikoranabuhanga (video conference).
Ambasaderi w’u Rwanda mu Buyapani, Ernest Rwamucyo mu ijambo yagejeje ku banyarwanda n’inshuti zarwo mu Buyapani yagarutse ku mateka mabi yagejeje u Rwanda kuri Jenoside yakorewe Abatutsi.
Yavuze ko kwibuka ari ngombwa “kuko biduha umwanya wo kwibuka abacu bambuwe ubuzima. Tuboneraho umwanya wo kwihanganisha abarokotse Jenoside n’ubu bagifite ibikomere byaba ibigaragara ku mubiri ndetse n’ibitagaragara.”
Rwamucyo yavuze ko kwibuka ari umwanya wo gusubiza agaciro n’icyubahiro abazize Jenoside bambuwe ubwo bicwaga urw’agashinyaguro.
Yavuze ko ari n’umwanya wo gukangurira abanyarwanda n’isi muri rusange kwirinda ingengabitekerezo ya Jenoside n’ihakana n’ipfobya bya Jenoside.
Ati “Biduha umwanya wo gukangurira abanyarwanda, abatuye isi ndetse n’imiryango mpuzamahanga kuzirikana ububi bw’ingengabitecyerezo ya Jenoside, ingaruka mbi zo guhakana no gupfobya Jenoside ndetse no kubashishikariza kwamagana ivangura iryo ari ryo ryose ryaba irishingiye ku turere, amoko, amadini, cyangwa ibindi byose bishobora gutandukanya abantu.”
Mu myaka 26 ishize, u Rwanda rwagiye rwiyubaka haba mu mibereho y’abaturage n’iterambere muri rusange.
Ambasaderi Rwamucyo yashimye umuhate w’ingabo zari iza RPA zahagaritse Jenoside, igihugu kikabona umusingi wo kubakiraho kigana imbere, ubu kikaba gikataje mu bumwe n’ubwiyunge bw’abanyarwanda, ukwisanzura kwa buri munyarwanda, umutekano n’imiyoborere myiza.
Yashishikarije urubyiruko gutanga umusanzu warwo mu gukomeza kubaka igihugu.
Ati “Mwebwe rubyiruko rwacu, mboneyeho umwanya wo kubakangurira gukunda igihugu cyababyaye. Kwitangira kubaka amateka meza mushyigikira umurongo wa politike nziza yubaka igihugu cyacu.”
“By’umwihariko mwebwe muri hano nk’urubyiruko rufite ubumenyi bwihariye n’imyumvire igomba kuba ihanitse murasabwa byinshi.”
Ambasaderi Rwamucyo yanasabye abanyarwanda n’inshuti z’u Rwanda gukomeza gufata mu mugongo abarokotse Jenoside muri ibi bihe bikomeye.
Ibikorwa byo kwibuka Jenoside bizakomeza muri iki Cyumweru cyo kwibuka mu bihugu birimo Abanyarwanda barebererwa na Ambasade y’u Rwanda mu Buyapani. Kuri uyu wa Gatatu tariki 8 Mata hazibuka Abanyarwanda baba muri Philippines naho kuwa Gatanu tariki 10 hibuke abanyarwanda baba muri Malaysia.
",https://m.igihe.com/diaspora/article/kwibuka26-abanyarwanda-baba-mu-buyapani-bibutse-jenoside-urubyiruko-ruhabwa,Diaspora
Rwandacash Africash yakoze impinduka muri serivisi zo kohererezanya amafaranga ,"Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Sosiyete itanga serivisi ku bohereza amafaranga mu Rwanda no mu mahanga ya Rwanda Cash LTD yagaragaje ko yakomeje gukora ariko yifashishije uburyo bugezweho kandi bwizewe bwo guhererekanya amafaranga bwa mobile money.
Mu Bubiligi, ibiro byose bya Moneytrans-Africash zikorana na Rwandacash LTD byahawe uburenganzira bwo gufungura no kwakira abantu hakurikijwe ingamba zatanzwe n’inzego zibishinzwe.
Naho mu Rwanda, Rwandacash LTD yabaye ifunze nkuko amabwiriza yatanzwe na Banki Nkuru y’Igihugu (BNR) abisaba kugeza ubwo hazatangwa andi avuga ku kongera gukora kw’ibigo byohererezanya amafaranga no kuvunja.
Bitewe n’amasezerano iyi sosiyete isanzwe ifitanye na MTN Rwanda binyuze muri Mobile Money, abakiliya bose bakira amafaranga mu Rwanda bayashyirirwa kuri Mobile Money gusa.
Itangazo ryayo yavuze ko “Hari n’ahongerewe imbaraga mu gukoresha ikoranabuhanga ku bohererezanya amafaranga kuri application ya https://www.moneytrans.eu/belgium/imoneytrans/.’’
Yanamenyesheje ko ishami rya Matonge i Kinshasa muri Repubulika Iharanira Demokarasi ya Congo rizafungura nihamara kugaruka agahenge nyuma y’icyorezo cya Coronavirus.
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
Ikwirakwira cya Coronavirus mu mpande zose z’Isi ryahinduye imibereho ya muntu kugeza no ku ikoranabuhanga yifashisha mu buzima bwa buri munsi.
Ubu imibereho y’Isi yubakiye ku bukungu bushingiye ku kudahererekanya amafaranga mu ntoki mu kwirinda ikwirakwira rya Coronavirus.
Ishami ry’Umuryango w’Abibumbye ryita ku Buzima (OMS) ryemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abayandura wiyongera kuva yaboneka mu Bushinwa mu Ukuboza 2019.
Coronavirus imaze guhitana abantu 45 334, mu gihe abayanduye bagera ku 903 799, muri bo 190 675 barayikize.
",https://m.igihe.com/diaspora/article/rwandacash-africash-yakoze-impinduka-muri-serivisi-zo-kohererezanya-amafaranga,Diaspora
Diaspora mu guhangana n’ingaruka za Coronavirus: Icyifuzo cy’Umunyarwanda uba muri Canada,"John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
Kugeza ubu mu Rwanda abagera kuri 19 ni bo bimaze kwemezwa ko banduye icyorezo cya COVID-19, giterwa na Coronavirus. Guverinoma y’u Rwanda yafashe ingamba nyinshi, aho kuri uyu wa Gatandatu yashyizeho izindi nshya.
Ingamba nshya zo kurwanya ikwirakwira rya Coronavirus zatangajwe na Minisitiri w’Intebe, Dr Ngirente Edouard, zategetse ko abakozi ba leta bose n’abikorera basabwa gukorera akazi mu ngo zabo keretse abatanga serivisi z’ingenzi.
Mu kiganiro na IGIHE, Kijuli yavuze ko izi ngamba ari ingenzi cyane kandi zizatanga umusaruro, akifuza ko Abanyarwanda baba muri diaspora bahabwa igisa nk’impuruza bakwishyira hamwe bakazagoboka abazagirwaho ingaruka n’izi ngamba cyane cyane abaryaga kuko bakoze uwo munsi ‘nyakabyizi’.
Ati “Nkaba numva mfite igitekerezo cy’uko Minisiteri y’Ububanyi n’Amahanga yakorana vuba na za ambasade zacu aho ziri hose zigashishikariza Abanyarwanda twese dutuye muri bino bihugu [nubwo nabo icyorezo cyabagezeho], bisa n’aho bifite amikoro tukibumbira hamwe tugafasha abavandimwe bacu bazahura n’ikibazo cy’inzara.”
Akomeza avuga ko abantu bagenda batanga nk’amadolari 100$, 50$, 10$ gukomeza ariko icyo kintu cyo ‘gutabara abavandimwe bacu kuko twese tuzi amikoro y’ibihugu byacu byo muri Afurika’.
Kijuli wigeze kuba Perezida wa Diaspora muri Edmonton na Visi Perezida ku rwego rw’Intara ya Canada, ahumuriza Abanyarwanda agira ati “Tukaba tugira ngo tubakomeze ngo mushikame kandi nta kabuza iki cyorezo abanyarwanda tuzagitsinda.”
Mu zindi ngamba Guverinoma y’u Rwanda yafashe zirimo ko ‘ubu imipaka yose irafunze, keretse ku Banyarwanda bataha n’abandi batuye mu Rwanda byemewe n’amategeko, abo bose bakaba bazashyirwa mu kato mu gihe cy’ibyumweru bibiri ahantu hateganyijwe’.
‘Ubwikorezi bw’ibicuruzwa byinjira cyangwa bisohoka mu Rwanda burakomeza mu gihe ingendo hagati y’imijyi n’uturere tw’igihugu zitemewe keretse ku bajya kwivuza cyangwa abafite impamvu zihutirwa’.
Nyuma y’izi ngamba, Minisitiri w’Ubutegetsi bw’Igihugu, Prof. Shyaka Anastase, yagarutse ku bantu barya kuko bakoze uwo munsi, abasaba gutekereza icyaba baramutse bagiye gushaka ayo mafaranga ariko ntibazabashe kuyabona kubera uburwayi; ahubwo abasaba gusaranganya na bagenzi babo muri bike bafite.
Minisitiri Prof Shyaka yatangaje ko Leta igiye kwishakamo ibisubizo bizafasha abantu barya ari uko bakoze ku munsi n’abandi bafite amikoro make kugira ngo mu gihe cyo kwirinda Coronavirus batazicwa n’inzara.
Ati ""Hari ibizasaba nk’igihugu ko abantu baba magirirane, niba hari urugo runaka rudafite icyo gusamura, tugomba kwishakamo ubushobozi ku buryo urwo rugo turwunganira kugira ngo abarurimo tutabarinda Coronavirus ariko bakicwa n’inzara.’’
Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara ishobora kwandura binyuze mu gukora ku muntu uyirwaye, cyane cyane mu kuramukanya abantu bahana ibiganza.
",https://m.igihe.com/diaspora/article/diaspora-mu-guhangana-n-ingaruka-za-coronavirus-icyifuzo-cy-umunyarwanda-uba,Diaspora
Abanyarwanda batuye i Burayi bahagaritse ibikorwa bibahuza mu kwirinda Coronavirus ,"Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Ishami ry’Umuryango w’Abibumbye ryita ku Buzima (OMS) ryemeje ko Coronavirus ari icyorezo [pandémie] cyugarije Isi mu itangazo ryashyize hanze ku wa 11 Werurwe 2020.
Coronavirus imaze gukwirakwira mu bihugu 123 bitandukanye ndetse kugeza ubu abarenga 125 000 barayanduye mu gihe abasaga 5000 yabahitanye. Ibi byatumye mu bihugu bitandukanye hashyirwaho ingamba zo kwirinda Coronavirus yagaragaye bwa mbere mu Bushinwa mu Ukuboza 2019.
Ingamba zafashwe mu bihugu byinshi zirimo guhagarika ibikorwa bihuza abantu benshi nk’imikino, ibitaramo, inama ndetse bimwe byafunze amashuri mato na za kaminuza kugeza igihe kitaramenyekana, amaduka nk’uburyo bwo gukumira ikwirakwira ry’icyorezo cya Coronavirus.
U Butaliyani ku wa 12 Werurwe 2020, bwafunze amaduka yose uretse ububiko bw’ibiribwa na za farumasi, nk’uburyo bwo gukumira ikwirakwira ry’icyorezo cya Coronavirus.
Iki gihugu cyafunze amashuri, inzu zikorerwamo siporo, inzu ndangamateka n’utubyiniro mu gihe na Shampiyona y’igihugu mu mupira w’amaguru [Serie A] nayo yahagaritswe. Abantu barenga ibihumbi 12 ni bo bamaze kwandura Coronavirus mu Butaliyani, naho abagera kuri 830 yarabahitanye.
Ibihugu by’i Burayi biri mu byugarijwe na Coronavirus yagize ingaruka ku bikorwa byari biteganyijwe, birimo n’iby’Abanyarwanda.
Guhera mu ntangiriro za Werurwe 2020 hirya no hino mu Burayi hari hateganyijwe ibikorwa bitandukanye bisanzwe bihuza Abanyarwanda n’inshuti zabo buri mwaka.
Ibyo bikorwa bigizwe n’amahuriro atandukanye, inama zari ziteganyijwe ku bava mu Rwanda bazikorera hirya no hino ku Isi, amamurikagurisha y’ubukerarugendo n’ingendo zari ziteganyijwe bijyanye n’ibirori bibera muri Diaspora n’ibindi.
Ingamba zafashwe n’ibihugu by’i Burayi zinubahirizwa n’Abanyarwanda babibamo ndetse na bo mu kwirinda barabihagarika mu gukaza ubwirinzi.
Mu bikorwa byasubitswe byagombaga guhuza Abanyarwanda birimo iby’Umunsi Mpuzamahanga wahariwe Abagore ku Isi [ni igikorwa cyitabirwa cyane ko kigaragaza intambwe y’u Rwanda mu gusubiza umugore agaciro no kumwubakiraho iterambere ry’igihugu].
Kugeza magingo aya, Abanyarwanda baba mu Butaliyani, u Bufaransa, u Bubiligi, Budage, u Buholandi n’ibihugu byo muri Scandinavie byasubitse ibyo birori.
Mu gihe u Rwanda rwitegura kwibuka ku nshuro ya 26, Jenoside yakorewe Abatutsi mu 1994, ntibiramenyekana uko bizakorwa mu gihe iki cyorezo cyaba kigifite ubukana. Abahagarariye imiryango irengera inyungu z’abarokotse Jenoside baracyarebera hamwe uko iki gihe bizagenda.
Guverinoma y’u Bubiligi nayo yaraye iteranye ifata ibyemezo bikakaye aho amashuri abanza, ayisumbuye na za Kaminuza byafunzwe.
Kuva kuri uyu wa Gatanu kandi ahahurira abantu benshi hafunzwe usibye gusa amaduka yo guhahiramo azakomeza gufungura ndetse ibihumbi by’abaturage byazindutse bijya guhaha ku buryo hanitabajwe abashinzwe umutekano mu kuborohereza.
Uretse imiryango y’Abanyarwanda batuye mu mahanga yagizweho ingaruka zikomeye zo gusubika ibikorwa byayo, Coronavirus yanazahaje ibikorwa by’ubukerarugendo kubera ihagarikwa ry’ingendo.
Isuzuma ry’Ishyirahamwe Mpuzamahanga rishinzwe gutwara abantu n’ibintu mu Kirere, IATA, ryerekanye ko ibigo mpuzamahanga bitwara abagenzi mu ndege bizahomba miliyari $113 Coronavirus nikomeza gukwirakwira.
Abaganga bagaragaza ko nubwo Coronavirus ari indwara ikomeye, ishobora kwirindwa byoroshye ariko ikanakwirakwira byoroshye. Gukaraba intoki no guhagarika kuramukanya byafasha mu kwirinda.
Umuganga Dr Soentens waganiriye na IGIHE yavuze ko umubare munini w’abarwaye Coronavirus bakira ndetse ko abapfa babiterwa nuko ibikoresho byo kubaramira biba bike, bageze mu zabukuru cyangwa basanganywe izindi ndwara zikomeye zidakira.
Kugira ngo umuntu yandure Coronavirus ni uko uyifite ayiha undi mu buryo bw’amatembabuzi ava mu mazuru cyangwa mu kanwa k’uyirwaye, kuko yandurira mu myanya y’ubuhumekero nubwo ishobora guca n’ahandi. Ni nayo mpamvu umuntu wayanduye ahita ahabwa akato.
Iyo iyi virusi imaze kugera mu bihaha niho itura, ari nayo mpamvu ibuza abantu guhumeka neza bakarwara umusonga, ari nawo ubahitana.
[email protected]
",https://m.igihe.com/diaspora/article/abanyarwanda-batuye-i-burayi-bahagaritse-ibikorwa-bibahuza-mu-kwirinda,Diaspora
Abanyarwanda batuye muri Australia bizihije umunsi wahariwe ibikorwa bya Commonwealth,"Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Uyu muhango wo kwizihiza ibikorwa bya Commonwealth wabaye mu gihe u Rwanda rwitegura muri Kamena, kwakira inama izahuza abakuru b’ibihugu na za Guverinoma bigize Umuryango w’Ibihugu bikoresha Icyongereza, CHOGM.
Ibirori by’Abanyarwanda muri Australia byabereye mu mujyi wa Brisbane, aho bashimiwe uruhare rwabo mu gutanga urugero rwiza mu ruhando rw’amahanga.
Ni ibirori ngarukamwaka bihagurutsa Abanyarwanda b’ingeri zose; abana n’abakuru bagahagarika ibikorwa byabo kugirango baserukire u Rwanda.
Abitabiriye ibi birori basusurukijwe n’umuhanzi w’umunyarwanda, Ras Banamungu umaze kumenyerwa muri ibi birori, afatanije n’itsinda rye the Det-n-ators International, baririmba indirimbo bise “Inka”, irimo ubutumwa bw’uko akunda igihugu cyamubyaye.
Ni ibirori byitabiriwe n’abayobozi barimo Depite Paul de Jersey na Madamu we Kaye de Jersey, uhagarariye Umwamikazi muri Queensland, Umuvugizi wa Polisi ya Queensland, Barry Dinneen na Noela O’Donnell, Musenyeri Phillip Aspinall, Reverend Dr. Peter Catt, Bill Willcocks na Vicki Howard.
",https://m.igihe.com/diaspora/ibikorwa/article/abanyarwanda-batuye-muri-australia-bizihije-umunsi-wahariwe-ibikorwa-bya,Diaspora
Maroc yatangirijwemo igikorwa cyo gufasha urubyiruko rw’Abanyarwanda guhanga udushya,"Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Iki gikorwa cyatangirijwe muri Maroc ku wa 8 Werurwe 2020 cyahuriranye n’ibirori byo kwizihiza Umunsi Mpuzamahanga wahariwe Abagore.
Mu kiganiro bahawe hibanzwe ku gufasha Abanyarwanda guhanga udushya bakiri ku ishuri mu kwitegura kugana ku isoko ry’umurimo no guhesha abandi akazi.
Umuyobozi w’Ishami ry’Ikoranabuhanga mu Rugaga rw’Abikorera (PSF), Ntare Alex, yabwiye abitabiriye igikorwa cyo gutangiza ‘Diaspora Innovation and Start up Challenge’ ko bari guhaha ubumenyi bufite ireme bwazabafasha kwiteza imbere.
Yakomeje ati “Ni igikorwa kizahoraho kigamije gushaka udushya no gufasha abari muri diaspora bafite imishinga bahanze. Twahereye ku banyeshuri kuko baba bafite aho bakorera, bafite abarimu n’izindi nzego zibafasha nka kaminuza bashobora gukorana udushya twagirira u Rwanda na bo ubwabo akamaro.’’
Iki gikorwa cyatekerejweho nyuma yo kubona ko hari abakitinya kandi bafite ibikorwa byatanga impinduka mu buzima bw’abenegihugu.
Ati “Mu Rwanda twamaze kubona ko biri gukora kuko twatangije K-Lab na Fab Lab [inzu zihangirwamo imishinga y’ikoranabuhanga]. Abari hanze hari icyuho ko nta muntu ubakurikirana.’’
Urubyiruko ruzatoranywa nyuma yo kugaragaza impano mu mishinga y’ikoranabuhanga ruzahabwa ubufasha burimo ubwo guhuzwa n’ibigo bitandukanye.
Ati “Abanyeshuri batazi gahunda zabafasha bigatuma batinya kugaruka, bakagira ubwoba bwo gutangiza udushya twabo bavuga ko ntacyo byamara, nta bushobozi bafite, nta n’ubufasha babona. Turashaka kubakangurira no kubabwira ko hari ubufasha. Tugomba kubaba hafi ku buryo twabahuza na bagenzi babo cyangwa izindi nzego dusanzwe dukorana.’’
Ntare yifashishije urugero rw’ikoranabuhanga rya Tap&Go ryatangiye kubyara amafaranga no kugirira akamaro abarihanze.
Mu 2015 nibwo Patrick Buchana Nsenga yashinze AC Group, ikigo kiri mu by’imbere mu gutanga ibisubizo by’ikoranabuhanga, birimo iryo kwishyura amafaranga y’urugendo hakoreshejwe ikarita izwi nka Tap&Go.
Imibare yo mu 2019 igaragaza ko abantu bari bamaze gukoresha Tap&Go inshuro zirenga miliyoni 80 ndetse nibura ku munsi abagenzi bashobora kuyakoresha inshuro ibihumbi 250. Amakarita amaze gutangwa arenga miliyoni 1.5 mu gihe ifite aba-agents 311 baha serivisi abagenzi mu bice bitandukanye.
Mu butumwa bwe, Ambasaderi w’u Rwanda muri Maroc, Sheikh Habimana Saleh, yasangije abitabiriye iki gikorwa uko bagera kuri byinshi bifashishije ubumenyi bafite.
Ati “Nabaganirije ku ruhare rw’umwari n’umutegarugori ku ruhembe rw’iterambere ry’igihugu nk’insanganyamatsiko yahawe Umunsi Mpuzamahanga wahariwe Umugore nuko bahera ku gishoro gito bakagera kuri byinshi.’’
Abitabiriye ‘Diaspora Innovation and Start up Challenge’ basusurukijwe n’urubyiruko rw’abahungu n’abakobwa bibumbiye mu itorero ribyina gakondo ryo muri Maroc.
Muri gahunda ya Guverinoma y’imyaka irindwi izarangira mu 2024, biteganyijwe ko i Kigali hazubakwa ahantu hihariye hazafasha Abanyarwanda n’abanyamahanga bafite impano zihariye kurushaho guhanga ibishya (Kigali Innovation City), gushyiraho Ikigega kigamije guteza imbere imishinga y’ikoranabuhanga n’ibindi.
U Rwanda na Maroc bifitanye umubano mwiza ushingiye ku ngeri nyinshi zirimo nk’uburezi, aho magingo aya hari Abanyarwanda basaga 100 biga muri icyo gihugu, mu mashami arimo Ubuvuzi, Engineering n’ibindi.
Mu minsi ishize, Ambasaderi Habimana yasuye ibigo byashyiriweho guhanga udushya mu ikoranabuhanga mu Rwanda, birimo K Lab, asobanurirwa imikorere n’umusanzu bimaze gutanga mu iterambere ry’u Rwanda.
.@fablabrw & @klabrw were honored to have H.E. @SheikhSalehh, Rwandan ambassador to Kingdom of Morocco 🇲🇦 visiting our premises. pic.twitter.com/895viIn2U8
— FabLab Rwanda (@fablabrw) February 25, 2020
",https://m.igihe.com/diaspora/article/maroc-yatangirijwemo-igikorwa-cyo-gufasha-urubyiruko-rw-abanyarwanda-guhanga,Diaspora
Abanyarwanda batuye muri Mozambique bakoze umuganda mu Mujyi wa Maputo (Amafoto),"Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Abitabiriye umuganda wakozwe ku nshuro ya mbere muri Mozambique bageraga kuri 350, bazibuye ruhurura y’amazi, basukura umuhanda witwa Rua de Timor, bakuraho n’ibyatsi birebire byarengereye iyo ruhurura.
Igikorwa cyakozwe cyatumye amazi yari yararetse muri iyo ruhurura agatera indwara n’umwuka mubi abahaturiye, yongera gutemba.
Abari bahagarariye Minisiteri y’Ubutaka n’Ibidukikije ndetse n’abari bahagarariye ubuyobozi bw’umujyi wa Maputo, bashimye igikorwa cyakozwe n’Abanyarwanda ku bufatanye n’abaturage b’aho, bizeza ubufatanye no kugikangurira abandi.
Ambasaderi w’u Rwanda muri Mozambique, Nikobisanzwe Claude, yasobanuye ko Umuganda ugaragaza umuco mwiza Abanyarwanda bafite wo gufatanya no gushyira hamwe mu bikorwa rusange by’amajyambere, babungabunga ibidukikije, gusukura aho batuye ndetse hirindwa n’indwara z’ibyorezo.
Yashimiye abitabiriye umuganda bagaragaje urugero rwiza ku baturage ba Maputo, anabakangurira kuzitabira ari benshi umuganda utaha maze bakereka ubuyobozi n’abaturage babakiriye muri Mozambique, ko bafatanyije bagira uruhare mu iterambere ry’umujyi wa Maputo n’igihugu muri rusange.
Abaturage ba Mozambique bitabiriye umuganda ari benshi bishimiye igikorwa cyo gusukura aho batuye, banashima ubwitange n’umurava wakoranywe ndetse na Ambasade yawuteguye.
Uyu muganda washimangiye umubano mwiza hagati y’u Rwanda na Mozambique, unaba uburyo bwo gusabana hagati y’Abanyarwanda n’abaturage ba Maputo.
",https://m.igihe.com/diaspora/ibikorwa/article/abanyarwanda-batuye-muri-mozambique-bakoze-umuganda-mu-mujyi-wa-maputo-amafoto,Diaspora
Itsinda ry’Abanyarwandakazi baba mu Bubiligi riri mu bikorwa by’ubugiraneza mu Rwanda,"Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Ni ibikorwa bamazemo iminsi kuva bagera mu Rwanda ku wa 22 Gashyantare 2020, aho basuye imiryango itandukanye irimo uwitwa Nka Tabita ufasha abana baturuka mu miryango itishoboye kubona irerero ugafasha n’ababyeyi babo mu bikorwa by’iterambere.
Indi miryango yasuwe n’iri tsinda ni uwitwa Komeza Intambwe ufasha abakobwa babyariye iwabo kwigira, uboroza amatungo magufi n’uwitwa Izere Mubyeyi ubarizwamo abana bafite ubumuga bwo mu mutwe basanzwe bafashwa na Uwitonze Clémentine [Tonzi].
Umuyobozi uhagarariye abagore muri Diaspora Rugali mu Mujyi wa Bruxelles mu Bubiligi akaba n’umwe mu bagize iri tsinda, Uwamariya Goretti, yavuze ko iki gitekerezo bakigize nyuma ya Rwanda Day yabereye i Bon mu Budage maze batangira gukusanya inkunga bagamije kugira icyo bafasha abategarugori bo mu Rwanda batagize amahirwe nk’ayabo.
Yavuze ko bahisemo abagore kubera ko basa nk’abakiri inyuma mu bijyanye no kwigira.
Ati “Murabizi neza ko abagore aribo bakiri inyuma, baracyafite ibibazo mu by’ubukungu hari bamwe batize ndetse hari abana b’abakobwa batewe inda bakiri bato bibabuza gukomeza kwiga. Izo ni zimwe mu mpamvu zatumye dutekereza guhera ku badamu ariko nitubarangiza n’abagabo nabo tuzabageraho.”
Kuri Uwamariya ibi bikorwa bamazemo iminsi byaberetse ko umugore wo mu cyaro ashoboye mu gihe cyose yaba yahawe ubushobozi.
Ati “Kuba twakoze iki gikorwa byaduhaye ishusho ya nyayo y’umugore wo mu cyaro. Ni abagore b’intwari, bafite imbaraga uramutse ubafashije kwifasha barazamuka vuba cyane, icyo bakeneye ni ukuba umuntu yabafata akaboko akabatinyura mbese bakigirira icyizere bikozwe hirya no hino umugore yazamuka vuba cyane”
N’ubwo iri tsinda ritashatse gutangaza umubare w’amafaranga ritanga muri ibi bikorwa buri muryango risuye riwusigira inkunga y’amafaranga.
Imiryango yasuwe n’iri tsinda yashimye iki gikorwa cy’ubugiraneza yakorewe ivuga ko inkunga yahawe igiye kuyifasha kunoza ibyo yakoraga.
Umuyobozi wa ‘Komeza Intambwe’, Kandutiye Françoise, yavuze ko inkunga yahawe n’iri tsinda izamufasha kwagura ibikorwa by’ubugiraneza umuryango we usanzwe ukorera mu Murenge wa Mageragere birimo koroza inkwavu abakobwa babyariye iwabo no kubaha amafaranga yo gutangira imishinga y’ubucuruzi.
Ati “Inkunga izadufasha cyane, harimo abo nka ‘Komeza Intambwe’ twagiye dufasha ariko bagishaka gukomeza gutera imbere ariko tukaba nta bundi bushobozi twari dufite bwo guhita tubafasha gukomeza kugera aho bifuza kugera nonaha. Turumva iyo nkunga batugeneye izadufasha mu gukomeza gushyigikira iriya mishinga yabo twatangiranye kuko yari igeze ahantu heza ariko nta bushobozi bwo gukomeza kuyishyigikira.”
Iri tsinda ry’abagore baba mu Bubiligi ryagize umwanya wo kwicarana n’abari n’abategarugori baba muri ‘Komeza Intambwe’ bumva aho bavuye naho bageze maze babagaragariza n’imbogamizi bagihura nazo nabo biyemeza kubafasha kuzikemura.
Mungwarakarama Esther umwe mu bategarugori basanzwe bafashwa na Komeza Intambwe yavuze ko inkunga y’iri tsinda izamushoboza kugira ibindi yakora binyuze muri uyu muryango asanzwe abarizwamo.
Ati “Mu by’ukuri nubwo dufite uyu mushinga w’inkwavu tworojwe ariko hari ibindi tuzi gukora hari n’ibyo dushoboye numva wenda hari ubushobozi hari icyo bamfasha bantera inkunga ngashobora no gukora ibindi.’’
Iri tsinda ry’Abanyarwandakazi baba mu Bubiligi kandi ryasuye umuryango ‘Izere Mubyeyi’ usanzwe ufasha abana bafite ubumuga bwo mu mutwe, riwizeza kuzakomeza kuwufasha mu bikorwa by’ubugiraneza ukora.
Ibikorwa by’iri tsinda ry’Abanyarwandakazi byashimwe n’abayobozi bo mu nzego z’ibanze barimo n’Umunyamabanga Nshingwabikorwa w’Umurenge wa Mageragere, Ntirushwa Christophe, wibukije abarigize ko amazi adakwiye gushyuha ngo yibagirwe iwabo wa mbeho.
Iritsinda kandi ryagize umwanya wo kubonana n’abayobozi batandukanye mu Rwanda barimo Perezida w’Inteko Ishinga Amategeko y’u Rwanda, Umutwe w’Abadepite, Mukabalisa Donatille n’uwahoze ari Minisitiri w’Uburinganire n’Iterambere ry’Umuryango, Nyirahabimana Solina aho baganiriye ku iterambere ry’umugore n’umwana w’umukobwa muri rusange n’amategeko abarengera.
",https://m.igihe.com/diaspora/article/itsinda-ry-abanyarwandakazi-baba-mu-bubiligi-riri-mu-bikorwa-by-ubugiraneza-mu,Diaspora
Liège: Abanyarwanda bashinze ishuri rifasha abana babo kwiga Ikinyarwanda n’umuco,"Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Tariki ya 16 Gashyantare IGIHE yanyarukiye mu mujyi wa Liège ahari abanyarwanda batari bake bagize Diaspora nyarwanda, DRB-Rugari Liège, itembera mu ishiri ‘Umuco’.
Iryo shuri ryatangiye mu mpera z‘umwaka ushize wa 2019, bagamije kwishakamo ibisubizo no gufasha abana babo guhorana indangagaciro z’umuco nyarwanda.
Twagirimana uyobora DRB-Rugari-Liège yavuze ko igikorwa batangiye kizafasha abana b’abanyarwanda bari mu mahanga kunga ubumwe no gusigasira umuco nyarwanda.
Ati “Twagerageje kwishakamo uburyo ngo dushyireho iri shuri aho abana bacu bazajya bahurira bakiga Ikinyarwanda, umuco w‘aho bakomoka, rikababera kandi ihuriro ryo kumenyana, kunga ubumwe no gusabana mu gihe bari no kwiga ibijyanye n‘imbyino, indirimbo n‘imihamirizo kuko nabyo n‘igice cy‘amasomo biga.”
Twagirimana yavuze ko iyo abana bigishijwe ayo masomo barushaho gusobanukirwa amateka y’u Rwanda no kuvuga neza Ikinyarwanda.
Ati “Kugira ngo tubigereho habayeho ko ababyeyi babigiramo uruhare batanga umusanzu, ariwo uvamo ibikoresho by‘imfashanyigisho, ubwishingizi bw‘aho dukorera hagize habaye impanuka n‘ibindi. Iki gikorwa gihuza abana n‘ababyeyi babo, usanga bahahurira bagakina igisoro, bakaganira mbese n‘ihuriro n‘ishuri kuri twese.”
 Uyu muyobozi avuga ko icyabagoye ari ukubona abarimu bafite ubumenyi bwifuzwaga kandi bagakorera ubushake, gusa ngo baje kubabona.
Muri iryo shuri harimo ibyiciro bitatu. Abana bafite kuva ku myaka itatu kugeza kuri itandatu biga ukwabo, abo kuva kuri irindwi kugeza ku myaka icumi bakajya ukwabo no kuva kva kuri cumi ukazamura.
Bahabwa amasomo kabiri cyangwa gatatu mu kwezi kuko biga icyumeru kimwe bagasimbuka ikindi bityo bityo.
Isaha ya mbere biga Ikinyarwanda, isaha ikurikiyeho bakiga kubyina bya kinyarwanda n‘ibijyanye n‘umuco n’amateka y‘u Rwanda.
Umwe mu babyeyi bagize ubuyobozi bwa DRB Rugari Liege, Sakumi Sylvie yagize ati “ Ikintu gishimishije cyane ni ukubona ukuntu abana babikunze bitabira batinuba. Iyo umwana wanjye akoze nk‘agakosa nkamubwira ko muhanisha kutaza mu ishuri Umuco, ubwo ntiyongera gukosa kuko kuri bo gusiba ibyo byiza babonye ntibishoboka.”
Yakomeje agira ati “Hari n‘abana bakubwira bati ko icyumweru kitagera ngo tujye mu Rwanda kuko kuri bo kuza kwiga mu ishuri Umuco ni ukuza mu Rwanda, ibi byose rero biratunezaza cyane bikaduha imbaraga zo gukomeza.”
Umwana witwa Timothée Kwizera ufite imyaka icumi yavuze ko kumenya Ikinyarwanda kuri we ari inyungu.
Ati “Ndanezerewe cyane kuko kwiga Ikinyarwanda ni ikintu nemereye bene wacu bari mu Rwanda, ko ngomba kukimenya ngo njye nganira nabo kandi iyo nje aha mpura n‘abandi banyarwanda tukamenyana.”
 Ishuri Umuco gahunda yaryo ni ugutangira saa kumi kugeza saa kumi n’ebyiri z’umugoroba.
Twagirimana yifuza ko amashuri nk‘aya bishobotse buri duce twa DRB Rugari mu Bubiligi twabikora nk‘umuhigo kuko asanga bifasha ababyeyi n’abana.
[email protected]
",https://m.igihe.com/diaspora/article/u-bubiligi-abanyarwanda-bashinze-ishuri-rifasha-abana-babo-kwiga-ikinyarwanda-n,Diaspora
Abayobozi ba Diaspora Nyarwanda muri Amerika bahawe imihigo yo kwesa,"Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Iyi mihigo yasinyiwe mu mwiherero ngarukamwaka wahuje abayobozi 27 ba za diaspora bahuriye Washington DC. Wigiwemo ibyateza imbere umuryango Nyarwanda n’uruhare rw’abo mu mahanga mu guteza imbere igihugu cyababyaye binajyanye n’icyerekerezo 2050.
Perezida w’Umuryango w’Abanyarwanda baba muri Amerika yashimiye abayobozi n’abafatanyabikorwa babo bitabiriye uwo mwiherero wabaga ku nshuro ya gatandatu.
Babwiwe ko mu byo biyemeje umwaka ushize byo kongeraho RCA nshya eshanu mu rwego rwo kwegera Umunyarwanda ahari hose muri Amerika bawurengejeho bakaba uyu mwaka bawutangiye barashyizeho zirindwi.
Yagize ati “Intambwe twateye ntisubira inyuma kandi tuzakomeza kwegera Umunyarwanda aho ari hose muri gahunda izagera muri leta 50.’’
Ambasaderi w’u Rwanda muri Leta Zunze Ubumwe za Amerika, Mukantabana Mathilde, yashimiye abayobozi ibikorwa byiza bakora mu kugaragaza isura nziza y’u Rwanda.
Yabasabye gushyira hamwe kugira ngo biyubake kandi banigira hamwe icyateza imbere u Rwanda.
Ambasaderi Mukantabana yijeje ubufatanye bwa Ambasade mu gihe cyose bazayiyambaza.
Minisitiri w’Ubutegetsi bw’Igihugu, Prof Anastase Shyaka, yibukije abayobozi ba Diaspora Nyarwanda ko aribo bahanzwe amaso nk’abareberera inyungu z’intara ya gatandatu y’u Rwanda.
Yakomeje ati “Nimwe ba meya na ba guverineri mu ntara ya gatandatu. Mufite inshingano zo kumenya neza umubare w’abaturage mufite bityo bikabafasha gufata ingamba zifatika no kwesa imihigo mukoresheje imibare n’ibipimo bifatika.’’
Yabibukije ko bakwiye gushyira Ubunyarwanda muri byose kugira ngo binabafashe kugaruza intama zatakaye.
Muri uyu mwiherero hanabaye ibiganiro byagaragarijwemo intambwe imiryango y’Abanyarwanda baba mu mahanga (RCA) bagezeho biyubaka, uko bateza imbere ishoramari n’izindi gahunda zigamije guteza imbere ubukungu bw’u Rwanda n’imibereho y’abaturage.
Abawitabiriye bemeje ko mu mwaka wa 2020-2021 imihigo yahurijweho izatangirwa raporo kuri Minisiteri y’Ubutegetsi bw’Igihugu.
Mu mihigo yasinyiwe harimo kugaragaza ubumwe n’ubwiyunge muri za RCA no gushyira Ubunyarwanda imbere mu rwego rwo gucyura intama zatakaye, kurwanya abifuriza u Rwanda nabi n’abapfobya Jenoside yakorewe Abatutsi; kongera imbaraga mu gukangurira Abanyamerika gusura u Rwanda binyuze muri gahunda yo kumenyekanisha ibyiza birurimo ‘Visit Rwanda’, aha buri RCA izajya igaragaza ibyiza by’u Rwanda binyuze mu mamurikagurisha y’ubukerarugendo abera mu mijyi 27 ya Amerika; gushakira isoko ibicuruzwa bya Made In Rwanda mu isoko rya Amerika; kubaka ubucuti hagati y’imijyi batuyemo n’iyo mu Rwanda ndetse no kwigisha umuco, ururimi, imbyino n’indangagaciro Nyarwanda.
Buri muyobozi yasabwe kuzatanga raporo y’ibyakozwe nyuma y’umwaka. Uyu mwiherero wasojwe abayobozi bifatanya n’Abanyarwanda n’inshuti zabo mu gusengera u Rwanda no kururagiza Imana.
",https://m.igihe.com/diaspora/article/abayobozi-ba-diaspora-nyarwanda-muri-amerika-bahawe-imihigo-yo-kwesa,Diaspora
USA: Minisitiri Shyaka yasabye abanyarwanda baba mu mahanga gukomeza kuba umwe,"Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Yabitangaje tariki 8 Gashyantare muri Leta ya Maryland, muri Leta Zunze Ubumwe za Amerika mu muhango ngarukamwaka wo gusengera u Rwanda uzwi nka Annual Rwanda Prayer Banquet wabereye muri Sheraton Hotel.
Ni ku nshuro ya 18 abanyarwanda baba mu mahanga, inshuti z’u Rwanda bavuye mu bice bitandukanye bya Amerika birimo Washington DC, Maryland na Virginia n’ahandi, bahura bagashimira Imana ibyo yagejeje kuri bo n’igihugu cyabo, no kuyiragiza umwaka mushya.
Mu myaka 18 ishize, intego y’uyu muhango wo gusengera u Rwanda iracyari ukuragiza Imana u Rwanda, gusengera abayobozi barwo, abaturage barwo, guteza imbere ubumwe, kwizera n’urukundo.
Minisitiri Anastase Shyaka wari umushyitsi mukuru, yasobanuriye abari aho indangangaciro zigaragaraza umuyobozi mwiza kandi ukomeye, aboneraho umwanya wo gusaba abanyarwanda bari mu mahanga gukomeza kunga ubumwe no kuzirikana u Rwanda mu byo bakora byose.
Perezida wa Rwanda Prayer Banquet, Antoinette Kanyabutembo, yashimiye abitabiriye iryo sengesho rigamije kuragiza Imana u Rwanda, abasaba gusengera amezi make asigaye ngo icyerecyezo igihugu cyari cyarihaye cya 2020 kirangire no kuyiragiza icyerecyezo gishya 2050.
Umushoramari Dale Dawson uri no mu bajyanama ba Perezida Paul Kagame, yahishuye uburyo bwa mbere aza mu Rwanda yabitewe na Musenyeri John Rucyahana, yahagera akumva ahamagariwe gufasha abanyarwanda.
Yahise ashinga umuryango Bridge2Rwanda ufasha abanyeshuri b’abanyarwanda b’abahanga kubona uburezi mpuzamahanga no gukurura abashoramari kuza gushora imari yabo mu Rwanda. Guhera mu 2002, Dawson na Bridge2Rwanda bagize uruhare mu gutangiza no guteza imbere ubucuruzi butandukanye n’indi mishinga igamije guteza imbere abaturage.
Umuyobozi wungirije wa Kaminuza y’u Rwanda ushinzwe iterambere, Dr Charles Muligande yagarutse ku rugendo rwe ubwo yagarukaga mu Rwanda mu 1994 avuye i Washington DC , avuga ku ngorane igihugu cyahuye nazo n’uburyo cyongeye kwiyubaka . Muligande kandi yavuze ko kwizera n’agakiza aribyo byagiye bimuyobora mu mirimo yose yagiye ashingwa.
Ambasaderi w’u Rwanda muri Leta Zunze Ubumwe za Amerika, Mathilde Mukantabana yasabye umwanya wo gusengera abayobozi ba diaspora nyarwanda, abateguye ayo masengesho n’abandi kugira ngo babashe gusohoza inshingano bahawe.
Uyu mwaka insanganyamatsiko y’umuhango wo gusengera u Rwanda yari ijambo riboneka muri Zaburi igice cya 100:5 rivuga riti “Kuko Uwiteka ari mwiza, Imbabazi ze zihoraho iteka ryose, Umurava we uhoraho ibihe byose.”
",https://m.igihe.com/diaspora/article/usa-minisitiri-shyaka-yasabye-abanyarwanda-baba-mu-mahanga-gukomeza-kuba-umwe,Diaspora
IBUKA France yabonye umuyobozi mushya,"Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Umuyobozi mushya wa IBUKA France ifite icyicaro i Paris yemerejwe mu Nteko Rusange isanzwe yateraniye i Paris ku wa 8 Gashyantare 2020.
Iyi nteko yagaragarijwemo ibikorwa byakozwe mu 2019, byemejwe binatorwa ku bwiganze bw’abayitabiriye. Umunyamabanga Mukuru wa IBUKA France, Ngaruye Ildephonse, yanagaragaje raporo ku mikoreshereze y’amafaranga na yo yemejwe.
Inteko rusange yemeje Nsanzimana Etienne ku mwanya wa Perezida; Visi Perezida ni Jessica Mwiza Gérondal; Ngaruye Ildephonse yongeye kugirwa Umunyamabanga Mukuru akaba yungirijwe na Munderere Enatha; Umubitsi ni Umugwaneza Gloriose na Kalisa Christian umwungirije. Aba bayobozi batorewe manda y’imyaka itatu.
Inshingano Nsanzimana yahawe azazifatanya no kuyobora IBUKA Europe, kuko u Bufaransa aribwo bugezweho, bugomba kuyobora uwo muryango hashingiwe ku mitererere yawo igena ko ibihugu bisimburana ku buyobozi.
Ibuka-Europe ni ihuriro ryatangiye mu 2003, amasezerano yo gukora byemewe n’amategeko ashyirirwaho umukono i Paris tariki ya 20 Ugushyingo 2010.
Nsanzimana w’imyaka 45 atuye i Paris mu Bufaransa aho abana n’umuryango we, umugore n’abana babiri. Uyu mugabo yari amaze igihe kirekire ari umwe mu bagaragara bya hafi mu bikorwa bitandukanye bitegurwa na IBUKA, haba mu Burayi cyangwa mu Rwanda.
Mu kiganiro na IGIHE, Nsanzimana yavuze ko yishimiye icyizere yagiriwe cyo guhabwa inshingano zo kuyobora IBUKA France.
Yagize ati “Nishimiye kuba natorewe kuba Perezida wa IBUKA France. Ndashimira Dr Kabanda wayoboraga uyu muryango ku bikorwa yawugejejeho. Ngiye gutera ikirenge mu cye. Nzakomereza aho yari ageze kuko yakoze ibikorwa bikomeye.’’
IBUKA France yatangiye kugirana ibihe byiza n’iki gihugu. Umwaka wa 2019 wagaragaje agacu ko guhindura intekerezo ku ruhare rw’u Bufaransa muri Jenoside yakorewe Abatutsi no kwibuka ayo mahano nk’uburyo bwo guha agaciro inzirakarengane z’Abatutsi basaga miliyoni bambuwe ubuzima.
Mu 2019 u Bufaransa bwasohoye iteka rya Perezida wa Repubulika n° 2019-435 ryo ku wa 13 Gicurasi 2019, rigena ko kuwa 7 Mata, ari itariki ngarukamwaka yo kwibuka Jenoside yakorewe Abatutsi.
Ingingo ya Mbere y’iri teka ivuga ko ‘Itariki ngarukamwaka yo kwibuka Jenoside yakorewe Abatutsi ni 7 Mata’.
Ingingo ya Kabiri ivuga ko ‘Buri mwaka kuri iyi tariki, ibikorwa byo kwibuka bizajya bitegurwa i Paris. Ibikorwa nk’ibi kandi bishobora gutegurwa kandi muri buri ntara bigizwemo uruhare n’umuyobozi wayo [Perefe]’.
Ingingo ya Gatatu yaryo ivuga ko Minisitiri w’Intebe afite inshingano zo gushyira mu bikorwa iri teka, rizasohoka mu igazeti ya leta ya Repubulika y’u Bufaransa.
Iteka ryashyizweho rizafungura amarembo ku bikorwa byo kwibuka bizajya bitegurirwa i Paris nkuko bisanzwe ariko bikanagera mu zindi ntara.
IBUKA France yagaragaje ko iki cyemezo ari intangiriro nziza mu kongera kunoza umubano w’impande zombi. Uyu muryango ufite inzibutso za Jenoside yakorewe Abatutsi mu 1994, zirenze 10 mu Bufaransa.
",https://m.igihe.com/diaspora/ibikorwa/article/ibuka-france-yabonye-umuyobozi-mushya,Diaspora
U Buholandi: Itsinda ry’abanyarwanda mu rugendo shuri ku bikorwa by’ubuhinzi bugezweho ,"Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Abagize iryo tsinda baturutse muri Minisiteri y’Ubuhinzi n’Ubworozi, Ikigo cy’Igihugu gishinzwe ubuhinzi n’ubworozi (RAB) no muri Minisiteri y’Uburezi.
Urugendo shuri rukaba rwari rugamije kureba no kugereranya uko gahunda z’u Rwanda zo gusangira amakuru, ubumenyi n’ubuhanga mu buhinzi zihagaze ugereranyije n’izo muri Leta y’u Buholandi mu buhinzi kugira ngo habeho ubufatanye bwo guhindura no kujyana n’imikorere igezweho mu bigo byigenga, ibya Leta, mu burezi hagendewe ku byo u Buholandi bwagezeho mu mu mikoranire y’inzego z’iterambere muri gahunda bwise ‘Triple Helix’.
Ubu buryo bw’imikorere (The Triple Helix Model of Innovation), ni uburyo bw’imikoranire bukoreshwa mu bashakashatsi muri za Kaminuza no mu bindi bigo bitandukanye, byaba ibya Leta y’u Buholandi cyangwa ibyigenga, mu rwego rwo guteza imbere ubukungu n’imibereho myiza y’abaturage.
Iri tsinda ryavuye mu Rwanda ryashoboye kandi kwibonera uburyo mbarutso u Buholandi bwashoboye guhindura imikorere n’imikoranire ku buryo izo serivisi zo gutanga ubumenyi n’amakuru mu buhinzi byavuye mu maboko ya leta bikajya mu maboko y’abikorera mu buryo bwa tekiniki burambye kandi bwihagije mu ngengo y’imari.
Ni uburyo mbarutso buboneye buzafasha kunoza gahunda ya Minagri yitwa ‘Twigire Muhinzi’, igamije kuzakoreshwa mu kwagura ibikorwa by’iterambere mu buhinzi bwitwa ‘Customized Agriculture Extension System (CAES)’ mu Cyongereza.
Mu buryo bwimbitse rero iyi gahunda yari igamije kurebera hamwe uburyo habaho ubufatanye hagati y’ibihugu byombi mu bihe biri imbere, kongera imbaraga mu buvugizi mu bijyanye na gahunda z’ubuhinzi no gukomeza kongera ibibura ngo habeho ubumenyi bwifuzwa ku banyeshuri bajya kwiga mu Buholandi ibijyanye n’ubuhinzi.
Abanyarwanda bagize iri tsinda bagize umwanya kandi wo gusura ahantu hatandukanye, ibiro bikuru bya Minisiteri y’ubuhinzi mu Buholandi, Kaminuza y’Ubuhinzi ya Wageningen n’iya Van Hall Larenstein, Ikigo cy’ubworozi cya Deventer, Ikigo mpuzamahanga cy’ibirayi (World Potato City) mu mujyi wa Emmeloord, aha hakaba hazwi ko hera ibirayi cyane.
Basuye kandi ishuri tekiniki ry’ubworozi (Dairy Campus) mu ntara ya Friesland izwi ku rwego mpuzamahanga mu kwigisha uburyo bugezweho bwo korora kijyambere hakoreshejwe ikoranabuhanga nka za mudasobwa.
Iyi gahunda yashobotse ku bufatanye bwa Minagri, Ambasade y’u Buholandi mu Rwanda, RDB, RAB, RVO, NUFFIC n’Ambasade y’u Rwanda mu Buholandi.
Itsinda ryavuye mu Rwanda kandi ryakiriwe na Ambasaderi w’u Rwanda mu Buholandi Jean Pierre Karabaranga n’abakozi ba Ambassade, banahura n’abanyeshuri b’Abanyarwanda biga mu Buholandi by’umwihariko abarimo bakurikira amasomo mu bijyanye n’Ubuhinzi.
Baganiriye uko ibyo urugendo shuri rwagenze n’uburyo bazajya babihererekanyaho amakuru buri muntu ku rwego rwe ngo bigirire u Rwanda akamaro.
[email protected]

",https://m.igihe.com/diaspora/article/u-buholandi-itsinda-ry-abanyarwanda-mu-rugendo-shuri-ku-bikorwa-by-ubuhinzi,Diaspora
"U Bwongereza: Abanyarwanda bizihije Umunsi w’Intwari, banerekwa filimi The 600 ","Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Ibi birori byizihirijwe mu ishuri rya Harrow riri mu bigo by’amateka mu Bwami bw’u Bwongereza ku wa Gatandatu w’icyumweru gishize. Iryo shuri ryatangiye 1572 ryizwemo n’abarimo Winston Churchill wabaye Minisitiri w’Intebe w’u Bwongereza (1940-1945), Hussein bin Talal wabaye Umwami wa Jordania hagati ya tariki ya 11 Kanama 1952 kugeza mu 1999 n’Umuyobozi w’Ikirenga (Emir) wa Qatar, Sheikh Taimim bin Hamad Al Thani.
Ni igikorwa cyitabiriwe n’abasaga 300 batuye mu Bwongereza harimo abanyeshuri, inshuti z’u Rwanda, abagize gahunda ya Commonwealth Future Programme n’abandi.
Ambasaderi w’u Rwanda mu Bwongereza, Karitanyi Yamina, yashimiye abaje kwifatanya n’Abanyarwanda muri uwo muhango.
Mu ijambo rye yikije ku kuvuga ibigwi ingabo zitangiye u Rwanda asaba abashyitsi kutayoborwa n’umuhate gusa ahubwo n’urukundo rw’igihugu n’abaturage barwo.
Kalemera Kalisa Jonathan umwe mu Banyarwanda bamaze igihe mu Bwongereza yatanze ikiganiro kigaragaza ishusho y’uburyo ubutwari bushobora kutaba urugamba rw’amasasu gusa. Yavuze ko ubutwari ari “gukorera abandi.’’
Yatanze urugero rw’umusore witwa Emmanuel Niringiyimana wamenyekanye kubera ko yakoresheje amaboko ye yubaka umuhanda uhuza Gashari na Murambi mu Karere ka Karongi mu Ntara y’Uburengerazuba.
Yagize ati “Yabikoreye abandi atari we ubwe.”
Yasabye kandi abitabiriye iki gikorwa kuba intwari aho bari hose no mu byo bakora byose abaha urugero rwo kwigira ku Nkotanyi zageze kuri byinshi nubwo zitari zifite ubushobozi.
Abitabiriye iki gikorwa beretswe filimi “The 600: Soldiers’ Story”. Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Uyu mwaka insanganyamatsiko yagiraga iti ‘‘Ubutwari mu Banyarwanda, agaciro kacu.’’ukaba usanzwe wizihizwa tariki ya 1 Gashyantare.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/u-bwongereza-abanyarwanda-bizihije-umunsi-w-intwari-banerekwa-filimi-the-600,Diaspora
Abanyarwanda baba muri Diaspora bafunguriwe konti yo gufasha Mutuelle de santé,"Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Mu ibaruwa yandikiwe abahagarariye u Rwanda mu mahanga bose, Minisiteri y’Ububanyi n’Amahanga n’Ubutwererane Mpuzamahanga yabasabye kumenyesha abanyarwanda bose ko inkunga yose iturutse muri Diaspora igamiie ishyirwa mu bikorwa rya gahunda y’Ubwisungane mu kwivuza izajya ishyirwa kuri konti ya RSSB nomero 440207884 yitwa RSSB-CBHI iherereye muri KCB Bank.
Mu myanzuro 12 yafatiwe mu nama y’lgihugu y’Umushyikirano ya 17 yateraniye i Kigali kuwa 19 kugeza ku ya 20 Ukuboza 2019, umwanzuro wa 8 wasabaga ko hashyirwaho uburyo bwo gufasha abanyarwanda baba mu mahanga kunganira ishyirwa mu bikorwa rya gahunda za leta zinyuranye harimo Ubwisungane mu Kwivuza (Mutuelle de Sante) no gukoresha ubumenyi bafite mu ngeri zitandukanye iyo baje mu kiruhuko mu Rwanda.
Ibikorwa bishyigikira iterambere ry’u Rwanda biturutse mu banyarwanda baba mu mahanga byiyongera umunsi ku wundi. Muri byo harimo gushora imari mu bikorwa bitandukanye by’ubucuruzi mu Rwanda, gushyigikira gahunda za Leta zitandukanye zigamije iterambere rusange n’ibindi.
Mu mpera z’umwaka ushize Banki Nkuru y’u Rwanda, BNR, yavuze ko kuva mu 2010 kugera 2019, amafaranga Abanyarwanda baba mu mahanga bohereza imbere mu gihugu yiyongereye ku gipimo cya 158%.
Kimwe mu bikorwa byagize uruhare rukomeye mu gufasha abanyarwanda baba mu mahanga kongera uruhare rwabo mu iterambere ry’igihugu ni ‘Rwanda Day’, aho kuva yatangira mu 2010, yasize amateka akomeye mu mpande zose z’Isi, ariko inaba ikivumbikisho cyatumye uruhare rwa diaspora nyarwanda mu iterambere ry’ubukungu bw’igihugu rwiyongera mu buryo budasanzwe.
Imibare ya Banki Nkuru y’igihugu, BNR, igaragaza ko mbere y’uko Rwanda Day itangira, nko hagati y’umwaka wa 2000 na 2005, amafaranga abanyarwanda baba mu mahanga boherezaga mu gihugu buri mwaka yari hagati ya miliyoni 3.6 na miliyoni 8.6 z’amadorali, mu gihe hagati ya 2006 na 2010 yavuye kuri miliyoni 25 agera kuri miliyoni 98.2 z’amadorali.
Impinduka zikomeye zagaragaye kuva gahunda ya Rwanda Day yatangira, amafaranga abanyarwanda baba mu mahanga bohereza imbere mu gihugu yariyongereye ava kuri miliyoni 98,2 muri 2010 agera kuri miliyoni 253 z’amadorali mu 2018, ni ukuvuga asaga miliyari 250 z’amanyarwanda.
Mu bihe bitandukanye kandi hagiye hagaragara ibikorwa byo kwishyurira ubwisungane mu kwivuza abaturage batishoboye bo mu turere dutandukanye bikozwe n’abanyarwanda baba mu mahanga bahurizaga ubushobozi mu bihugu batuyemo.
Zimwe mu mbogamizi bagaragazaga harimo kuba uburyo bwo gukusanya iyo nkunga bwaratwaraga igihe n’ikiguzi kitari gito mu kohererezanya amafaranga ndetse hakiyongeraho n’itike y’ababaga bazanye ayo mafaranga, nyamara iyo haza kuba uburyo buhuriweho na bose bw’ikoranabuhanga, byari kurushaho koroha no gukuraho izindi nzitizi.
Guhera muri uyu mwaka w’ingengo y’imari Guverinoma yongereye amafaranga ishyira mu bwisungane mu kwivuza ‘Mutuelle de santé’.
Ikigo cy’Ubwiteganyirize mu Rwanda (Rwanda Social Security Board-RSSB) kivuga ko iyi nyongera ingana na miliyari 10 z’amafaranga y’u Rwanda, izafasha muri gahunda yo kugeza ubuvuzi kuri bose.
Imibare ya RSSB igaragaza ko ingano y’imisanzu y’abanyamuryango ba mutuelle de santé harimo nayo leta yabageneraga ari miliyari 32,8 ; mu gihe ayo bakoresha angana na miliyari 47,4 ibintu byatumaga bagira igihombo cya miliyari 14,6 buri mwaka.
",https://m.igihe.com/diaspora/article/abanyarwanda-baba-muri-diaspora-bafunguriwe-konti-yo-gufasha-mutuelle-de-sante,Diaspora
Abanyarwanda batuye mu Busuwisi bizihije Umunsi w’Intwari (Amafoto),"Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Ibirori byo kwizihiza Umunsi w’Intwari wahawe insanganyamatsiko igira iti “Ubutwari mu Banyarwanda, Agaciro kacu’’ byabaye ku wa 1 Gashyantare 2020.
Ibi birori byabimburiwe no kwerekana Filimi yitwa “The 600: Soldiers’ Story”, yerekanwe bwa mbere mu Busuwisi.
Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Nyuma yo kureba filimi, hakurikiyeho ubusabane bwaranzwe n’imbyino n’imihamirizo by’Itorero Urunana rigizwe n’abana b’Abanyarwanda batuye mu Busuwisi.
Ambasaderi w’u Rwanda mu Busuwisi, Rwakazina Marie Chantal, yasobanuriye abitabiriye ibi birori ko Umunsi w’Intwari ukomeye cyane ku Banyarwanda, wizihizwa kugira ngo twibuke, dushimire ndetse dusingize ibikorwa bifitiye u Rwanda akamaro intwari z’ingeri zose zakoze mu bihe bitandukanye.
Yasobanuye ko u Rwanda rwagize umugisha wo kugira intwari mu bihe bitandukanye.
Ambasaderi Rwakazina yasangije abitabiriye iki gikorwa ibice bitandukanye by’intwari u Rwanda rufite.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Yanagarutse cyane ku butwari bw’Ingabo zahoze ari iza FPR-Inkotanyi zari ziyobowe na Paul Kagame maze zigahagarika Jenoside yakorewe Abatutsi ndetse zikabohora u Rwanda.
Yibukije ko n’ubwo ingabo za FPR zari zifite ubushobozi buke ugereranyije n’umwanzi bahanganaga, bitanze batizigamye maze inzozi zabo bazigeraho zo kubaka u Rwanda rubereye bose, rutekanye, rufite amahoro, ituze n’imiyoborere myiza.
Ati “Uburyo bwiza bwo kwizihiza no kuzirikana intwari z’u Rwanda ni ukugera ikirenge mu cyazo. Ubutwari mu Banyarwanda niko Gaciro kacu.’’
Abanyarwanda basabwe kugira ubudasa mu byo bakora byose no mu myitwarire yabo, baharanira ibikorwa by’ubutwari.
Urubyiruko by’umwihariko rwabwiwe ko guha umuco warwo agaciro ari ingenzi ku hazaza harwo n’ah’igihugu cyarwibarutse.
Ambasaderi Rwakazina ati “Ni ngombwa gusigasira ibyagezweho no kubiteza imbere, guhanga ibishya bigamije iterambere n’imibereho y’Abanyarwanda, gukora cyane ndetse no gukora umurimo unoze. Ni byiza gushyigikira ubumwe n’ubufatanye bw’Abanyarwanda na gahunda zijyanye n’iterambere ry’igihugu.’’
Umunsi Mukuru w’Intwari wari witabiriwe n’abantu bagera kuri 300 baturutse mu mpande zitandukanye z’u Busuwisi. Byasojwe ababyitabiriye basangira banasabana.
",https://m.igihe.com/diaspora/article/abanyarwanda-batuye-mu-busuwisi-bizihije-umunsi-w-intwari-amafoto,Diaspora
"Abanyarwanda baba muri Turikiya bizihije umunsi w’Intwari, batora abayobozi bashya","Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Ni igikorwa cyateguwe na Ambasade y’ u Rwanda muri Turikiya, umuryango w’abanyarwanda baba muri icyo gihugu na Kaminuza ya Duzce.
Iyo nama yitabiriwe n’abanyarwanda 149 biganjemo abanyeshuri n’abandi banyarwanda baba muri Chypre.
Ambasaderi w’u Rwanda muri Turikiya, Williams Nkurunziza yaboneyeho umwanya wo kuganira n’ubuyobozi bwa Kaminuza ya Duzce, ibiganiro byabo byibanda cyane ku bufatanye mu buhinzi n’ibijyanye n’amashyamba.
Bahuye tariki 31 Mutarama aho impande zombi zaganiriye ku buryo haba ubufatanye mu by’ubushakashatsi mu bijyanye n’ibihingwa by’ibinyamisogwe yerera mu butaka bijya kumera nk’ubunyobwa.
Umuyobozi w’iyo kaminuza, Prof. Dr. Nigar Demircan Cakar yavuze ko azohereza abarimu b’inzobere mu by’ubutaka n’amashyamba, bakaza gukora ubushakashatsi mu Rwanda kugira ngo barebe ko hari ibihingwa byera muri Duzce byakwera no mu Rwanda.
Yavuze ko kandi azohereza inzobere mu by’amashyamba n’inzobere mu by’inyoni gukora ubushakashatsi mu mashyamba atandukanye mu Rwanda, ku miti gakondo n’inyoni zo mu Rwanda.
Kaminuza ya Duzce izwiho kuba imwe mu zikomeye muri Turikiya mu bijyanye n’amashyamba, ubuhinzi ndetse n’ubuvuzi.
Abanyarwanda baba muri Turikiya baboneyeho n’umwanya wo kwifatanya n’abayobozi ba Kaminuza ya Duzce mu muganda, aho bateye ibiti mu gace kitiriwe Rwandan Park imbere muri Kaminuza.
Muri Kaminuza ya Duzce higa abanyarwanda 30 mu bijyanye n’ubuvuzi, ububanyi mpuzamahanga n’ibindi.
Kuwa 1 Gashyantare, Abanyarwanda baba muri Turikiya n’inshuti z’u Rwanda bifatanyije kwizihiza umunsi w’Intwari, haba irushanwa ry’umupira w’amaguru ryitiriwe ubutwari aho ikipe y’u Rwanda yatwaye igikombe itsinze ikipe ya Kaminuza ya Duzce.
Herekanywe kandi filime The 600 igaragaza ubutwari bw’abasirikare b’Inkotanyi bari mu ngoro y’Inteko Ishinga Amategeko ubwo Jenoside yatangiraga, bagatanga umusanzu ukomeye mu kuyihagarika.
Ambasaderi Nkurunziza yavuze ko ari iby’ingenzi ko abanyarwanda bafatanya mu kurinda ibyagezweho, bafasha Guverinoma muri gahunda zigamije iterambere n’imibereho myiza.
Yasabye urubyiruko kwigira ku butwari bw’intwari z’u Rwanda, zatanze ubuzima bwazo mu kwitangira kubohora u Rwanda.
Kuri uwo munsi kandi hakozwe inteko rusange y’umuryango w’abanyarwanda baba mu mahanga, ishami rya Turikiya, bareba ibyagezweho umwaka ushize n’ibyitezwe uyu mwaka.
Hakozwe amatora hatorwa komite nshya , Salim Niyigena atorerwa kuba umuhuzabikorwa,, umwungirijwe aba Faustin Rutayisire, David GATARI atorerwa kuba umunyamabanga, ushinzwe uburinganire yabaye Latifa Vanessa KARANGWA, ushinzwe umutungo aba Honorine MIZERO mu gihe Aisha UWASE yatorewe ishami rya siporo n’urubyiruko.
",https://m.igihe.com/diaspora/article/abanyarwanda-baba-muri-turikiya-bizihije-umunsi-w-intwari-batora-abayobozi,Diaspora
Abanyarwanda baba muri Mali bizihije Umunsi w’Intwari (Amafoto),"Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Kuri iyo tariki Perezida Paul Kagame yashyize indabo ku Gicumbi cy’Intwari i Remera mu Mujyi wa Kigali. Yari aherekejwe n’abayobozi barimo Minisitiri w’Intebe, Dr Ngirente Edouard; Perezida wa Sena, Dr Iyamuremye Augustin; Perezida w’Umutwe w’Abadepite, Mukabalisa Donatille na Minisitiri w’Ingabo, Maj Gen Albert Murasira.
Uretse abari imbere mu gihugu, Abanyarwanda baba mu mahanga nabo bizihije uyu munsi mu nsanganyamatsiko igira iti ‘‘Ubutwari mu Banyarwanda, agaciro kacu.’’
Mu ijambo Perezida w’Umuryango w’Abanyarwanda baba muri Mali, Alice Gasarabwe, yagejeje ku bitabiriye icyo gikorwa, yagarutse ku bikorwa by’intwari zitangiye u Rwanda kubera urukundo zari zirufitiye.
Yasabye Abanyarwanda baba muri Mali ko indangagaciro intwari zagaragaje zakomeza kubaranga, bityo bakarushaho gutanga umusanzu mu kubaka u Rwanda rwa none n’urw’ahazaza.
Umunsi w’Intwari wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31. Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru.
Intwari z’u Rwanda ziri mu byiciro bitatu ari byo Imanzi kigizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange.
Icyiciro cya gatatu ni Ingenzi ariko nta ntwari n’imwe irashyirwamo.
",https://m.igihe.com/diaspora/ibikorwa/article/abanyarwanda-baba-muri-mali-bizihije-umunsi-w-intwari-amafoto,Diaspora
"U Bufaransa: Abanyarwanda bizihije Umunsi w’Intwari, banakira Ambasaderi Ngarambe i Paris","Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Ni nyuma y’uko ambasaderi Dr. François Xavier Ngarambe atanze impapuro zo guhagararira u Rwanda mu Bufaransa no mu biro bya Louise Mushikiwabo Umunyamabanga mukuru w‘Umuryango mpuzamahanga w’Ibihugu bivuga Igifaransa (OIF).
Ambasaderi Dr. Ngarambe ku mugaragaro yakiriwe n‘ abanyarwanda n‘ inshuti zabo batuye mu Bufaransa, umuhango wabereye i Paris mu nzu y’ubuyobozi bw’agace k’Umujyi wa Paris yitwa ’Mairie du 3e arrondissement de Paris’.
Mu ijambo ryo guha ikaze Amb. Ngarambe, Uwase Angelique uyobora Diaspora Nyarwanda mu Bufaransa, yashimiye abanyarwanda n‘inshuti zabo baje ari benshi kwakira bwa mbere ku mugaragaro Ambasaderi mushya waje guhagararira u Rwanda mu Bufaransa, no kwizihiriza hamwe umunsi mukuru w‘Intwari.
Uwase yijeje ambasaderi Ngarambe ubufatanye kandi anamwereka Komite nshya baherutse gutora iyoboye Diaspora Nyarwanda mu Bufaransa, anifuriza abanyarwanda umwaka mushya muhire .
Amb. Ngarambe na we yafashe ijambo, ashimira abanyarwanda batuye mu Bufaransa uburyo baje kumwakirana urugwiro.
Yagize ati “Uyu munsi ntabwo uri uwo kuvuga amagambo menshi, ni uwo kwishimana. Nishimiye kubabona muri benshi tugasangira kandi tukifurizanya umwaka mushya muhire wa 2020. Igihe nitwe tukigena kwifurizanya umwaka n‘ubu birashoboka.”
Amb. Ngarambe yavuze ko bibaye mahire kuko bihuriranye n‘umunsi mukuru ukomeye mu mateka yaranze u Rwanda mu bihe bishize, aho rwibuka kandi rugashimira Intwari zitanze ngo Abanyarwanda bagere aho bageze ubu.
 Ati “ Habayeho abagabo n‘abagore bitanze bamwe bahasiga ubuzima bwabo. Uyu munsi ni uwo kubibuka bidasanzwe ahubwo dutera ikirenge mu cyabo.”
 Amb. Ngarambe yababwiye urubyiruko kugera ikirenge mu cy’intwari z’u Rwanda, bahiga kudatatira icyo gihango.
Ati ""Kwifurizanya umwaka mushya; dukwiriye guhiga ko tutazatatira igihango cy’intwari zatwitangiye ari nazo dukesha uko turi uyu munsi; dukwiye kwiyemeza kandi birashoboka kuba intwari buri wese mu kigero cye mu nshingano ze. Twese duhuriza ku ntego yo kubumbatira ubumwe bw’abanyarwanda, kubaka igihugu kigendera ku amategeko, igihugu gitekanye kandi gikungahaye kibikomora ku murimo wacu, igihugu cyasubiranye agaciro kacyo mu ruhando rw’amahanga"".
Yavuze ko inshingano yahawe azazikora neza, aha serivisi nziza abamugana bose ntawe aheje.
Pierre Aidenbaum uyobora ako gace k’Umujyi wa Paris, na we mu ijambo rye yahaye ikaze Amb. Ngarambe, ati “Murisanga muri uyu mujyi nyobora, murisanga mu Bufaransa.”
Umugoroba wanavugiwemo kandi uko abanyarwanda bo mu Bufaransa bakora igikorwa cya Connect Rwanda kigamije kugeza telefone zigezweho buri muryango mu Rwanda, bamwe bahava biyemeje kuyishyira mu bikorwa.
Ni umugoroba waranzwe n‘ubusabane kandi witabiriwa n‘abantu benshi bavuye mu nguni zose z‘u Bufaransa. Bwabaye uburyo kandi bwo gukomeza guhanahana amakuru berekana ibikorwa bafite mu minsi iri mbere.
 Abahanzi barimo Ben Kayiranga n‘ababyinnyi n‘intore zo mu itorero Inyambo za Lille mu majyaruguru y‘u Bufaransa basusurukije abitabiriye.
Inkuru mu mafoto

[email protected] 

",https://m.igihe.com/diaspora/U-Bufaransa-Abanyarwanda-bizihije-Umunsi-w-Intwari-banakira-Ambasaderi-Ngarambe-i-Paris,Diaspora
Amb Masozera yasabye Abanyarwanda gukomeza kuba intwari kugira ngo bagere ku cyerecyezo 2050,"Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi Masozera yabigarutseho kuri uyu wa 1 Gashyantare 2020, ubwo Abanyarwanda baba muri Kenya n’inshuti zabo, bizihizaga umunsi w’Intwari.
Uyu ni umuhango wabaye mu gihe Abanyarwanda hirya no hino bifatanyaga mu kwibuka Intwari z’igihugu, no gukomeza kuzirikana akamaro k’ubutwari mu iterambere ry’igihugu.
Mu butumwa yatanze, Ambasaderi Dr Mosozera yibukije abari bitabiriye iki gikorwa ko mu gutangira uyu mwaka, ubutumwa umukuru w’igihugu yatanze, yabwiye Abanyarwanda ko umwaka wa 2019 warangiye neza, akabasaba gukora ngo umwaka mushya uzabe mwiza kurushaho.
Yagize ati “Perezida wa Repubulika yavuze ko hari byinshi u Rwanda rwagezeho kandi tugomba kubyishimira, harimo umutekano wakomeje kugaragara mu gihugu, ubukungu bwiyongereye, imibereho y’Abanyarwanda yateye imbere nubwo mu bice bimwe na bimwe habaye ibibazo biturutse ku ngaruka y’ibiza, ibi byose bikaba byarakozwe kubera ubufatanye bw’Abanyarwanda.”
Masozera yavuze ko umunsi w’ intwari ufasha abanyarwanda kwibuka abakoze ibikorwa bidasanzwe kugira ngo u Rwanda rube igihugu gikomeye kandi kirangwa n’indangagaciro, ubumwe, gukora cyane kandi ugakora akazi kanoze, gukunda igihugu no kuba indakemwa.
Yavuze ko izi ndangagaciro ari ngombwa ko zivugwa zikanasubirwamo kenshi, cyane cyane kugira ngo hibutswe urubyiruko kutazigera ruzibagirwa kuko arizo zatumye u Rwanda rugera aho rugeze uyu munsi.
Ati “Uyu munsi urubahirizwa aho abanyarwanda bari hose kugira ngo intwari zacu tuzubahe, tuzihe agaciro ariko na none dushimire ibyiza biri mu gihugu tunarebe imbere. U Rwanda dufite uyu munsi ni ukubera izi ntwari, ubu igihugu kimaze gutera imbere mu buryo bugaragarira Isi.”
Yavuze ko uyu mwaka abanyarwanda batangiye, bari bafite icyerekezo 2020 kandi hari byinshi byakozwemo.
Yagize ati “Yego ntabwo byose byagezweho ariko ibyinshi byateganyagwa byagezweho. Uyu munsi turavuga icyerekezo 2050, kugira ngo u Rwanda ruzakigereho ni uko indangagaciro z’intwari zigomba gukomeza gushyirwa imbere.”
Yavuze ko urubyiruko arirwo rusabwa cyane kugira uruhare muri iki cyerekezo.
Ati “Intwari zivuka buri munsi kandi ubutwari bugaragarira kuva mu bikorwa bito kugera ku bikomeye harimo nk’abasirakare batanga cyangwa batanze ubuzima bwabo ku rugamba, tugomba kuzirikana ko intwari zatubanjirije zitanze kugira ngo buri munyarwanda yaba umugore, umwana cyangwa umugabo agire uburenganzira busesuye mu gihugu cye.”
Yavuze ko mu gihe abantu bibuka intwari, batagomba kwibagirwa intwari zitazwi ziri mu bikorwa bitandukanye by’ingirakamaro mu gihugu harimo abarimu, abaganga, abasirikare, ababyeyi n’abandi.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/amb-masozera-yasabye-abanyarwanda-gukomeza-kuba-intwari-kugira-ngo-bagere-ku,Diaspora
USA: Abanyarwanda batuye muri Leta ya Utah bizihije umwaka mushya (Amafoto),"Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Uwo muhango wabaye kuri uyu wa Gatanu tariki ya 31 Mutarama 2020, ubera mu mujyi wa Salt Lake City muri Leta ya Utah. Witabiriwe na Ambasaderi w’u Rwanda muri Leta Zunze Ubumwe z’Amerika Madamu Mathilde Mukantabana, abasenateri n’abandi bayobozi muri Leta ya Utah.
Ambasaderi Mukantabana, yibukije Abanyarwanda gukomera ku ndangagaciro zabo ntibibagirwe aho bavuye kandi abasaba kuba ba ambasaderi b’u Rwanda mu gihugu batuyemo.
Yagarutse kandi ku mateka y’u Rwanda, yibutsa Abanyarwanda n’inshuti z’u Rwanda aho igihugu cyavuye. Yavuze ko nyuma ya Jenoside yakorewe Abatutsi igihugu cyasaga nk’aho cyapfuye ariko bitewe n’ubuyobozi bwiza ubu igihugu kiri ku myanya ya mbere mu bintu bitandukanye. Yatanze urugero rw’umubare munini w’abagore mu Nteko Ishinga Amategeko, kuza imbere mu korohereza ishoramari, kurwanya ruswa n’ibindi.
Ambasaderi Mukantabana yasoje asaba Abanyarwanda gusigasira umuco wabo, no kudatakaza indanga gaciro z’umunyarwanda.
Umuyobozi wa diaspora nyarwanda muri Leta ya Utah, Jean Claude Kamali yagaragaje ishusho rusange y’abanyarwanda batuye muri iyo Leta, agaragaza ko hejuru ya 70% bagizwe n’urubyiruko, aboneraho kubwira Abanyarwanda ko aribo mbaraga z’u Rwanda ndetse n’iz’igihugu batuye.
Kamali yagaragarije Ambasaderi Mathilde Mukantabana umubano mwiza bafitanye n’inzego za leta, anashimira Guverineri w’iyo ntara Gary Herbert , ko iyo hakozwe umunsi wo kwibuka Jenoside yakorewe Abatutsi, asohora itangazo ryo kwifatanya no gukomeza Abanyarwanda by’umwihariko abarokotse Jenoside yakorewe Abatutsi muri 1994.
Senateri Scott Howell yashimiye Ambasaderi Mukantabana kuba yagize uruzinduko muri Utah, anashimira Abanyarwanda by’umwihariko umuco mwiza wo gushyira hamwe, abashishikariza gukomeza kwitabira gahunda za Leta batuyemo.
Uyu muhango wari witabiriwe n’abantu barenga 250 barimo Abanyarwanda batuye Utah n’inshuti zabo.
",https://m.igihe.com/diaspora/article/usa-abanyarwanda-batuye-muri-leta-ya-utah-bizihije-umwaka-mushya-amafoto,Diaspora
CG Rwigamba na Bishop Rucyahana bagaragaje ipfundo ry’ubutwari bwa RPA n’ubwo mu gihe cy’abami,"Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Tariki ya 1 Gashyantare buri mwaka u Rwanda rwizihiza Umunsi w’Intwari, hibukwa ibikorwa by’indashyikirwa byaranze abantu batandukanye kugeza n’ubwo bamwe bahara ubuzima bwabo bitangira igihugu n’abagituye.
Komiseri Mukuru w’Urwego rw’Igihugu rw’Imfungwa n’Abagororwa, Gen George Rwigamba na Bishop Rucyahana John bahaye ikiganiro abanyeshuri b’abanyarwanda biga muri Maroc bari bitabiriye umuhango wo kwizihiza umunsi w’intwari.
Bombi bari muri Maroc aho bari bitabiriye inama nyafurika ku micungire y’amagereza yabereye mu Mujyi wa Rabat, ikitabirwa n’ibihugu bya Afurika 36. Yareberaga hamwe ibijyanye no kunoza imiyoborere y’amagereza ndetse n’imbogamizi mu by’umutekano urwego rw’amagereza ruhura narwo.
Mu kiganiro yatanze, Bishop Rucyahana yibukije urubyiruko ubutwari mu mateka y’abanyarwanda, agaragaza uburyo bari bariyubatse, bafite abakuru, ubutaka ndetse bunze n’ubumwe, aho yashimangiye ko byatumye abakoloni barushaho kubanga cyane ko umwami yari afite gahunda inoze yo kurengera abaturage be.
Yagaragaje ko ubwo bumwe aribwo bwatumye mu gihe abacakara bakurwaga muri Afurika, ibindi bihugu byakuwemo abaturage ariko mu Rwanda birananirana kuko umwami yavuze ko “nta munyarwanda ucuruzwa nk’itungo”.
Rucyahana yavuze ko mu gushaka gusenya ubumwe bw’abanyarwanda, abakoloni babashyizemo umwiryane utarigeze ubaho kuko bose “bari rubanda rw’umwami” biza no kugeza kuri Jenoside yakorewe Abatutsi.
Yavuze ko ubutwari bwizihizwa kuri uyu munsi “bushobora kuba intandaro y’uko uhemukirwa n’abatinya ubutwari bwawe, cyangwa bukagufasha kwisubiza agaciro kawe”.
Komiseri wa RCS, CG George Rwigamba, nk’umwe mu basirikare bagize uruhare mu rugamba rwo kubohora igihugu, yavuze ibihamya ubutwari bwo kubohora igihugu, aho yababwiye ko “bwagaragaye mu mitunganyirize n’imitegurire y’urugamba, Perezida Kagame yayoboye. Yateguye urugamba rwacu nka RPA ategura n’urugamba rwo gutsinda Habyarimana”.
Yavuze ko ari umwe mu basirikare 600 ba RPA bari i Kigali muri CND aho na none ubutwari bwa Perezida Kagame wari uyoboye urugamba bwongeye kwigaragaza, kubera uburyo yabaremyemo icyizere, akababwira ko nubwo bakikijwe na batayo esheshatu ntacyo bazaba.
Rwigamba yavuze ko ubutwari bwaranze Perezida Kagame mu gutegura urugamba rwo kubohora igihugu aribwo bwagejeje ku guhagarika Jenoside.
Yavuze ko magingo aya, urugamba rw’amasasu rwarangiye, ko urubyiruko rukwiye kugaragaza ubutwari bwarwo rurwana intambara ikomeza urugendo rw’iterambere ry’igihugu.
Ati “ Urugamba rwanyu rugomba intwari muri siyansi, rugakumira ibikorwa byashingira ku bumenyi byibasira igihugu, ugiye kubatera mukamurwanya mwifashishije ikoranabuhanga, ubutwari bwanyu buri mu kubungabunga ubukungu bw’igihugu, buri mu kwiga mukazavura neza abanyarwanda.”
Abanyeshuri 44 nibo bari bitabiriye ibi biganiro, aba ni abiga mu Mujyi wa Rabat kuko mu yindi mijyi bari mu gihe cy’ibizamini.
Umunsi w’Intwari wizihijwe kuri uyu wa 1 Gashyantare wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31 Mutarama.
Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru no hirya no hino ku Isi ahari abanyarwanda.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Urwego rushinzwe Intwari z’Igihugu, Imidari n’Impeta by’Ishimwe rutangaza ko hamaze gukorwa urutonde rw’abazongerwa mu ntwari z’u Rwanda ndetse rushobora gushyirwa ahagaragara bidatinze.
Kuva mu myaka itatu ishize hakozwe ubushakashatsi bwasize hatanzwe abantu 76 bazavamo abagirwa intwari n’abazahabwa impeta z’ishimwe.
Izo mpeta zamaze no gutumizwa ziri mu byiciro birindwi zizambikwa abagaragaje ibikorwa by’ubutwari bijyanye n’ubwitange bushobora no gutwara ubuzima bwabo; ibyo gutsura umubano w’u Rwanda n’amahanga; kurwanya ibinyoma; guteza imbere umuco no kuba indashyikirwa mu kunoza umurimo uteza imbere igihugu.
",https://m.igihe.com/diaspora/article/maroc-gen-rwigamba-na-bishop-rucyahana-bagaragaje-ubutwari-bwa-rpa-n-ubwo-mu,Diaspora
"U Buholandi: Abanyarwanda bishimiye ibyagezweho mu 2019, basabwa kwinjira muri Connect Rwanda","Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Iki gikorwa cyateguwe na Ambasade y’u Rwanda ifatanyije na Diaspora Nyarwanda mu Buholandi cyabereye muri Hilton Hotel i Den Haag ku wa 25 Mutarama 2020.
Mu ijambo rye Ambasaderi w’u Rwanda mu Buholandi, Jean Pierre Karabaranga yifurije Umwaka mushya muhire wa 2020 Abanyarwanda n’inshuti zabo.
Yashimiye Komite ya Diaspora ku bikorwa by’indashyikirwa byagezweho mu 2019 n’Abanyarwanda bayibaye hafi bakabyitabira uko batumirwaga.
Yagize ati “Umwaka ushize wabaye mwiza cyane kuko watanze umusaruro mu mihigo myinshi yari yifujwe kugerwaho. Ubu u Rwanda ruhagaze neza haba mu bukungu, umutekano n’ububanyi n’amahanga.’’
“Ku rwego rwa Ambasade twakoze byinshi dufatanyije, ndabashimira ko twafatanyije umuhango wo Kwibuka ku nshuro ya 25 Jenoside yakorewe Abatutsi; nyuma habayeho na gahunda yo Kwibohora ku nshuro ya 25 ndetse no kwizihiza Umunsi Mpuzamahanga w’Abagore.’’
Ibi bikorwa ni bimwe mu bihuza Abanyarwanda baba mu mahanga bikababera ahantu ho guhurira no gukura amasomo ku bo baribo, kubaka ubumwe no gukomeza inzira y’iterambere.
Ambasaderi Karabaranga yagize ati “Umubare w’inshuti z’u Rwanda n’uw’abashoramari urakomeza kwiyongera. Ku rwego rwa diaspora, twagize abantu benshi bitabiriye Umushyikirano kandi baduhagarariye neza. Abanyarwanda benshi bakomeje kujya bataha bakajya gusura igihugu cyabo kandi igishimishije nuko harimo n’urubyiruko rwinshi. Hari abitabiriye Youth Connect 2019 n’itorero 2019.’’
Abanyarwanda bitabiriye iki gikorwa banibukijwe serivisi bashobora kubona babwiwe ko bashobora kuzisanga muri Ambasade y’u Rwanda mu Buholandi.
Amb. Karabaranga yakomoje ku buryo bushya bwo gusaba urupapuro rw’inzira (Passport) rushya rw’u Rwanda.
Ati “Abifuza gusaba Passport nshya cyangwa se kwandikisha imitungo, mugane ambasade yanyu tubahe izo serivisi.’’
Yakomeje abasaba kwinjira muri gahunda igamije kugeza telefoni zigezweho ku baturage b’u Rwanda. Ati “Nagira ngo kandi mbashishikarize kandi kwitabira Connect Rwanda.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu kugabanya imbogamizi ku bantu bazitirwa no kubura internet.
Muri telefoni ibihumbi 40 zimaze kwiyemezwa n’abantu batandukanye izigera ku bihumbi 20 ni izikorerwa mu Rwanda n’Uruganda rwa Mara Phone.
Ambasaderi Karabaranga yasabye Abanyarwanda kwitabira gahunda igamije gufasha Abanyarwanda bari muri Dispora gutanga umusanzu mu kubaka igihugu cyabo bakoresheje ubumenyi n’ubunararibonye bahahiye mu mahanga.
Ubu busabe bushingiye ku mwanzuro wa munani wavuye mu gitekerezo cyatanzwe n’Umunyarwanda utuye mu Buholandi mu Nama y’Umushyikirano ya 2019.
Umuyobozi wa Diaspora Nyarwanda mu Buholandi, Ndabarasa Claude, yashimiye abitabiriye igikorwa.
Ati “Mumfashe dushimire ubuyobozi bwa Ambasade bwemeye ko dufatanya iki gikorwa, tunabashimire uburyo batuba hafi mu bikorwa byose dutegura hano mu Buholandi nk’Abanyarwanda. Turabyishimira cyane.’’
Mu ijambo rye yagaragaje ibyo Diaspora Nyarwanda mu Buholandi yagezeho mu 2019 ndetse anamurika ibyo bifuza kugeraho mu 2020.
Umugoroba wasojwe mu isangira n’ubusabane bwabereyemo igitaramo gakondo cyacinyiwemo akadiho.
[email protected]
",https://m.igihe.com/diaspora/ibikorwa/article/u-buholandi-abanyarwanda-bishimiye-ibyagezweho-mu-2019-basabwa-kwinjira-muri,Diaspora
U Bufaransa: Hamuritswe urwibutso rwa Jenoside yakorewe Abatutsi rwubatswe i Strasbourg,"Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Iki gikorwa cyabaye kuri uyu wa Mbere tariki 27 Mutarama, akaba ari n’umunsi wo kwibuka Jenoside no kurwanya ibyaha byibasira inyokomuntu.
Uru rukuta rwanditseho interuro ivuga ko ‘mu Rwanda muri 1994 hishwe abarenze Miliyoni y’abantu bazira ko bavutse ari Abatutsi gusa. Ntibizongere kubaho ukundi’.
Umuhango wo kumurika uru rukuta witabiriwe na Amb. Dr Ngarambe Jean François-Xavier, uhagarariye u Rwanda mu Bufaransa, Umuyobozi w’Umujyi wa Strasbourg, Roland Ries, Umuyobozi w’ishyirahamwe Amariza d’Alsace, Immaculée Mpinganzima Cattier na Jeanne Kayigirwa Allaire wari uhagarariye umuryango Ibuka-France.
Mu kiganiro yagiranye na IGIHE, Umuyobozi w’umujyi wa Strasbourg, Roland Ries, yavuze ko gushyira uru rukuta muri uyu mujyi byatewe n’impamvu ebyiri nyamukuru. Iya mbere ni uko aherutse mu Rwanda akibonera n’amaso amwe mu mateka ya Jenoside yakorewe abatutsi n’uburyo asigasirwa.
Avuga ko indi mpamvu ari uko ari umuyobozi w’umujyi uzwiho kubahiriza ukwishyira ukizana kw’ikiremwamuntu mu Burayi, ibyabaye mu Rwanda bikaba binyuranye cyane n’ubwo burenganzira bwa muntu bashyigikiye.
Roland Ries asaba aabarokotse Jenoside kutibagirwa ariko bakarenga akababaro ntikabaherane kugira ngo babeho neza n’abazabakomokaho bose.
Ati “Bakomeze biyubakire igihugu kitarangwamo amacakubiri nk’uko nabibonye mu Rwanda, igihugu gikomeye mu kwiyubaka bishingiye mu mbaraga bikuyemo nyuma ya Jenoside yakorewe Abatutsi”.
Uhagarariye u Rwanda mu Bufaransa, Amb.Dr Ngarambe Jean François-Xavier, yashimiye abanyarwanda n’inshuti zabo zituye mu nkengero za Strasbourg, bitabiriye uyu muhango wo kumurika ikimenyetso cyo kwibuka ubuziraherezo jenoside yakorewe Abatutsi mu Rwanda 1994.
Ati “Ni igikorwa gikomeye rero ku mpamvu nyinshi, cyane cyane abacitse ku icumu rya jenoside yakorewe Abatutsi babone aho kwibukira ababo, kandi babone ko ababo bahawe agaciro hano mu Bufaransa, n’abahatuye cyangwa bahagenda bakaba basobanukirwa n’uko iyi jenoside yateguwe ikanashyirwa mu bikorwa”.
Yakomeje avuga kandi ko ari no kwereka abahakana ku nyungu zabo bwite ko jenoside yakozwe, ko bibeshya.
Ati “Ntituzemera ko babica kandi bgashaka no kubasiba mu bantu babayeho mu Isi dutuye”.
Uwari uhagarariye Ibuka-France, Jeanne Allaire, yavuze ko iki gikorwa giteye ishema kuko abarokotse jenoside yakorewe Abatutsi batuye muri aka karere babonye ahantu bazajya byibura bajya kwibukira imiryango n’inshuti zabo bishwe bazira uko bavutse.
Ati “Tukaba nka Ibuka-France, duhamagariye indi mijyi isigaye yose kuduha aho twajya twibukira kandi bikaba biri mu byo twiyemeje ko buri Mujyi wa hano waduha ahantu dushyira urwibutso rw’amateka yacu muri jenoside yakorewe Abatutsi mu Rwanda”.
Jeanne Allaire avuga ko bamaze kugira ho kwibukira mu mijyi nka Paris, Strasbourg, Toulouse n’ahandi ariko bidahagije bazakomeza kubwira n’abandi basigaye ndetse bategereje ko no ku rwego rw’igihugu cyose babaha aho kwibukira kuko kugeza uyu munsi bigarukira mu bayobozi b’imijyi gusa.
Mpinganzima Cattier Immaculée, uyobora ishyirahamwe ryafatanyije n’umujyi wa Strasbourg gutegua iki gikorwa yashimiye Umuyobozi w’umujyi wa Strasbourg Roland Ries kuko yabigizemo uruhare rukomeye kuko bitari byoroshye.
Ati “Twabisabye hashize imyaka 10 none bibaye impamo, ubu rero tubonye koko aho dushobora kujya tuza kwibukira nko muri Mata, ku bwanjye rwose ndishimye kuko iki gikorwa cyararwanyijwe ariko ababirwanyaga turabatsinze”.
Akomeza avuga ko ari iby’agaciro kuko iki kimenyetso gishyizwe mu mujyi ukomeye ufatwa nk’umurwa mukuru w’ u Burayi, kandi ukaba umujyi ufite amateka akomeye mu gihugu cy’u Bufaransa.
Alain Gauthier yongeyeho ko iki gikorwa kiri no mu rwego rwo kwereka abakoze jenoside bidegembya ko byose bishoboka, ko abacitse ku icumu batazahwema kurengera uburenganzira bwabo, ko ibyo bakoze bazabibazwa uko byagenda kose.
Yakomeje avuga ko aho batuye i Reims basabye urwibutso ariko bagitegereje bizeye ko umunsi uzagera bakabereka aho bashyira urwibutso.
[email protected]
",https://m.igihe.com/diaspora/article/u-bufaransa-hamuritswe-urwibutso-rwa-jenoside-yakorewe-abatutsi-rwubatswe-i,Diaspora
Amb. Kirabo Kacyira yatanze impapuro zimwemerera guhagararira u Rwanda muri Ghana,"Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Dr. Aissa Kirabo yashyikirije Perezida Nana Addo izo mpapuro kuri uyu wa Mbere, tariki ya 27 Mutarama 2020 mu Ngoro ye iherereye mu Murwa Mukuru Accra.
Ambasaderi Dr. Aissa Kirabo Kacyira abinyujije ku rukuta rwe rwa Twitter, yijeje Abanyarwanda n’Abanya-Ghana kuzarushaho kunoza inshingano yahawe ndetse anashimira Perezida Paul Kagame, wamugiriye icyizere cyo guhagararira u Rwanda muri Ghana.
Mbere yo guhabwa inshingano zo guhagararira u Rwanda muri Ghana, Dr Aissa Kirabo Kacyira yakoraga mu Ishami ry’Umuryango w’Abibumbye rishinzwe imiturire.
Inshingano zo guhagararira u Rwanda muri Ghana yazihawe na Perezida wa Repubulika, Paul Kagame, tariki ya 15 Nyakanga 2019, ubwo hashyirwagaho abahagarariye u Rwanda mu bihugu 15 by’amahanga.
Dr Aissa Kirabo Kacyira afite izina rizwi mu bijyanye na politiki mu Rwanda. Yayoboye Umujyi wa Kigali hagati ya 2006 na 2011, icyo gihe yari asimbuye Mutsindashyaka Théoneste. Uwo mwanya yawugezeho avuye no mu Nteko Ishinga Amategeko y’u Rwanda aho yari Intumwa ya rubanda.
Ghana yahawe guhagarariramo inyungu z’u Rwanda ni igihugu gisanganywe umubano mwiza narwo. Stanislas Kamanzi ni we wari Ambasaderi warwo kuva ku wa 2 Kamena 2017.
Ambasade y’u Rwanda muri Ghana yafunguwe nk’umusaruro w’ibiganiro Perezida Kagame yagiye agirana na mugenzi we w’icyo gihugu, Nana Akufo-Addo.
Muri gahunda yo kwihutisha iterambere no kuvugurura imibereho myiza y’abaturage (NST1) inajyanye n’iya guverinoma y’imyaka irindwi, igaragaza ko ishoramari ry’abanyamahanga ari imwe mu nzira izafasha mu iterambere ry’ubukungu bushingiye ku mubano u Rwanda rufitanye n’ibindi bihugu.
Ghana n’u Rwanda bifitanye umubano wihariye ugamije kunoza imibereho myiza y’abaturage babyo.
Ibihugu byombi byasinyanye amasezerano y’ubufatanye mu by’ikirere, yatumye kuva ku wa 2 Kamena 2013, Sosiyete Nyarwanda y’Ubwikorezi bwo mu kirere, RwandAir itangira ingendo zigana mu Mujyi wa Accra.
Ingendo za RwandAir zoroheje ubuhahirane hagati y’ibihugu byombi, zinazamura imigenderanire mu bacuruzi n’abashoramari babiturukamo cyane ko mu 2014 Urugaga rw’Abikorera mu Rwanda (PSF) rwasinyanye n’Urwego rushinzwe Ubucuruzi muri Ghana amasezerano y’ubufatanye agamije guteza imbere ishoramari mu buhinzi bwa kijyambere, ubukerarugendo, inganda zikora imyenda, ishoramari mu bwubatsi no mu bucukuzi bw’amabuye y’agaciro.
",https://m.igihe.com/diaspora/article/amb-kirabo-kacyira-yatanze-impapuro-zimwemerera-guhagararira-u-rwanda-muri,Diaspora
U Buholandi: RDB yijeje abikorera ubufatanye mu iterambere ry’ubukerarugendo,"U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
Vakantiebeurs igeze ku munsi wa gatatu yatangiye tariki ya 15, izarangira ku wa 19 Mutarama 2020.
Ku nshuro ya 13 ibigo bitandukanye byo mu Rwanda bikora ibijyanye n’ubukerarugendo bigatanga n’izindi serivisi zijyana nabwo byitabiriye iri murikagurisha ngarukamwaka.
U Rwanda rwamurikiye abaryitabiriye amahirwe y’ubukerarugendo ari mu gihugu binyuze muri gahunda ya ‘Visit Rwanda’ igamije gushishikariza abanyamahanga kurusura.
Leta y’u Rwanda binyuze mu Kigo cy’Igihugu cy’Iterambere (RDB) yishimira uburyo ibigo by’ubukerarugendo bitera imbere bikanitabira gahunda zo kumurika ubukerarugendo bw’urwa Gasabo mu mahanga.
Imurikagurisha rya Vakantiebeurs ryitabiriwe n’abayobozi b’ibigo byo mu Rwanda, bagize amahirwe yo guhura n’ibigo bikomeye by’ubukerarugendo ku migabane irimo uw’i Burayi, Amerika, Aziya n’ahandi.
Inyungu ziri muri iki gikorwa zishingiye ku kureba uko hanozwa ubufatanye hagati y’impande zombi, kwerekana ubwiza bw’u Rwanda no gushishikariza abantu kuzarusura.
U Rwanda ruhagarariwe muri iki gikorwa na RDB, Sosiyete Nyarwanda y’Ubwikorezi bwo mu Kirere, RwandAir [ihagarariwe mu Bubiligi, u Budage no mu Buholandi na Gashumba Charles Damascène], Ambasade y’u Rwanda mu Buholandi n’ibigo by’ubukerarugendo birimo Amahoro Tours ihagarariwe na Bakunzi Greg, Palast Tours and Travel ihagarariwe na Rutagarama Aimable na Wildlife Tours-Rwanda iyobowe na Mugisha Davson.
Bakunzi Greg yabwiye IGIHE ko kwitabira imurikagurisha hari byinshi babyungukiyemo.
Yagize ati “Uko tuje twiga ibintu bishya kandi tugahura n’abantu batandukanye kandi buri mwaka abaza badusanga bariyongera. Ibihugu duturanye usanga kuri stand baza kutubaza bati ‘mubigenza mute ngo mubone abantu benshi bashishikazwa no kuza gusura u Rwanda’.’’
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Yavuze ko bitanga icyizere ko imbere ari heza bijyanye n’ubufasha bw’u Rwanda mu guteza imbere ubukerarugendo.
Mugisha Musonera Davson we yavuze ko amamurikagurisha y’ubukerarugendo yafunguriye amarembo u Rwanda.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bindi byo kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Yakomeje agira ati “Ikindi ni uko ubukerarugendo bwacu tutakivuga gusa ingagi…, ahubwo tuvuga n’ibigize Umuco Nyarwanda waho bazasura n’utundi turere tw’u Rwanda tukamenyekana, ukajya i Kibeho, i Nyanza, Muhazi, Rusomo n’ahandi.’’
Umuyobozi ushinzwe kumenyekanisha Ubukerarugendo muri RDB, Linda Mutesi, yavuze ko Leta y’u Rwanda yishimira uko ibigo by’ubukerarugendo bitera imbere.
Ati “Ntibahwemye kwitabira izi gahunda zo kumurika ubukerarugendo bw’u Rwanda, ubu bufatanye rero buzakomeza gushyirwamo imbaraga ku mpande zombi nta kabuza.’’
Yavuze ko stand y’u Rwanda mu Imurikagurisha rya Vakantiebeurs yasuwe cyane n’abo mu bihugu bitandukanye.
Yakomeje ati “Twari twabatumiye hano kuri stand y’u Rwanda, bitabiriye ari benshi ku buryo bushimishije. Ibiganiro twagiranye, amakuru twahanye azatuma iminsi tuzamara hano ivamo umusaruro kuko guhura ni inyungu nyinshi.’’
Linda yavuze ko iterambere ry’ubukerarugendo ridakwiye guharirwa Leta gusa.
Ati “Iyo urebye muri iyi myaka ishize biragaragara cyane ko ubukerarugendo bwateye intambwe igaragara. Nkatwe ababukora nk’umwuga ni ugushyiraho akacu ntitubiharire gusa Leta. Tugomba kongera ingufu n’umubare w’ibigo bikora ubukerarugendo, tugakomeza kubaka amahoteli n’ibindi bijyanye no kwakira abashyitsi by’ibihe tugezemo no guhugura abakozi n’ibindi.’’
The Vakantiebeurs ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
[email protected]
",https://m.igihe.com/diaspora/article/u-buholandi-rdb-yijeje-abikorera-ubufatanye-mu-iterambere-ry-ubukerarugendo,Diaspora
Visit Rwanda yamuritswe mu imurikagurisha rya Vakantiebeurs 2020 mu Buholandi (Amafoto),"U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
Imurikagurisha rya Vakantiebeurs riteganyijwe ku wa 16-19 Mutarama 2020. Ryitabirwa n’ibigo bikomeye by’ubukerarugendo ku Mugabane w’u Burayi n’Isi muri rusange.
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Mu imurikagurisha rya The Vakantiebeurs, u Rwanda ruhagarariwe n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Heritage Safaris, Amahoro Tours, Palast Tours and Travel na Wildlife Tours-Rwanda.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
The Vakantiebeurs izamara iminsi ine, ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yavuze ko “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Usibye ibizabera muri The Vakantiebeurs, hanateganyijwe igikorwa cyiswe B2B, aho abaserukiye ibigo bitwara abakerarugendo mu Rwanda bazahura n’ibigo binini byo mu Buholandi bicuruza ubukerarugendo. Iki gikorwa giteganyijwe kubera i LaHaye ku wa 20 Mutarama 2020, cyateguwe na Ambasade y’u Rwanda mu Buholandi cyitezwemo Abaholandi bagera kuri 35.
Abanyarwanda bazacyitabira barimo; Sifa Uwera wo muri Heritage Safaris, Greg Bakunzi wo mu Amahoro Tours, Aimable Rutagarama wo muri Palast Tours, David Mugisha wo muri Wildlife Tours and Travels na RwandAir.
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Imibare yo mu Ukuboza yerekana ko Abanyarwanda 142000 bafite akazi mu bukerarugendo, bageze kuri uwo mubare bavuye ku 90000 bariho mu 2017.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
",https://m.igihe.com/diaspora/article/visit-rwanda-yamuritswe-mu-imurikagurisha-rya-vakantiebeurs-2020-mu-buholandi,Diaspora
Larousse yemeye gukosora inyandiko yanenzwe gupfobya Jenoside yakorewe Abatutsi ,"Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Mu kiganiro yagiranye na IGIHE, Me Gisagara yavuze ko mu gisubizo bamuhaye ku ibaruwa yabandikiye, ubuyobozi bwa Larousse “bwiyemeje ko bugiye guhindura ibyanditswe muri iki gitabo kigenewe urubyiruko noneho bugakoresha ijambo nyir’izina, ‘jenoside yakorewe Abatutsi’ mu gitabo kindi kigiye gusohoka.”
Imvugo yanenzwe bikomeye yakoreshejwe mu nkoranyamagambo ya Larousse Junior. Iyo nyandiko y’umwaka wa 2020, aho iyo abanditsi iyo igeze ku Rwanda, basobanura ingano yarwo, umurwa mukuru, abaturage n’aho ruherereye, ariko hasi bakagira bati “icyo gihugu kimwe n’u Burundi, cyashegeshwe n’intambara hagati y’ibice bibiri by’abaturage bakigize, Abahutu n’Abatutsi.”
Me Gisagara avuga ko nubwo yishimiye icyo cyemezo cya Larousse cyo guhindura imvugo, atanyuzwe na gato n’ibisobanuro ubuyobozi bwatanze, ko bwahisemo kudakoresha ijambo jenoside, “Ngo kuko ari igitabo kigenewe abana b’imyaka irindwi kugera ku 11,” bityo ngo ntibabasha kumva neza Jenoside yakorewe Abatutsi.
Me Gisagara yakomeje ati “Mu kinyarwanda bavuga ko umwana apfa mu iterura. Ntabwo rero watangira umubwira ibinyoma ngo wizere ko uzabihindura amaze gukura.”
Yavuze ko agiye kungurana ibitekerezo n’abayobozi ba CRF ngo barebe niba bemera ibyo bisobanuro bya Larousse cyangwa niba bafata izindi ngamba, cyane cyane ko indi nkoranyamagambo nshya ya Larousse ishobora gusohoka mu mwaka utaha.
Byaba bivuze ko abana bose bazaba basoma iyo iri kugurishwa, bagakomeza guhabwa “izi nyigisho zinyuranye n’ukuri. Ni ibintu bibabje bigomba kwamaganwa.”
Umunyamabanga Nshingwabikorwa wa Komisiyo y’Igihugu yo Kurwanya Jenoside, CNLG, Dr Bizimana Jean Damascène, aheruka kuvuga ko mu Bufaransa atari ubwa mbere ibikorwa byo gupfobya jenoside yakorewe Abatutsi bikorwa n’abantu ku giti cyabo, bityo uburyo bazemera gukosora ibyo bakoze bizagaragaza icyemezo cya nyuma kizafatwa.
Ati ""Nibakomeza gutsimbarara kuri iyo nyito [bazajyanwa mu nkiko] kuko mu Bufaransa bwose itegeko rihari ryemera ko umuntu ku giti cye, umuryango, ishyirahamwe ndetse n’urundi rwego rwose, rushobora gutanga ikirego rushingiye ku gihari.”
Mu mpera z’umwaka ushize wa 2019, umwanditsi Charles Onana ukomoka muri Cameroun, nawe yarezwe mu butabera bwo mu Bufaransa n’ishyirahamwe ry’Abanyarwanda baba muri icyo gihugu, kubera ibikorwa bye byo guhakana n’ipfobya rya Jenoside yakorewe Abatutsi.
Inkuru wasoma: Larousse ishobora kujyanwa mu nkiko izira gupfobya Jenoside yakorewe Abatutsi
[email protected] 
",https://m.igihe.com/diaspora/ibikorwa/article/larousse-yemeye-gukosora-inyandiko-yanenzwe-gupfobya-jenoside-yakorewe-abatutsi,Diaspora
Umuhanzi Weya Viatora yatumiwe mu Bubiligi mu iserukiramuco mpuzamahanga,"Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Iri serukiramuco ry’umuco mpuzamahanga rizabera mu Mujyi wa Bruxelles ahitwa KVS, Théâtre Royal Flamand tariki ya 16 Mutarama 2020 guhera saa mbiri z’umugoroba mu gikorwa cy’umukino wiswe ‘‘Révolution rap-une histoire Africaine’’.
Weya azanitabira ibirori by’isozwa rya Congolisation Festival biteganyijwe ku wa 18 Mutarama 2020.
Uyu muhanzi w’imyaka 23 amaze kumenyekana mu ruhando rw’abanyamuziki bafite impano mu Rwanda no mu mahanga.
Yatumiwe muri Congolisation Festival bigizwemo uruhare n’Ikigo Rwanda Arts initiative (RAI) cyashinzwe na Dorcy Rugamba wiyemeje gufasha abahanzi b’Ababanyarwanda gukora ubuhanzi bw’umwuga bukanabatunga, gifatanyije na Théâtre KVS.
Rugamba yabwiye IGIHE ko bahisemo gutumira Weya mu gufasha umuziki we kuzamuka biruseho.
Yagize ati “Twatumiye Weya kugira ngo aze yimenyereze akorane n’abahanzi b’umwuga afungure amaso, amenyere. Ibi biri muri gahunda ya Rwanda Arts Initiative aho dufata umuhanzi tukamushakira uburyo bwo kwihugura ku rwego ahura n’abandi kandi ahantu hazwi nk’aha muri KVS. Théâtre Royal Flamand ni ahantu hazamuha isura yo ku rwego twifuza na we yifuza kugeraho, azahahurira n’abahanzi bakomeye, azabona ibikoresho n’imikorere yo ku rwego rw’umwuga maze bimubere impamba mu minsi iri imbere.’’
Yakomeje agira ati “Umuhanzi tuzanye kandi ahabwa naho akorera twakwita ko yiherera akiha gahunda akiga gukora no gukoresha igihe cyose afite mu guhanga ari wenyine ibindi yabisize ku ruhande.’’
Rugamba yakomeje avuga ko bifuza ko Abanyarwanda nka Weya indirimbo zabo mu minsi iri imbere bifuza kuzibona no mu nzu zikomeye z’ubucuruzi bw’ibihangano ku rwego mpuzamahanga nka Fnac mu Burayi kandi zikinjiza amafaranga yatunga abahanzi.
Ubu bufasha buhabwa abahanzi b’ingeri zitandukanye barimo abandika, abaririmba, abakina filimi cyangwa amakinamico n’ibindi.
Rugamba yasabye Abanyarwanda kuzajya gushyigikira Weya no kumuremamo icyizere cyo kuvamo umuhanzikazi ukomeye.
Weya mu kiganiro yagiranye na IGIHE yavuze ko yishimiye kuba yaratoranyijwe mu bahanzi bazitabira iserukiramuco rizabera mu Bubiligi.
Ati “Tuzahura n’abandi bahanzi turebe icyo twabigiraho, tuzahuza ubwo bunararibonye turebe icyo twakora kinini mu buryo bwagutse.’’
Iserukiramuco rya Congolisation rizwi nka Festival Afro-Diaspo-Arts riberamo ibikorwa bitandukanye birimo amamurika, imbyino, amakinamico, umuziki, filime n’inama zagutse. Ni ku nshuro ya gatanu rigiye kuba.
Weya azanafashwa gutunganya album ye ya kabiri abifashijwemo na studio zikomeye mu Bubiligi zirimo iya Sunny Side Inc iyoborwa na Nicolas Lefèvre na Bionix ya Christian Dessart afatanyije na Rachid Mir zifitanye imikoranire na Rwanda Arts Initiative.
Muri uwo mushinga aranateganya no gukorana indirimbo n’umuhanzi Gaël Faye, bahuye ubwo uyu muhanzi yamurikaga igitabo cye yise “Le Petit Pays.’’
Weya yavukiye mu Mujyi wa Kigali ku wa 9 Nyakanga 1996 mu Murwa Mukuru wa Kigali. Yatangiye kwiyumvamo impano yo kuririmba ari umwana muto w’imyaka ine.
Ati “Kuva ndi umwana muto nakundaga kuririmba, aho menyeye ubwenge nisanze ndirimba naba mbabaye naba nishimye; mbese uyu ni umuhamagaro kuri jye numva nta kintu nabisimbuza kuko ni ubuzima bwanjye.’’
Weya Viatora yanditse indirimbo ye ya mbere ageze mu mwaka wa kane w’amashuri abanza, asoje ayisumbuye ajya muri studio akora indirimbo ya mbere yitwa ‘Empty House’.
Iyi ndirimbo yanyujijwe no ku Ijwi rya Amerika ndetse ituma ahabwa ikiganiro cyanyuze muri CNN.
Uyu muhanzikazi yashyize hanze indirimbo zirimo ""Intimba"", ""Eyes Open Dreaming"", ""Miracles"", ""Uwo ndiwe"", ""Heritage"" na ""Name is woman"". Yanahawe ibihembo bitandukanye mu 2014 na 2016 birimo icya High School Idol n’icya Youth Award.
Weya afite album imwe yasohoye mu 2018, yayikoranyeho n’aba-producers barimo Khrisau, Danny Beats, Jay P na Dr Nganji usanzwe ukorera Green Ferry Music ibarizwamo abasore bakora injyana na Kinyatrap yazamuwe cyane na Bushali.
Imwe mu ndirimbo yaririmbyemo ikamamara cyane ni iyitwa ‘‘Icumu n’Ingabo” yahuriyemo na Prime na Icenova bo muri Green Ferry. Yanakoranye n’abahanzi barimo Mani Martin, Butera Knowless, Peace Jolis, Patrick Nyamitali, Carole Karemera, Samuel Kamanzi, Michael Sengazi n’abandi.
 	Reba ikiganiro Weya yagiranye na IGIHE
 	 Reba hano indirimbo ""Icumu n’Ingabo"" Viatora aririmbamo
[email protected]
",https://m.igihe.com/diaspora/article/umuhanzi-weya-viatora-yatumiwe-mu-bubiligi-mu-iserukiramuco-mpuzamahanga,Diaspora
Itsinda ry’Abanyarwanda baba mu mahanga basuye Intara y’Amajyaruguru,"Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Kuwa Gatanu tariki ya 10 Mutarama 2020, nibwo Guverineri w’Intara y’Amajyaruguru, Gatabazi Jean Marie Vianney yakiriye Itsinda rya Diaspora Nyarwanda rigizwe n’abantu barenga 30 baba mu bihugu bitandukanye byo ku Isi.
 Mu kiganiro yagiranye na IGIHE Guverineri Gatabazi yavuze ko kwakira abo banyarwanda ari mu rwego rwo kubereka iyo Ntara, bakamenya n’ibyiza bitatse igihugu cyabo.
Yagize ati “Birimo n’inyungu ku mpande zombie kuko bamenya igihugu cyabo n’ibyiza bigitatse, bakaruhuka mu mutwe kuko abenshi baba bamaze igihe bakora aho muri ibyo bihugu bataruhuka. Natwe batubera abavugizi mu nshuti zabo, imiryango yabo bazanye nayo mu modoka, barara mu mahoteli bagasiga bazamuye akarere mu bukungu, ni bintu byiza cyane tuzakomeza.”
Gatabazi yavuze ko banaganiriye ku mahirwe atandukanye ari mu Ntara y’Amajyaruguru ashobora gushorwamo imari, akabyazwa umusaruro.
 Guverineri Gatabazi yanabasabye gukomeza gushyira imbaraga mu kwegera urubyiruko no kugerageza kubohora abana bo mu miryango yinangiye idashaka guhinduka, bakava i buzimu bakajya ibuntu.
Yongeye kubasaba gukomeza urukundo bafitiye Igihugu cy’u Rwanda no gukomeza guharanira icyateza imbere umuturage mugenzi wabo, bitabira gushora imari mu bikorwa bitandukanye birimo ubuhinzi, ubukerarugendo, amahoteli, uburezi, ikoranabuhanga n’ibindi.
Yabashimiye uburyo bagiye bategura za Rwanda Days bashyizemo imbaraga bigatuma Perezida Paul Kagame ahacana umucyo, abasaba gukomeza guharanira ko umunyarwanda aho ari hose yarangwa n’imyitwarire myiza, imigenzereze n’imibanire ihesha agaciro Igihugu bityo bikazakomeza gutuma amahanga yose yifuza kuza mu Rwanda.
Umuyobozi w’ungirije Perezida w’ishyirahamwe ry’Abanyarwanda batuye mu Mahanga RDGN (Rwandan Diaspora Global Netwerk), Thomas Ntagozera yavuze ko nubwo baba mu mahanga, umutima wabo uhora mu Rwanda.
Ati “Tuba mu mahanga ariko umutima wacu uba mu Rwanda. Turashimira Minisiteri y’Ububanyi n’Amahanga uko yadushyiriyeho urwego rutugenewe by’umwihariko rukamenya amakuru yacu. Uko tuje twakirwa neza, tugasobanurirwa ibyo twifuza kumenya.”
Yashimiye ubuyobozi bw’Intara y’Amajyaruguru uburyo bakirwa dore ko bamaze kuyisura inshuro eshatu.
Abo banyarwanda mu gihe bamaze bari mu Ntara y’Amajyaruguru, basuye ishuri rya Gisirikare rya Nyakinama, basuye Ishuri rikuru ry’Imyuga n’Ubyumenyingiro rya Musanze banareba n’ibindi bikorwa by’iterambere muri iyo Ntara.
[email protected]

",https://m.igihe.com/diaspora/article/abanyarwanda-baba-mu-mahanga-basuye-intara-y-amajyaruguru,Diaspora
Bahinduye umuvuno! Uko Abanyarwanda baba mu mahanga bisanga mu gihugu cyabibarutse,"Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Iyo witegereje umwaka wa 2019 ingendo zakozwe n’Abanyarwanda bagana mu biruhuko bya Noheli n’ibisoza umwaka bavuye mu Bubiligi no mu bindi bihugu by’u Burayi ubona ko bidasanzwe, abenshi bahisemo kubikorera mu Rwanda.
Abanyarwanda baba mu mahanga bahageze mu buryo butandukanye mu mpande zose z’Isi! Hari abahageze kera kubera amateka u Rwanda rwaciyemo mu bihe bitandukanye guhera 1959 na nyuma ya Jenoside yakorewe Abatutsi mu 1994.
Muri ubwo buzima usanga hari urubyiruko rwahavukiye cyangwa rwahakuriye, hakaba n’abajyayo bagiye kwiga.
Nyuma y’imyaka 26 Jenoside ihagaritswe usanga u Rwanda n’Abanyarwanda barahinduye imyumvire. Kuri ubu abenshi bishimira kwitwa Abanyarwanda, nk’ikintu bose bahuriyeho.
Nyuma ya Jenoside yakorewe Abatutsi benshi bari barahinduye imvugo ingendo n’indimi, batifuza kwitwa Abanyarwanda cyangwa kwitirirwa u Rwanda kubera amahano igihugu cyari kivuyemo.
Buhoro buhoro, ubuyobozi bw’u Rwanda bwahinduye imyumvire n’imitekerereze kugeza ubwo buri wese yifuje kwitirirwa rwa Rwanda kubera isura nziza rufite ugereranyije naho rwavuye, mu icuraburindi, imiborogo n’amaraso yamenetse.
Ubu Abanyarwanda baba mu mahanga bazirikana igihugu cyabibarutse, ntibikandagira mu gihe bashaka kugaruka mu gihugu cyababyaye no gutanga umusanzu wabo mu kubaka igihugu.
Mu biborohereza mu ngendo harimo no kuba Ikigo cy’Igihugu gishinzwe Ubwikorezi bw’Indege, RwandAir, gikorera ingendo mu bice bitandukanye by’Isi mu byerekezo 28 bitandukanye.
Kuva mu ntangiriro za 2019, RwandAir yatangije ingendo zerekeza i Addis Ababa muri Ethiopie; i Kinshasa muri Repubulika Iharanira Demokarasi ya Congo, i Guangzhou mu Bushinwa n’i Tel Aviv muri Israel.
IGIHE yegereye abayobozi batandukanye mu gihugu, bayisangiza uko bakiriye kuba Abanyarwanda bagaruka mu gihugu cyabo kandi bishimye.
Umuyobozi w’Umujyi wa Kigali, Rubingisa Pudence, yavuze ko mu bikorwa by’Abanyarwanda baba mu mahanga bagaragaza urukundo rw’igihugu cyabo.
Yagize ati “Buri muntu ubona uko u Rwanda rwihuta mu iterambere ari mu mahanga aba ashaka gushyiraho umuganda we, ikindi umuntu yashima ni ubukangurambaga bukorwa na za Ambasade z’u Rwanda hirya no hino ku Isi, aho n’imiryango y’Abanyarwanda itanga uburyo bwo guhanahana amakuru muri za Diaspora.’’
Yakomeje ati “Iyo bageze mu Rwanda basanga harashyizweho uburyo bwo kwakirwa bwihariye muri Minisiteri y’Ububanyi n’Amahanga n’Ubutwererane, n’ahandi bagiye hose usanga bakirwa neza kandi byihuse n’ubwo usanga hari serivisi zimwe zigomba kunozwa nabo ubwabo bakabyivugira kugira ngo bikosorwe.’’
Rubingisa yanavuze ko iyo Abanyarwanda basanze iterambere ry’igihugu bibaha umurava wo kukigarukamo kenshi.
Ati “Ibi kandi noneho si abo mu mahanga bibaho gusa kuko n’Abanyarwanda baturuka mu zindi ntara usanga baza bagahaha ubumenyi bakanakopera ibyiza bikorerwa mu Murwa Mukuru wa Kigali bakabijyana mu turere batuyemo.’’
“Mu baturuka mu mahanga, abo tuganira banifuza kuza gusangira ubumenyi mu byo bafitemo ubunararibonye bize cyangwa bakoramo bikaba ari ibintu byo kwishimira.’’
Mu gihe cy’ibiruhuko, Abanyarwanda basura ibyiza nyaburanga biri mu gihugu birimo Ingoro Ndangamurage ziri mu Rwanda, Pariki z’Igihugu zirimo iya Nyungwe, iy’Ibirunga n’ahandi hatuma binjiza amafaranga menshi ku bukerarugendo, bikanazamura ubukungu bw’igihugu.
Umuyobozi ushinzwe Ibikorwa by’Abanyarwanda baba mu Mahanga muri Minisiteri y’Ububanyi n’Amahanga, Maziyateke Sandrine, yavuze ko mu mpera z’umwaka ushize Abanyarwanda baba mu mahanga benshi basuye igihugu cyabo.
Yagize ati “Nibyo koko mu mpera z’umwaka twagize abantu benshi baturutse muri Diaspora mu Burayi, Canada, Afurika n’ahandi.’’
Mu Nama y’Igihugu y’Umushyikirano handitswe abantu bagera kuri 377 bavuye mu mahanga.
Yakomeje ati “Ikindi kiza cyane ni uko nyuma bakomeza kugirana ibiganiro n’inzego zitandukanye mu gihugu. Uyu mwaka bahuye na Sena bayigezaho ibitekerezo n’ibyifuzo nk’Abanyarwanda baba mu mahanga. Baganira n’izi nzego havamo n’imyanzuro itandukanye harimo gufatanya cyane mu kurwanya abahezanguni, abahakana Jenoside yakorewe Abatutsi bakomeje kwidegembya mu bihugu by’amahanga.’’
Aba Banyarwanda kandi banaganiriye na Minisitiri w’Ububanyi n’Amahanga, Dr Biruta Vincent; uw’Ubutegetsi bw’Igihugu, Prof. Shyaka Anastase, ubuyobozi bw’Agaciro Development Fund; ubw’Ikigo cy’Igihugu cy’Ubwiteganyirize (RSSB); Ikigo cy’Igihugu cy’Iterambere (RDB) n’ubwa Minisiteri y’Ubutabera baganira ku ngingo zigarukwaho mu bikorwa byagutse nka za Rwanda Day.
Muri ibyo biganiro kandi hanazamo imikoranire ikwiye hagati y’Abanyarwanda b’imbere mu gihugu no hanze mu bijyanye n’ishoramari.
Abanyarwanda baba mu mahanga banahuye n’itsinda riyobowe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, ryabasangije ku muco wo kuba Umunyafurika nyawe (Panafricanist). Ibi biganiro byavuyemo imyanzuro yo gushyigikira iyi gahunda no kuriganiriza abandi Banyafurika bari mu bihugu by’amahanga.
Abanyarwanda baba mu mahanga basabye ko gahunda ya Ndi Umunyarwanda zarushaho kwimakazwa bijyanye n’igihe.
Maziyateke yanagarutse no ku biganiro byo gukangurira abana bato kumenya igihugu n’amateka yacyo mu bijyanye n’umuco n’ururimi rw’Ikinyarwanda, kubaha umwanya ku bitekerezo byabo, abana bakumva ko bafite igihugu cy’ababyeyi babo.
Guverineri w’Intara y’Amajyaruguru, Gatabazi Jean Marie Vianney, yabwiye IGIHE ko Abanyarwanda benshi bakunze kwakirwa mu biruhuko bisoza umwaka.
Ati “Mu mpera za 2019 Abanyarwanda baje ari benshi mu biruhuko, hari na gahunda iteganyijwe yo kubakira mu Majyaruguru ku bakiri mu Rwanda narabatumiye.’’
“Abo bose hari abaza nko mu Mushyikirano ariko bakazana n’imiryango yabo n’inshuti, bagasura ahantu hatandukanye, uko basura niko bazamura ubukungu kuko bishyura serivisi bahabwa, amahoteli babamo basura ahantu hatandukanye.’’
Gatabazi yavuze ko hari n’ibiganiro byabayeho bamwe bemera kuzajya batanga amasomo mu bigo by’amashuri atandukanye, abakora ubushakashatsi bakabisangiza amashuri y’u Rwanda nta kiguzi.
Yakomeje ati “Dufite n’amahirwe ko n’abanangiye kugaruka mu gihugu bohereza abana, abagore ku buryo bagenda bafunguka buhoro buhoro mu bikorwa byo kubaka igihugu. Aho usanga abatarabigeraho ni uko bafite ibibazo byihariye bibareba bya politiki.’’
Yashimye ko Abanyarwanda benshi bagaruka mu gihugu cyabo bazana ibitekerezo bishya kandi byiza bavanye mu mahanga bishyira itafari ryabo mu kucyubaka.
[email protected]
",https://m.igihe.com/diaspora/Bahinduye-umuvun-Uko-Abanyarwanda-baba-mu-mahanga-bisanga-mu-gihugu-cyabibarutse,Diaspora
USA:Abanyarwanda batuye muri leta ya Maine bizihije umwaka mushya wa 2020 (Amafoto),"Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Icyo gikorwa cyabaye umwanya wo kuganira ku ngamba n’imihigo bigomba kubaranga mu mwaka batangiye wa 2020.
Nk’uko babitangarije IGIHE, ni umunsi waranzwe n’ibiganiro harimo no gushima bamwe mu banyarwanda bafunguye ibigo bitanga akazi na serivise aho batuye muri Maine.
Ibiganiro byagarutse ku ruhare rw’ abo nk’abanyarwanda baba mu mahanga mu iterambere ry’aho bakomoka (mu Rwanda), n’aho batuye.
Mu ijambo rye, Antoine Bikamba uhagarariye ihuriro ry’abanyarwanda baba muri Maine, yashimye ubwitabire n’ubwitange bagaragaje kugira ngo uwo munsi ufite icyo uvuze gikomeye ugerweho, ashimira cyane ba rwiyemezamirimo bafite ibikorwa muri aka karere n’abatanga serivise zitandukanye n’imirimo.
Yibukije ko icyo gikorwa ngarukamwaka cy’ubusabane bw’abanyarwanda batuye Maine kigamije kubaha umwanya wo guhura no kumenyana biruseho cyane cyane abaje vuba bakamenyana n’abamaze igihe.
Kumenyana bituma abantu bafashanya muri byinshi bakunga ubumwe hagati yabo, aho batuye n’aho bakomoka bakabyungukiramo.
Damas Rugaba wigeze kuyobora iri ihuriro ry’abanyarwanda batuye muri Maine, yabibukije gushyigikirana bakirinda icyabatandukanya, bagashyira imbaraga mu iterambere bifuza kugeraho mu buzima bwa buri munsi .
Leopold Ndayisabye na we wayoboye iri ihuriro, yabaganirije ku kamaro k’umuryango w’abanyarwanda, ashimangira ko ugamije guhuza no guharanira iterambere ry’abanyarwanda bose batuye muri Maine,.
Ati “Murangwe n’ubumwe bubabere inkingi mu mibereho yanyu ya buri munsi, musangire amakuru abafasha kwiteza imbere. Mutabarane hagize ugira ikibazo hagati yanyu mu ngo”.
Kayijuka Frank, Umujyanama wa mbere muri Ambasade y’u Rwanda muri Leta Zunze Ubumwe z’Amerika mu ijambo rye yagize ati “Twishimira iterambere n’imibereho mwerekana by’umwihariko nk’abanyarwanda muba mu mahanga. Mukomeze guharanira icyabateza imbere kuko nicyo igihugu kibatezeho, uwiyubatse aba yubaka u Rwanda n’aho atuye , mukomeze ubu bumwe mugaragaza kuko abishyize hamwe nta kibananira.”
Uyu muhango kandi wabereyemo gushimira bamwe mu banyarwanda bakoze ibikorwa by’indashyikirwa bagatangiza ibigo bitanga serivise zitandukanye bigatanga n’akazi.
Mu bashimiwe harimo Mike Mwenedata washinze ikigo “Rwanda Bean” gikora ubucuruzi bw’Ikawa ivanwa mu Rwanda igacururizwa muri Leta Zunze ubumwe z’Amerika, Manasse Shingiro ufite ikigo “Casco Bay Cleaning”,Gael Karomba ufite ikigo cyita ku bantu bafite ibibazo byo mu mutwe “Happy Haven LLC” , Arthur Sabiti uhagarariye Intercultural Community Center (ICC) ifasha abana mu myigire no mu bindi bitandukanye na Damas Rugaba uhagarariye “Greater Portland Immigration and Welcome Center” ifasha abimukira mu kubahugura mu rurimi rw’Icyongereza ndetse no mu bintu by’ingeri bitandukanye.
Hashimwe na Leopold Ndayisabye wayoboye umuryango w’abanyarwanda muri manda iheruka.
Ihuriro ry’abanyarwanda batuye muri leta ya Maine rifite ubuzima gatozi. Abayobozi baryo bafite inshingano zo gufasha abarigize gukomeza ubufatanye hagati yabo, kwiteza imbere, gusigasira umuco nyarwanda ndetse no kubana neza n’andi mahuriro ari muri iyi leta.
[email protected]

",https://m.igihe.com/diaspora/amahuriro/article/usa-abanyarwanda-batuye-muri-leta-ya-maine-bizihije-umwaka-mushya-wa-2020,Diaspora
Norvège: Urubyiruko rwasabwe kubakira ku ndangagaciro Nyarwanda nk’umusingi w’iterambere ,"Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Ubu butumwa babuherewe mu biganiro byabaye ku wa 28 Ukuboza 2019, byateguwe n’Umuryango w’Abanyarwanda batuye muri Norvège, bafite intego yo kwigisha urubyiruko rw’Abanyarwanda baba muri icyo gihugu amateka y’u Rwanda.
Uhagarariye Umuryango w’Abanyarwanda n’inshuti zabo muri Norvège, Mugisha Peter, yashimiye urubyiruko rwitabiriye icyo gikorwa, arubwira ko arirwo bayobozi b’ahazaza, kandi ko rusabwa kwitanga, kugira ubushake no gukoresha neza igihe rufite.
Dr Benda Munyurangabo Richard, Umwarimu muri Kaminuza za Luther King College, Manchester na Chester zo mu Bwongereza, ubu akaba ari gukorana ubushakashatsi na Kaminuza ya Stellenbosch muri Afurika y’Epfo ku ngaruka Jenoside na Apartheid bifite ku bana n’urubyiruko, cyane cyane abavutse nyuma y’ayo mahano, yatanze ikiganiro ku mateka y’u Rwanda mbere na nyuma ya Jenoside yakorewe Abatutsi.
Yagaragaje ibyaranze igihe cy’abami, ubukoloni, impinduramatwara yo mu 1959, amacakubiri, ivangura, irondakoko n’irondakarere, uko Abatutsi bahejwe mu gihugu cyabo, uko bishwe, bakanatotezwa n’ibindi.
Yanavuze kuri Jenoside yakorewe Abatutsi, igahagarikwa n’Ingabo za RPF zari ziyobowe na Perezida wa Repubulika Paul Kagame; imiyoborere myiza u Rwanda rufite ubu, n’uko Abanyarwanda babashije kwishakamo ibisubizo ku bibazo by’inzitane u Rwanda rwarimo nyuma ya Jenoside yakorewe Abatutsi, atanga urugero kuri Gacaca na gahunda ya ‘Ndi Umunyarwanda’.
Muhigana Félix umwe mu Banyarwanda batuye muri Norvège, yatanze ikiganiro kivuga kuri Afurika mu cyiswe “Panafricanisme’’ asobanura uburyo yatangiye, asaba urubyiruko kugira imyumvire iboneye ku mugabane bavukamo wa Afurika.
Ati “Mukwiye kugira imyumvire ishaka ibisubizo aho kwibanda ku kunenga ibitagenda. Twese turi bamwe, turi Abanyafurika dufatanye mu rugamba rwo kwiteza imbere no kwihesha agaciro; isoko rusange Nyafurika ‘AfCTA’ ni urugero rwiza mukwiye kubona.”
Haganiriwe kandi ku ruhare rw’ urubyiruko mu iterambere ry’ u Rwanda. Umwe witwa Serge yasangije abari muri iyo nama ibikorwa akora mu Rwanda aho afite ikipe y’umupira w’amaguru yitwa ‘Juatoto’ ibarizwa mu karere ka Rubavu, akaba anafite umushinga ugamije guteza imbere injyana ya ‘Hip hop’ mu Rwanda.
Kayihura Chelsy utuye muri Denmark na we yasangije urubyiruko ibyiza byo kwitabira ‘Itorero Indangamirwa’ mu Rwanda, ababwira ko ryamufashije kwiga byinshi ku gihugu cye kandi yarushijeho kugikunda no gutegura neza imbere he hazaza.
Umuyobozi w’Urubyiruko rutuye muri Norvège, Gatete Gilles, yabwiye abitabiriye iki gikorwa ko bagomba kwigirira icyizere.
Yitanzeho urugero ko ubwo yigaga, yari afite akazi ka buri munsi, ubu akaba afite Impamyabumenyi y’Icyiciro cya Gatatu cya Kaminuza (Engineer) muri gaz na petrol, yiyongera ku yindi Mpamyabumenyi y’Icyiciro cya Gatatu cya kaminuza mu byo gutunganya amazi; kandi akaba akomeje kwiga abangikanyije amasomo n’akazi ke.
Gatete yasabye urubyiruko kubyaza umusaruro amahirwe bafite muri Norvège.
Umunyamabanga wa mbere muri Ambasade y’u Rwanda mu Burayi bw’Amajyaruguru, ufite icyicaro mu Mujyi wa Stockholm muri Suède, Umulisa Marie Elise, yashimiye abateguye icyo gikorwa, abatanze ibiganiro n’urubyiruko rwitabiriye.
Yasabye urubyiruko kumenya no gukurikiza indangagaciro Nyarwanda aho ruri muri Norvège.
Ati “Gukurikiza ibi bizatuma mugera kuri byinshi byiza mukeneye kugira ngo mugire ejo heza, ari nabyo ababyeyi n’igihugu cyacu u Rwanda kibategerejeho kandi kibifuriza.”
Yakomeje abasaba kumenya ururimi rw’Ikinyarwanda ku bataruzi nkuko biririmbwa mu ndirimbo yubahiriza igihugu aho mu gika cya kabiri ikomoza ku muco uhuriweho uranga abenegihugu, ururimi rukabahuza, ubwenge umutima amaboko bikarukungahaza bikwiye, rugatera imbere ubutitsa.
Umulisa yasabye urubyiruko kubizirikana, kandi buri wese mu bushobozi bwe agakomeza guhuriza hamwe imbaraga na bagenzi be, mu rwego rwo kurushaho kubaka u Rwanda rwifuzwa.
Yibukije urubyiruko ko rufite ubuyobozi budahwema kuruzirikana muri gahunda zitandukanye, atanga urugero rw’Itorero Indangamirwa, anarushishikariza kuryitabira.
Ku musozo w’ibiganiro, urubyiruko rwakoze igikorwa cyo kwitoramo abayobozi ndetse abitabiriye iyi gahunda baranasabana.
",https://m.igihe.com/diaspora/article/norvege-urubyiruko-rwasabwe-kubakira-ku-ndangagaciro-nyarwanda-nk-umusingi-w,Diaspora
"Abanyarwanda baba muri Suède bahuriye mu rugendo rwo mu bwato rw’amasaha 23, barasabana","Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Ubwato buhagura saa moya zijoro bukazagaruka aho bwahagurukiye saa kumi n’ebyiri z’umugoroba z’undi munsi.
Iki gikorwa cyateguwe n’ubuyobozi bw’umuryango w’Abanyarwanda batuye muri Suède, kugira ngo bongere bahure bose umwaka utararangira, barebe ibyakozwe, aho bagifite intege nke bafashanye kuzongera ndetse basabane banifurizanye iminsi mikuru myiza ya Noheli n’ubunani.
 Uyobora umuryango w’Abanyarwanda batuye muri iki gihugu, Madamu Gloria Sebalu, yabwiye IGIHE ko icyo gikorwa cyitabiriwe bishimishije, avuga ko hatangiwe ibiganiro byiza bitandukanye.
Mu biganiro byatanzwe harimo ikigaruka ku gukunda igihugu bakomokamo, gusigasira umuco nyarwanda ndetse n’ururimi rw’Ikinyarwanda. Hanatanzwe ibiganiro binyuranye bigaragaza uko bashora imari mu gihugu ndetse n’ikiganiro kigisha uko bakwiteza imbere mu buryo bufatika mu gihugu barimo cy Suède.
Muri uru rugendo rw’ubwato kandi habayeho no gusabana banasangira amafunguro anyuranye ategurwa muri ubwo bwato .
Mu gusoza uyu mwaka kandi hateguwe umunsi w’ubusabane w’abana, wabereye ahitwa Leos Lekland, haba imikino itandukanye y’abana.
Umuryango w’abari n’abategarugori batuye muri Suède nibo bateguye iki gikorwa cy’ubusabane, akaba ari nabo bayoboye gahunda yo kwigisha ururimi n’umuco.
Ambasaderi w’u Rwanda mu bihugu bihugu byo mu Majyaruguru y’u Burayi, Nkulikiyinka Christine, aganiriza abana bari bitabiriye uwo munsi, yabasabye gukomeza kwiga ururimi rw’Ikinyarwanda asaba ababyeyi kujya bavugisha abana mu rugo mu Kinyarwanda, bityo bakabunganira ku byo baba bize.
Yagize ati “Umwana ntajye avuga Ikinyarwanda ari uko yagiye kukiga rimwe mu kwezi, ntibyaba bihagije ngo akimenye ababyeyi muramutse mutabunganiye.”
Yasabye abari bahari batajya muri iyo gahunda yo kwiga Ikinyarwanda no kubyina kinyarwanda ko bajya bitabira ndetse abasaba ko babwira abatari baje uwo munsi ibyiza byo kwiga ururimi rwacu no gusigasira umuco.
Abana bishimiye kuba barahuye uwo munsi bagakina, ariko kandi bavuga ko guhura biga Ikinyarwanda byatumye bamenyana baba inshuti, bituma bishimira cyane kwitabira ibikorwa bihuza Abanyarwanda no kumenya igihugu cyabo kurushaho.
",https://m.igihe.com/diaspora/article/abanyarwanda-baba-muri-suede-bahuriye-mu-rugendo-rwo-mu-bwato-rw-amasaha-23,Diaspora
Amb. Habimana Saleh yasabye Abanyarwanda biga muri Maroc kubyaza umusaruro amahirwe bafite,"Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ni ikiganiro yagiranye nabo ku mugoroba wo ku wa Kane tariki 19 Ukuboza 2019, cyitabirwa n’abiganjemo abanyeshuri biga mu murwa mukuru Rabat. Ni ikiganiro cyabaye ingirakamaro, gihurirana n’uko Abanyarwanda bari bakoraniye mu nama y’igihugu y’umushyikirano, bungurana ibitekerezo ku iterambere ry’igihugu cyabo.
Amb Habimana yabahaye impanuro zitandukanye, anabasezeranya ko nubwo biga kure y’igihugu cyabo batari bonyine.
Yibanze ku kubaganiriza ku mateka y’u Rwanda, ababwira imibereho y’Abanyarwanda bo hambere kugeza ku mahano ya Jenoside yakorewe Abatutsi mu 1994, ariko abibutsa ko amateka mabi u Rwanda rwanyuzemo yarangiye.
Yagarutse kuri gahunda ya Ndi Umunyarwanda, ashimangira ko igamije gukumira no kurwanya amacakubiri aho ava akagera. Amb. Habimana yabagaragarije ko bagomba guharanira kuba umwe, bikabafasha kugera ku zindi ntego zikomeye zo kwiteza imbere no guteza imbere igihugu.
Yabibukije inshingano zabo nk’Abanyarwanda
Mu gice cya kabiri cy’icyo kiganiro, Amb Habimana yibanze ku ruhare rwabo nk’Abanyarwanda baba muri Maroc, abashishikariza kubyaza umusaruro amahirwe bafite yo kwiga muri iki gihugu.
Yabakanguriye kwirinda ibishuko byabayobya, ahubwo ko bakwiriye gukomeza kugendera ku ndangaciro n’umuco nyarwanda, bikabafasha gukora cyane mu masomo yabo no mu bindi bakora.
Yahise abagenera ishimwe rizajya rihabwa buri mwaka umunyeshuli uzajya ahiga abandi mu byo yiga.
Yabasabye kandi gushyira ingufu mu gufatikanya amasomo yabo n’umuhate wo kumenya indimi, anabakangurira kwita cyane Icyarabu gikoreshwa muri Maroc, cyane ko u Rwanda rurimo kwagura umubano n’ibindi bihugu by’abarabu.
Ni ikiganiro Abanyarwanda baba muri Maroc bishimiye, ndetse bashimangira ko bazakomeza kuzirikana inshingano zabo, bakaba indashyikirwa mu byo bakora.
",https://m.igihe.com/diaspora/ibikorwa/article/amb-habimana-saleh-yasabye-abanyarwanda-biga-muri-maroc-kubyaza-umusaruro,Diaspora
Neretse Fabien yakatiwe gufungwa imyaka 25,"Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Uyu mwanzuro watangajwe kuri uyu wa Gatanu, tariki ya 20 Ukuboza 2019.
Ubushinjacyaha bwari bwasabiye Neretse gufungwa imyaka 30 ariko Urukiko rutegeka ko afungwa imyaka 25 nyuma yo kumuhamya ibyaha yaregwaga.
Ku wa Kane tariki 19 Ukuboza, Urukiko Mpanabyaha rwo mu Mujyi wa Bruxelles mu Bubiligi rwaburanishije Neretse, rwamuhamije icyaha cya Jenoside n’ibyaha by’intambara.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu mu Ruhengeri hagati ya 6 Mata 1994 na 14 Nyakanga 1994.
Yarezwe gushishikariza abasirikari kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga.
Icyemezo cy’Urukiko rwa Bruxelles cyo gukatira Neretse imyaka 25 gifite umwihariko kuko ni ubwa mbere u Bubiligi bukurikiranye bukanahana icyaha cya Jenoside hashingiwe ku itegeko rihana.
Mbere ya Neretse, hari Abanyarwanda baburanishijwe n’inkiko z’u Bubiligi hashingiwe ku itegeko rihana ibyaha byibasira inyokomuntu n’iby’intambara.
Urubanza rwe rwaranzwe n’amagambo ahakana Jenoside yakorewe Abatutsi yavuzwe n’uwunganira Neretse, Me Jean Flamme, aho abari mu rubanza, harimo n’abacamanza basanze arengera avuga ko habaye Jenoside ebyiri.
Kuva mu ntangiriro y’urubanza rwa Neretse, umwunganira, Me Flamme yakoresheje imvugo ihakana Jenoside yakorewe Abatutsi avuga ko habaye Jenoside ebyiri. Uyu mugambi we kandi watumye atumira mu rubanza abantu basanzwe bazwiho kuyihakana nka Judi Rever, Joseph Matata, Johann Swinnen n’abandi.
Intego ye kwari ukwerekana ko nta Jenoside yakorewe Abatutsi yabayeho, ko rero uwo yunganira nta ruhare abifitemo kuko icyaha akurikiranyweho kitabayeho.
Iyi mvugo yatangaje benshi mu rukiko bituma umucamanza asaba uwunganira Neretse kuyirinda. Flamme azwiho kuba umuhakanyi nk’uko yabigaragaje mu rubanza rwa Tharcisse Renzaho yunganiraga.
Neretse yanashyizeho itsinda ryagombaga gutanga ruswa kugira ngo abatangabuhamya bamushinjure, atanga imirima n’amafaranga.
Urubanza rwa Fabien Neretse w’imyaka 71 rwatangiye mu Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Neretse afite iminsi 15 yo kujuririra umwanzuro w’Urukiko rwa Bruxelles.
Izindi nkuru wasoma:
 	Urukiko rwo mu Bubiligi rwahamije Neretse Fabien ibyaha bya Jenoside
 	CNLG yashimye icyemezo ku rubanza rwa Neretse, icyita ugutsindwa ku bahakana Jenoside
",https://m.igihe.com/diaspora/article/neretse-fabien-yakatiwe-gufungwa-imyaka-25,Diaspora
Urukiko rwo mu Bubiligi rwahamije Neretse Fabien ibyaha bya Jenoside ,"Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Mu byaha yahamijwe n’urukiko birimo ubwicanyi yakoze, gushishikariza abantu kwica, kurema umutwe w’abicanyi n’ibindi yakoreye mu Mujyi wa Kigali n’i Mataba.
Umunyamategeko uhagarariye abakorewe Jenoside yakorewe Abatutsi, Me. Karongozi André Martin, yabwiye IGIHE ko ibyaha byose yarezwe byamuhamye.
Yavuze ko bishimiye ko icyaha cya Jenoside yaburanye ahakana mu gihe gisaga ukwezi urubanza rwari rumaze cyamuhamye.
Ati “Ikintu cya mbere twishimiye, ni uko icyaha cya Jenoside cyongeye gushimangirwa, ku muntu wayihakanye kuva urubanza rwatangira kugera rurangiye.”
Mu iburanisha ry’uru rubanza, Neretse n’abamwunganira bakunze kugaragaza ko mu Rwanda habaye Jenoside ebyiri zirimo iyakorewe Abahutu n’iy’Abatutsi ndetse mu riheruka abanyamategeko be banongeyeho iya gatatu ngo yabereye muri Congo Kinshasa.
Me. Karongozi yasobanuye ko mu bantu yashinjwaga kwica, babiri aribo urukiko rutamuhamije kugira uruhare mu rupfu rwabo.
Ati “Icya kabiri ni uko ibyaha byose bamureze, byamuhamye uretse gusa abantu babiri barimo Ildephonse waherekeje umwana wari wakomeretse akicirwa kuri bariyeri ngira ngo ni hafi ya Kiliziya Charles Lwanga. Ntibavuze ko ari Neretse kuko ataguye aho barasiye abandi, undi ni uwitwa Rutonesha Sixbert, we yari yihishe mu gisenge cy’inzu ariko nyuma avamo aza kugwa ahandi bavuga yuko yaguye mu bafurere b’Aba-Jesuites i Nyamirambo, ni abo bonyine.”
Me. Karongozi yavuze ko ari ubwa mbere bibaye mu Bubiligi guca urubanza mu bushishozi nk’ubwo babonye.
Ati “Ku bindi byaba byose, iby’i Kigali, abantu yishe, iby’i Mataba harimo bariya bantu barimo abitwa Mpendwanzi na Nzamwita, ariko cyane cyane n’umubare w’abantu batazwi, biciwe i Mataba. Bivuze ngo perezida asobanuye ko icyemezo cyo kwica abantu, b’Abatutsi kiraturuka no kuri abo bantu bose yagiye yica, interahamwe yari afite amagambo yabwiraga abantu aho yacaga byose yabisobanuye neza ni ubwa mbere bibaye mu Bubiligi.”
Yavuze ko nk’abanyamategeko batazura inzirakarengane zazize Jenoside yakorewe Abatutsi ariko nibura babona ko batabibagiwe kuko babonye ubutabera.
Yashimye abarokotse bemeye kubaha ububasha bwo kubahagararira ndetse kuri we asanga akazi kakozwe karatanze umusaruro.
Ku wa Kabiri tariki 17 Ukuboza 2019 nibwo urukiko rwari rwasoje kumva abarega n’abaregwa ubwo humvwaga abaregera indishyi, n’uruhande rw’abunganira Neretse mbere y’uko rwiherera rusuzuma ishingiro ry’uko buri ruhande rwireguye.
Perezida wa Ibuka Mémoire & Justice, Ryamukuru Félicité, yabwiye IGIHE ko yashimye ubutabera bw’u Bubiligi avuga ko umwanzuro w’urukiko ubahaye kuruhuka nk’abarokotse Jenoside yakorewe Abatutsi.
Ati “Biraturuhuye, kuko twategereje amasaha ahagije, iminsi ibiri yari imaze kurenga, twibazaga aho biri bubere ariko biraturuhuye kuko ntabwo yashoboraga kuba umwere ibyaha byose byamuhamaga ibyaha by’intambara ariko icyiza ni uko icyaha cya Jenoside nacyo kimuhamye. Birerekana ubutabera bwo mu Bubiligi nabwo bwakoze umurimo ukomeye.’’
Yavuze ko guhamwa n’icyaha hari icyo bisobanuye no ku batekerezaga guhakana Jenoside.
Ati “Umuntu umwe uhamwe n’icyaha cya Jenoside ni ukuvuga ngo iba yemewe kandi biruhura n’abacitse ku icumu nubwo bitagarura n’umuntu n’umwe ni ubutabera bugaragaje umurimo wabwo.”
Biteganyijwe ko urukiko ruzatangaza ibihano ku byaba Neretswe yahamijwe ku wa Gatanu, tariki ya 20 Ukuboza 2019.
Uru rubanza rwa Fabien Neretse w’imyaka 71 rwatangiye ku wa 4 Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Beckers n’umuryango we bashatse uko bahunga bakava aho bari batuye, kuwa 9 Mata 1994 bajya ku Ngabo za Loni zari mu Rwanda, bahagarikirwa kuri bariyeri bararaswa. Bikekwa ko Neretse ari we wagize uruhare mu ihagarikwa rya Beckers n’umuryango we ndetse akaba yaranagize uruhare mu rupfu rw’abandi bantu icumi bari baturanye .
Aregwa kandi ubwicanyi yakoreye iwa mu yahoze ari Perefegitura ya Ruhengeri ahitwa i Mataba barimo Mpendwanzi bivugwa ko yagiye kumushaka mu rugo rwe amushinja kuba icyitso cya FPR Inkotanyi nubwo yari Umuhutu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Karirima Ngarambe / Palais de Justice Bruxelles
",https://m.igihe.com/diaspora/article/urukiko-rwo-mu-bubiligi-rwahamije-neretse-fabien-ibyaha-bya-jenoside,Diaspora
U Bwongereza: Umunyarwandakazi bikekwa ko yiyahuye avuye mu igorofa rya 19 yitabye Imana ,"Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera yaguye mu Mujyi wa Birmingham ku wa Gatandatu, tariki ya 14 Ukuboza 2019, aho yari yasuye inshuti y’umuryango wabo yitwa Eric Gashema.
Uyu mukobwa w’imyaka 31 yageze i Birmingham ku wa Kane, aho yari afitanye gahunda na Gashema yo kujyana mu masengesho.
Gashema yagiye gutabara inshuti ye yapfushije umubyeyi mu Mujyi wa Manchester, ariko ntibajyana, uwo mukobwa aguma mu rugo.
Uyu yerekeje i Manchester nyuma yo gusangira ifunguro rya mu gitondo na Gatera wari umeze neza, wanamusabye kumusigira ibitabo ngo abe asenga.
Amakuru Polisi yo muri ako gace yahawe n’umuturanyi ni uko Gatera yaguye hasi ahagana saa Moya n’igice z’umugoroba. Yari asanzwe afata imiti y’indwara y’agahinda gakabije izwi nka ’dépression’.
Gashema ngo yageze aho yari atuye ahagana saa Yine asanga polisi yahagose, aza kwemererwa kugera mu igorofa rya 19 yabagamo, ahageze asanga idirishya rifunguye ariko Gatera atarimo.
Uyu musore yarebye hasi abona hashyizweho amahema ya Polisi, ahita ajya kubaza aza gusanga ari Gatera witabye Imana.
Umurambo wa Gatera wari ugihari ariko yaba Gashema n’ababyeyi ba nyakwigendera [bahageze saa Sita] ntibabashije kuwubona kugeza utwawe na Polisi ahagana saa kumi zo mu rukerera rwo ku Cyumweru.
Amakuru yizewe IGIHE ifite ni uko Gatera yari amaze igihe kirekire afite dépression ndetse yafataga imiti ku buryo yari yaratangiye kumererwa neza yiteguraga no gusubira ku ishuri.
Gashema asanzwe ari inshuti n’umuryango wa Gatera, baragenderanira kuko bubatse ubucuti akiri mu Burundi.
Gatera yabyinaga mu itorero aho yanatumirwaga muri gahunda zitandukanye za Ambasade y’u Rwanda. Yatangiye kubyina afite imyaka itatu aho yanyuze muri Troupe Urunana yo mu Busuwisi.
Dépression ni indwara irangwa n’agahinda gakabije no kwiheba. Ishobora gufata uwo ari we wese, ku myaka iyo ariyo yose kandi iyo itavuwe ishobora gutuma uyirwaye afata imyanzuro yo kwiyambura ubuzima.
Iyo iyi ndwara itavuwe kandi igira ingaruka zikomeye ku bukungu ndetse n’imibereho muri rusange kuko uyirwaye adashobora kugira icyo yimarira cyangwa ngo agire icyo akora cyamuteza imbere.
",https://m.igihe.com/diaspora/article/u-bwongereza-umunyarwandakazi-bikekwa-ko-yiyahuye-avuye-mu-igorofa-rya-19,Diaspora
"Kwibuka26: Abanyarwanda baba mu Bushinwa basabwe gukomera ku bumwe, barwanya abahakana Jenoside ","Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Babisabwe kuri uyu wa Kabiri tariki 7 Mata 2020, ubwo Abanyarwanda baba mu Bushinwa bifatanyaga n’Isi kwibuka ku nshuro ya 26 Jenoside yakorewe Abatutsi.
Umuhango wo kwibuka wahurije hamwe abanyarwanda basaga 550 baba mu Bushinwa hakoreshejwe uburyo bw’ikoranabuhanga mu rwego rwo kwirinda icyorezo cya Coronavirus.
Ambasaderi w’u Rwanda mu Bushinwa, James Kimonyo mu ijambo rye , yasabye abanyarwanda baba mu Bushinwa kurangwa n’indangagaciro z’ubwitange zaranze ingabo za RPA, ubwo zahagarikaga Jenoside ziyobowe na Perezida Paul Kagame.
Ambasaderi Kimonyo yasabye abari bamukurikiye gukomeza kwimakaza ubumwe, barwanya ingengabitekerezo ya Jenoside n’ihakana ryayo.
Yasabye umuryango mpuzamahanga gufatanya n’u Rwanda mu kugeza imbere y’ubutabera abakidegembya bakekwaho uruhare muri Jenoside yakorewe Abatutsi.
Muri uyu muhango wo kwibuka, humviswe ubuhamya bwa Ntezimana Jean Népomucène warokotse Jenoside kuri ubu wiga mu Bushinwa, wavuze ku rugendo rwe mbere, muri Jenoside na nyuma yayo.
Ntezimana uri kwiga ibijyanye n’ubuvuzi bw’imbere mu mubiri yashimiye ingabo za RPA zamurokoye na Guverinoma y’u Rwanda yagaruriye icyizere abarokotse Jenoside, ibafasha mu kubaka ejo hazaza heza.
",https://m.igihe.com/diaspora/article/kwibuka26-abanyarwanda-baba-mu-bushinwa-basabwe-gukomera-ku-bumwe-barwanya,Diaspora
"Kwibuka26: Abanyarwanda baba mu Buyapani bibutse Jenoside, urubyiruko ruhabwa umukoro ","Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Byatangajwe kuri uyu wa Kabiri tariki 7 Mata ubwo Abanyarwanda batuye mu Buyapani bifatanyaga n’Isi mu kwibuka ku nshuro ya 26 Jenoside yakorewe Abatutsi.
Ubusanzwe ibikorwa byo Kwibuka Jenoside yakorewe Abatutsi mu Buyapani byahurizaga hamwe abanyarwanda, inshuti z’u Rwanda n’abayobozi muri Guverinoma y’u Buyapani.
Uyu mwaka ibikorwa byo kwibuka biri gukorwa mu buryo bwihariye kubera ingamba zafashwe zo gukangurira abantu kuguma mu ngo zabo, hahashywa icyorezo cya coronavirus.
Ambasade y’u Rwanda i Tokyo yahisemo gukora ibikorwa byo kwibuka mu buryo bw’ikoranabuhanga (video conference).
Ambasaderi w’u Rwanda mu Buyapani, Ernest Rwamucyo mu ijambo yagejeje ku banyarwanda n’inshuti zarwo mu Buyapani yagarutse ku mateka mabi yagejeje u Rwanda kuri Jenoside yakorewe Abatutsi.
Yavuze ko kwibuka ari ngombwa “kuko biduha umwanya wo kwibuka abacu bambuwe ubuzima. Tuboneraho umwanya wo kwihanganisha abarokotse Jenoside n’ubu bagifite ibikomere byaba ibigaragara ku mubiri ndetse n’ibitagaragara.”
Rwamucyo yavuze ko kwibuka ari umwanya wo gusubiza agaciro n’icyubahiro abazize Jenoside bambuwe ubwo bicwaga urw’agashinyaguro.
Yavuze ko ari n’umwanya wo gukangurira abanyarwanda n’isi muri rusange kwirinda ingengabitekerezo ya Jenoside n’ihakana n’ipfobya bya Jenoside.
Ati “Biduha umwanya wo gukangurira abanyarwanda, abatuye isi ndetse n’imiryango mpuzamahanga kuzirikana ububi bw’ingengabitecyerezo ya Jenoside, ingaruka mbi zo guhakana no gupfobya Jenoside ndetse no kubashishikariza kwamagana ivangura iryo ari ryo ryose ryaba irishingiye ku turere, amoko, amadini, cyangwa ibindi byose bishobora gutandukanya abantu.”
Mu myaka 26 ishize, u Rwanda rwagiye rwiyubaka haba mu mibereho y’abaturage n’iterambere muri rusange.
Ambasaderi Rwamucyo yashimye umuhate w’ingabo zari iza RPA zahagaritse Jenoside, igihugu kikabona umusingi wo kubakiraho kigana imbere, ubu kikaba gikataje mu bumwe n’ubwiyunge bw’abanyarwanda, ukwisanzura kwa buri munyarwanda, umutekano n’imiyoborere myiza.
Yashishikarije urubyiruko gutanga umusanzu warwo mu gukomeza kubaka igihugu.
Ati “Mwebwe rubyiruko rwacu, mboneyeho umwanya wo kubakangurira gukunda igihugu cyababyaye. Kwitangira kubaka amateka meza mushyigikira umurongo wa politike nziza yubaka igihugu cyacu.”
“By’umwihariko mwebwe muri hano nk’urubyiruko rufite ubumenyi bwihariye n’imyumvire igomba kuba ihanitse murasabwa byinshi.”
Ambasaderi Rwamucyo yanasabye abanyarwanda n’inshuti z’u Rwanda gukomeza gufata mu mugongo abarokotse Jenoside muri ibi bihe bikomeye.
Ibikorwa byo kwibuka Jenoside bizakomeza muri iki Cyumweru cyo kwibuka mu bihugu birimo Abanyarwanda barebererwa na Ambasade y’u Rwanda mu Buyapani. Kuri uyu wa Gatatu tariki 8 Mata hazibuka Abanyarwanda baba muri Philippines naho kuwa Gatanu tariki 10 hibuke abanyarwanda baba muri Malaysia.
",https://m.igihe.com/diaspora/article/kwibuka26-abanyarwanda-baba-mu-buyapani-bibutse-jenoside-urubyiruko-ruhabwa,Diaspora
Rwandacash Africash yakoze impinduka muri serivisi zo kohererezanya amafaranga ,"Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Sosiyete itanga serivisi ku bohereza amafaranga mu Rwanda no mu mahanga ya Rwanda Cash LTD yagaragaje ko yakomeje gukora ariko yifashishije uburyo bugezweho kandi bwizewe bwo guhererekanya amafaranga bwa mobile money.
Mu Bubiligi, ibiro byose bya Moneytrans-Africash zikorana na Rwandacash LTD byahawe uburenganzira bwo gufungura no kwakira abantu hakurikijwe ingamba zatanzwe n’inzego zibishinzwe.
Naho mu Rwanda, Rwandacash LTD yabaye ifunze nkuko amabwiriza yatanzwe na Banki Nkuru y’Igihugu (BNR) abisaba kugeza ubwo hazatangwa andi avuga ku kongera gukora kw’ibigo byohererezanya amafaranga no kuvunja.
Bitewe n’amasezerano iyi sosiyete isanzwe ifitanye na MTN Rwanda binyuze muri Mobile Money, abakiliya bose bakira amafaranga mu Rwanda bayashyirirwa kuri Mobile Money gusa.
Itangazo ryayo yavuze ko “Hari n’ahongerewe imbaraga mu gukoresha ikoranabuhanga ku bohererezanya amafaranga kuri application ya https://www.moneytrans.eu/belgium/imoneytrans/.’’
Yanamenyesheje ko ishami rya Matonge i Kinshasa muri Repubulika Iharanira Demokarasi ya Congo rizafungura nihamara kugaruka agahenge nyuma y’icyorezo cya Coronavirus.
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
Ikwirakwira cya Coronavirus mu mpande zose z’Isi ryahinduye imibereho ya muntu kugeza no ku ikoranabuhanga yifashisha mu buzima bwa buri munsi.
Ubu imibereho y’Isi yubakiye ku bukungu bushingiye ku kudahererekanya amafaranga mu ntoki mu kwirinda ikwirakwira rya Coronavirus.
Ishami ry’Umuryango w’Abibumbye ryita ku Buzima (OMS) ryemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abayandura wiyongera kuva yaboneka mu Bushinwa mu Ukuboza 2019.
Coronavirus imaze guhitana abantu 45 334, mu gihe abayanduye bagera ku 903 799, muri bo 190 675 barayikize.
",https://m.igihe.com/diaspora/article/rwandacash-africash-yakoze-impinduka-muri-serivisi-zo-kohererezanya-amafaranga,Diaspora
Diaspora mu guhangana n’ingaruka za Coronavirus: Icyifuzo cy’Umunyarwanda uba muri Canada,"John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
Kugeza ubu mu Rwanda abagera kuri 19 ni bo bimaze kwemezwa ko banduye icyorezo cya COVID-19, giterwa na Coronavirus. Guverinoma y’u Rwanda yafashe ingamba nyinshi, aho kuri uyu wa Gatandatu yashyizeho izindi nshya.
Ingamba nshya zo kurwanya ikwirakwira rya Coronavirus zatangajwe na Minisitiri w’Intebe, Dr Ngirente Edouard, zategetse ko abakozi ba leta bose n’abikorera basabwa gukorera akazi mu ngo zabo keretse abatanga serivisi z’ingenzi.
Mu kiganiro na IGIHE, Kijuli yavuze ko izi ngamba ari ingenzi cyane kandi zizatanga umusaruro, akifuza ko Abanyarwanda baba muri diaspora bahabwa igisa nk’impuruza bakwishyira hamwe bakazagoboka abazagirwaho ingaruka n’izi ngamba cyane cyane abaryaga kuko bakoze uwo munsi ‘nyakabyizi’.
Ati “Nkaba numva mfite igitekerezo cy’uko Minisiteri y’Ububanyi n’Amahanga yakorana vuba na za ambasade zacu aho ziri hose zigashishikariza Abanyarwanda twese dutuye muri bino bihugu [nubwo nabo icyorezo cyabagezeho], bisa n’aho bifite amikoro tukibumbira hamwe tugafasha abavandimwe bacu bazahura n’ikibazo cy’inzara.”
Akomeza avuga ko abantu bagenda batanga nk’amadolari 100$, 50$, 10$ gukomeza ariko icyo kintu cyo ‘gutabara abavandimwe bacu kuko twese tuzi amikoro y’ibihugu byacu byo muri Afurika’.
Kijuli wigeze kuba Perezida wa Diaspora muri Edmonton na Visi Perezida ku rwego rw’Intara ya Canada, ahumuriza Abanyarwanda agira ati “Tukaba tugira ngo tubakomeze ngo mushikame kandi nta kabuza iki cyorezo abanyarwanda tuzagitsinda.”
Mu zindi ngamba Guverinoma y’u Rwanda yafashe zirimo ko ‘ubu imipaka yose irafunze, keretse ku Banyarwanda bataha n’abandi batuye mu Rwanda byemewe n’amategeko, abo bose bakaba bazashyirwa mu kato mu gihe cy’ibyumweru bibiri ahantu hateganyijwe’.
‘Ubwikorezi bw’ibicuruzwa byinjira cyangwa bisohoka mu Rwanda burakomeza mu gihe ingendo hagati y’imijyi n’uturere tw’igihugu zitemewe keretse ku bajya kwivuza cyangwa abafite impamvu zihutirwa’.
Nyuma y’izi ngamba, Minisitiri w’Ubutegetsi bw’Igihugu, Prof. Shyaka Anastase, yagarutse ku bantu barya kuko bakoze uwo munsi, abasaba gutekereza icyaba baramutse bagiye gushaka ayo mafaranga ariko ntibazabashe kuyabona kubera uburwayi; ahubwo abasaba gusaranganya na bagenzi babo muri bike bafite.
Minisitiri Prof Shyaka yatangaje ko Leta igiye kwishakamo ibisubizo bizafasha abantu barya ari uko bakoze ku munsi n’abandi bafite amikoro make kugira ngo mu gihe cyo kwirinda Coronavirus batazicwa n’inzara.
Ati ""Hari ibizasaba nk’igihugu ko abantu baba magirirane, niba hari urugo runaka rudafite icyo gusamura, tugomba kwishakamo ubushobozi ku buryo urwo rugo turwunganira kugira ngo abarurimo tutabarinda Coronavirus ariko bakicwa n’inzara.’’
Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara ishobora kwandura binyuze mu gukora ku muntu uyirwaye, cyane cyane mu kuramukanya abantu bahana ibiganza.
",https://m.igihe.com/diaspora/article/diaspora-mu-guhangana-n-ingaruka-za-coronavirus-icyifuzo-cy-umunyarwanda-uba,Diaspora
Abanyarwanda batuye i Burayi bahagaritse ibikorwa bibahuza mu kwirinda Coronavirus ,"Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Ishami ry’Umuryango w’Abibumbye ryita ku Buzima (OMS) ryemeje ko Coronavirus ari icyorezo [pandémie] cyugarije Isi mu itangazo ryashyize hanze ku wa 11 Werurwe 2020.
Coronavirus imaze gukwirakwira mu bihugu 123 bitandukanye ndetse kugeza ubu abarenga 125 000 barayanduye mu gihe abasaga 5000 yabahitanye. Ibi byatumye mu bihugu bitandukanye hashyirwaho ingamba zo kwirinda Coronavirus yagaragaye bwa mbere mu Bushinwa mu Ukuboza 2019.
Ingamba zafashwe mu bihugu byinshi zirimo guhagarika ibikorwa bihuza abantu benshi nk’imikino, ibitaramo, inama ndetse bimwe byafunze amashuri mato na za kaminuza kugeza igihe kitaramenyekana, amaduka nk’uburyo bwo gukumira ikwirakwira ry’icyorezo cya Coronavirus.
U Butaliyani ku wa 12 Werurwe 2020, bwafunze amaduka yose uretse ububiko bw’ibiribwa na za farumasi, nk’uburyo bwo gukumira ikwirakwira ry’icyorezo cya Coronavirus.
Iki gihugu cyafunze amashuri, inzu zikorerwamo siporo, inzu ndangamateka n’utubyiniro mu gihe na Shampiyona y’igihugu mu mupira w’amaguru [Serie A] nayo yahagaritswe. Abantu barenga ibihumbi 12 ni bo bamaze kwandura Coronavirus mu Butaliyani, naho abagera kuri 830 yarabahitanye.
Ibihugu by’i Burayi biri mu byugarijwe na Coronavirus yagize ingaruka ku bikorwa byari biteganyijwe, birimo n’iby’Abanyarwanda.
Guhera mu ntangiriro za Werurwe 2020 hirya no hino mu Burayi hari hateganyijwe ibikorwa bitandukanye bisanzwe bihuza Abanyarwanda n’inshuti zabo buri mwaka.
Ibyo bikorwa bigizwe n’amahuriro atandukanye, inama zari ziteganyijwe ku bava mu Rwanda bazikorera hirya no hino ku Isi, amamurikagurisha y’ubukerarugendo n’ingendo zari ziteganyijwe bijyanye n’ibirori bibera muri Diaspora n’ibindi.
Ingamba zafashwe n’ibihugu by’i Burayi zinubahirizwa n’Abanyarwanda babibamo ndetse na bo mu kwirinda barabihagarika mu gukaza ubwirinzi.
Mu bikorwa byasubitswe byagombaga guhuza Abanyarwanda birimo iby’Umunsi Mpuzamahanga wahariwe Abagore ku Isi [ni igikorwa cyitabirwa cyane ko kigaragaza intambwe y’u Rwanda mu gusubiza umugore agaciro no kumwubakiraho iterambere ry’igihugu].
Kugeza magingo aya, Abanyarwanda baba mu Butaliyani, u Bufaransa, u Bubiligi, Budage, u Buholandi n’ibihugu byo muri Scandinavie byasubitse ibyo birori.
Mu gihe u Rwanda rwitegura kwibuka ku nshuro ya 26, Jenoside yakorewe Abatutsi mu 1994, ntibiramenyekana uko bizakorwa mu gihe iki cyorezo cyaba kigifite ubukana. Abahagarariye imiryango irengera inyungu z’abarokotse Jenoside baracyarebera hamwe uko iki gihe bizagenda.
Guverinoma y’u Bubiligi nayo yaraye iteranye ifata ibyemezo bikakaye aho amashuri abanza, ayisumbuye na za Kaminuza byafunzwe.
Kuva kuri uyu wa Gatanu kandi ahahurira abantu benshi hafunzwe usibye gusa amaduka yo guhahiramo azakomeza gufungura ndetse ibihumbi by’abaturage byazindutse bijya guhaha ku buryo hanitabajwe abashinzwe umutekano mu kuborohereza.
Uretse imiryango y’Abanyarwanda batuye mu mahanga yagizweho ingaruka zikomeye zo gusubika ibikorwa byayo, Coronavirus yanazahaje ibikorwa by’ubukerarugendo kubera ihagarikwa ry’ingendo.
Isuzuma ry’Ishyirahamwe Mpuzamahanga rishinzwe gutwara abantu n’ibintu mu Kirere, IATA, ryerekanye ko ibigo mpuzamahanga bitwara abagenzi mu ndege bizahomba miliyari $113 Coronavirus nikomeza gukwirakwira.
Abaganga bagaragaza ko nubwo Coronavirus ari indwara ikomeye, ishobora kwirindwa byoroshye ariko ikanakwirakwira byoroshye. Gukaraba intoki no guhagarika kuramukanya byafasha mu kwirinda.
Umuganga Dr Soentens waganiriye na IGIHE yavuze ko umubare munini w’abarwaye Coronavirus bakira ndetse ko abapfa babiterwa nuko ibikoresho byo kubaramira biba bike, bageze mu zabukuru cyangwa basanganywe izindi ndwara zikomeye zidakira.
Kugira ngo umuntu yandure Coronavirus ni uko uyifite ayiha undi mu buryo bw’amatembabuzi ava mu mazuru cyangwa mu kanwa k’uyirwaye, kuko yandurira mu myanya y’ubuhumekero nubwo ishobora guca n’ahandi. Ni nayo mpamvu umuntu wayanduye ahita ahabwa akato.
Iyo iyi virusi imaze kugera mu bihaha niho itura, ari nayo mpamvu ibuza abantu guhumeka neza bakarwara umusonga, ari nawo ubahitana.
[email protected]
",https://m.igihe.com/diaspora/article/abanyarwanda-batuye-i-burayi-bahagaritse-ibikorwa-bibahuza-mu-kwirinda,Diaspora
Abanyarwanda batuye muri Australia bizihije umunsi wahariwe ibikorwa bya Commonwealth,"Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Uyu muhango wo kwizihiza ibikorwa bya Commonwealth wabaye mu gihe u Rwanda rwitegura muri Kamena, kwakira inama izahuza abakuru b’ibihugu na za Guverinoma bigize Umuryango w’Ibihugu bikoresha Icyongereza, CHOGM.
Ibirori by’Abanyarwanda muri Australia byabereye mu mujyi wa Brisbane, aho bashimiwe uruhare rwabo mu gutanga urugero rwiza mu ruhando rw’amahanga.
Ni ibirori ngarukamwaka bihagurutsa Abanyarwanda b’ingeri zose; abana n’abakuru bagahagarika ibikorwa byabo kugirango baserukire u Rwanda.
Abitabiriye ibi birori basusurukijwe n’umuhanzi w’umunyarwanda, Ras Banamungu umaze kumenyerwa muri ibi birori, afatanije n’itsinda rye the Det-n-ators International, baririmba indirimbo bise “Inka”, irimo ubutumwa bw’uko akunda igihugu cyamubyaye.
Ni ibirori byitabiriwe n’abayobozi barimo Depite Paul de Jersey na Madamu we Kaye de Jersey, uhagarariye Umwamikazi muri Queensland, Umuvugizi wa Polisi ya Queensland, Barry Dinneen na Noela O’Donnell, Musenyeri Phillip Aspinall, Reverend Dr. Peter Catt, Bill Willcocks na Vicki Howard.
",https://m.igihe.com/diaspora/ibikorwa/article/abanyarwanda-batuye-muri-australia-bizihije-umunsi-wahariwe-ibikorwa-bya,Diaspora
Maroc yatangirijwemo igikorwa cyo gufasha urubyiruko rw’Abanyarwanda guhanga udushya,"Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Iki gikorwa cyatangirijwe muri Maroc ku wa 8 Werurwe 2020 cyahuriranye n’ibirori byo kwizihiza Umunsi Mpuzamahanga wahariwe Abagore.
Mu kiganiro bahawe hibanzwe ku gufasha Abanyarwanda guhanga udushya bakiri ku ishuri mu kwitegura kugana ku isoko ry’umurimo no guhesha abandi akazi.
Umuyobozi w’Ishami ry’Ikoranabuhanga mu Rugaga rw’Abikorera (PSF), Ntare Alex, yabwiye abitabiriye igikorwa cyo gutangiza ‘Diaspora Innovation and Start up Challenge’ ko bari guhaha ubumenyi bufite ireme bwazabafasha kwiteza imbere.
Yakomeje ati “Ni igikorwa kizahoraho kigamije gushaka udushya no gufasha abari muri diaspora bafite imishinga bahanze. Twahereye ku banyeshuri kuko baba bafite aho bakorera, bafite abarimu n’izindi nzego zibafasha nka kaminuza bashobora gukorana udushya twagirira u Rwanda na bo ubwabo akamaro.’’
Iki gikorwa cyatekerejweho nyuma yo kubona ko hari abakitinya kandi bafite ibikorwa byatanga impinduka mu buzima bw’abenegihugu.
Ati “Mu Rwanda twamaze kubona ko biri gukora kuko twatangije K-Lab na Fab Lab [inzu zihangirwamo imishinga y’ikoranabuhanga]. Abari hanze hari icyuho ko nta muntu ubakurikirana.’’
Urubyiruko ruzatoranywa nyuma yo kugaragaza impano mu mishinga y’ikoranabuhanga ruzahabwa ubufasha burimo ubwo guhuzwa n’ibigo bitandukanye.
Ati “Abanyeshuri batazi gahunda zabafasha bigatuma batinya kugaruka, bakagira ubwoba bwo gutangiza udushya twabo bavuga ko ntacyo byamara, nta bushobozi bafite, nta n’ubufasha babona. Turashaka kubakangurira no kubabwira ko hari ubufasha. Tugomba kubaba hafi ku buryo twabahuza na bagenzi babo cyangwa izindi nzego dusanzwe dukorana.’’
Ntare yifashishije urugero rw’ikoranabuhanga rya Tap&Go ryatangiye kubyara amafaranga no kugirira akamaro abarihanze.
Mu 2015 nibwo Patrick Buchana Nsenga yashinze AC Group, ikigo kiri mu by’imbere mu gutanga ibisubizo by’ikoranabuhanga, birimo iryo kwishyura amafaranga y’urugendo hakoreshejwe ikarita izwi nka Tap&Go.
Imibare yo mu 2019 igaragaza ko abantu bari bamaze gukoresha Tap&Go inshuro zirenga miliyoni 80 ndetse nibura ku munsi abagenzi bashobora kuyakoresha inshuro ibihumbi 250. Amakarita amaze gutangwa arenga miliyoni 1.5 mu gihe ifite aba-agents 311 baha serivisi abagenzi mu bice bitandukanye.
Mu butumwa bwe, Ambasaderi w’u Rwanda muri Maroc, Sheikh Habimana Saleh, yasangije abitabiriye iki gikorwa uko bagera kuri byinshi bifashishije ubumenyi bafite.
Ati “Nabaganirije ku ruhare rw’umwari n’umutegarugori ku ruhembe rw’iterambere ry’igihugu nk’insanganyamatsiko yahawe Umunsi Mpuzamahanga wahariwe Umugore nuko bahera ku gishoro gito bakagera kuri byinshi.’’
Abitabiriye ‘Diaspora Innovation and Start up Challenge’ basusurukijwe n’urubyiruko rw’abahungu n’abakobwa bibumbiye mu itorero ribyina gakondo ryo muri Maroc.
Muri gahunda ya Guverinoma y’imyaka irindwi izarangira mu 2024, biteganyijwe ko i Kigali hazubakwa ahantu hihariye hazafasha Abanyarwanda n’abanyamahanga bafite impano zihariye kurushaho guhanga ibishya (Kigali Innovation City), gushyiraho Ikigega kigamije guteza imbere imishinga y’ikoranabuhanga n’ibindi.
U Rwanda na Maroc bifitanye umubano mwiza ushingiye ku ngeri nyinshi zirimo nk’uburezi, aho magingo aya hari Abanyarwanda basaga 100 biga muri icyo gihugu, mu mashami arimo Ubuvuzi, Engineering n’ibindi.
Mu minsi ishize, Ambasaderi Habimana yasuye ibigo byashyiriweho guhanga udushya mu ikoranabuhanga mu Rwanda, birimo K Lab, asobanurirwa imikorere n’umusanzu bimaze gutanga mu iterambere ry’u Rwanda.
.@fablabrw & @klabrw were honored to have H.E. @SheikhSalehh, Rwandan ambassador to Kingdom of Morocco 🇲🇦 visiting our premises. pic.twitter.com/895viIn2U8
— FabLab Rwanda (@fablabrw) February 25, 2020
",https://m.igihe.com/diaspora/article/maroc-yatangirijwemo-igikorwa-cyo-gufasha-urubyiruko-rw-abanyarwanda-guhanga,Diaspora
Abanyarwanda batuye muri Mozambique bakoze umuganda mu Mujyi wa Maputo (Amafoto),"Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Abitabiriye umuganda wakozwe ku nshuro ya mbere muri Mozambique bageraga kuri 350, bazibuye ruhurura y’amazi, basukura umuhanda witwa Rua de Timor, bakuraho n’ibyatsi birebire byarengereye iyo ruhurura.
Igikorwa cyakozwe cyatumye amazi yari yararetse muri iyo ruhurura agatera indwara n’umwuka mubi abahaturiye, yongera gutemba.
Abari bahagarariye Minisiteri y’Ubutaka n’Ibidukikije ndetse n’abari bahagarariye ubuyobozi bw’umujyi wa Maputo, bashimye igikorwa cyakozwe n’Abanyarwanda ku bufatanye n’abaturage b’aho, bizeza ubufatanye no kugikangurira abandi.
Ambasaderi w’u Rwanda muri Mozambique, Nikobisanzwe Claude, yasobanuye ko Umuganda ugaragaza umuco mwiza Abanyarwanda bafite wo gufatanya no gushyira hamwe mu bikorwa rusange by’amajyambere, babungabunga ibidukikije, gusukura aho batuye ndetse hirindwa n’indwara z’ibyorezo.
Yashimiye abitabiriye umuganda bagaragaje urugero rwiza ku baturage ba Maputo, anabakangurira kuzitabira ari benshi umuganda utaha maze bakereka ubuyobozi n’abaturage babakiriye muri Mozambique, ko bafatanyije bagira uruhare mu iterambere ry’umujyi wa Maputo n’igihugu muri rusange.
Abaturage ba Mozambique bitabiriye umuganda ari benshi bishimiye igikorwa cyo gusukura aho batuye, banashima ubwitange n’umurava wakoranywe ndetse na Ambasade yawuteguye.
Uyu muganda washimangiye umubano mwiza hagati y’u Rwanda na Mozambique, unaba uburyo bwo gusabana hagati y’Abanyarwanda n’abaturage ba Maputo.
",https://m.igihe.com/diaspora/ibikorwa/article/abanyarwanda-batuye-muri-mozambique-bakoze-umuganda-mu-mujyi-wa-maputo-amafoto,Diaspora
Itsinda ry’Abanyarwandakazi baba mu Bubiligi riri mu bikorwa by’ubugiraneza mu Rwanda,"Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Ni ibikorwa bamazemo iminsi kuva bagera mu Rwanda ku wa 22 Gashyantare 2020, aho basuye imiryango itandukanye irimo uwitwa Nka Tabita ufasha abana baturuka mu miryango itishoboye kubona irerero ugafasha n’ababyeyi babo mu bikorwa by’iterambere.
Indi miryango yasuwe n’iri tsinda ni uwitwa Komeza Intambwe ufasha abakobwa babyariye iwabo kwigira, uboroza amatungo magufi n’uwitwa Izere Mubyeyi ubarizwamo abana bafite ubumuga bwo mu mutwe basanzwe bafashwa na Uwitonze Clémentine [Tonzi].
Umuyobozi uhagarariye abagore muri Diaspora Rugali mu Mujyi wa Bruxelles mu Bubiligi akaba n’umwe mu bagize iri tsinda, Uwamariya Goretti, yavuze ko iki gitekerezo bakigize nyuma ya Rwanda Day yabereye i Bon mu Budage maze batangira gukusanya inkunga bagamije kugira icyo bafasha abategarugori bo mu Rwanda batagize amahirwe nk’ayabo.
Yavuze ko bahisemo abagore kubera ko basa nk’abakiri inyuma mu bijyanye no kwigira.
Ati “Murabizi neza ko abagore aribo bakiri inyuma, baracyafite ibibazo mu by’ubukungu hari bamwe batize ndetse hari abana b’abakobwa batewe inda bakiri bato bibabuza gukomeza kwiga. Izo ni zimwe mu mpamvu zatumye dutekereza guhera ku badamu ariko nitubarangiza n’abagabo nabo tuzabageraho.”
Kuri Uwamariya ibi bikorwa bamazemo iminsi byaberetse ko umugore wo mu cyaro ashoboye mu gihe cyose yaba yahawe ubushobozi.
Ati “Kuba twakoze iki gikorwa byaduhaye ishusho ya nyayo y’umugore wo mu cyaro. Ni abagore b’intwari, bafite imbaraga uramutse ubafashije kwifasha barazamuka vuba cyane, icyo bakeneye ni ukuba umuntu yabafata akaboko akabatinyura mbese bakigirira icyizere bikozwe hirya no hino umugore yazamuka vuba cyane”
N’ubwo iri tsinda ritashatse gutangaza umubare w’amafaranga ritanga muri ibi bikorwa buri muryango risuye riwusigira inkunga y’amafaranga.
Imiryango yasuwe n’iri tsinda yashimye iki gikorwa cy’ubugiraneza yakorewe ivuga ko inkunga yahawe igiye kuyifasha kunoza ibyo yakoraga.
Umuyobozi wa ‘Komeza Intambwe’, Kandutiye Françoise, yavuze ko inkunga yahawe n’iri tsinda izamufasha kwagura ibikorwa by’ubugiraneza umuryango we usanzwe ukorera mu Murenge wa Mageragere birimo koroza inkwavu abakobwa babyariye iwabo no kubaha amafaranga yo gutangira imishinga y’ubucuruzi.
Ati “Inkunga izadufasha cyane, harimo abo nka ‘Komeza Intambwe’ twagiye dufasha ariko bagishaka gukomeza gutera imbere ariko tukaba nta bundi bushobozi twari dufite bwo guhita tubafasha gukomeza kugera aho bifuza kugera nonaha. Turumva iyo nkunga batugeneye izadufasha mu gukomeza gushyigikira iriya mishinga yabo twatangiranye kuko yari igeze ahantu heza ariko nta bushobozi bwo gukomeza kuyishyigikira.”
Iri tsinda ry’abagore baba mu Bubiligi ryagize umwanya wo kwicarana n’abari n’abategarugori baba muri ‘Komeza Intambwe’ bumva aho bavuye naho bageze maze babagaragariza n’imbogamizi bagihura nazo nabo biyemeza kubafasha kuzikemura.
Mungwarakarama Esther umwe mu bategarugori basanzwe bafashwa na Komeza Intambwe yavuze ko inkunga y’iri tsinda izamushoboza kugira ibindi yakora binyuze muri uyu muryango asanzwe abarizwamo.
Ati “Mu by’ukuri nubwo dufite uyu mushinga w’inkwavu tworojwe ariko hari ibindi tuzi gukora hari n’ibyo dushoboye numva wenda hari ubushobozi hari icyo bamfasha bantera inkunga ngashobora no gukora ibindi.’’
Iri tsinda ry’Abanyarwandakazi baba mu Bubiligi kandi ryasuye umuryango ‘Izere Mubyeyi’ usanzwe ufasha abana bafite ubumuga bwo mu mutwe, riwizeza kuzakomeza kuwufasha mu bikorwa by’ubugiraneza ukora.
Ibikorwa by’iri tsinda ry’Abanyarwandakazi byashimwe n’abayobozi bo mu nzego z’ibanze barimo n’Umunyamabanga Nshingwabikorwa w’Umurenge wa Mageragere, Ntirushwa Christophe, wibukije abarigize ko amazi adakwiye gushyuha ngo yibagirwe iwabo wa mbeho.
Iritsinda kandi ryagize umwanya wo kubonana n’abayobozi batandukanye mu Rwanda barimo Perezida w’Inteko Ishinga Amategeko y’u Rwanda, Umutwe w’Abadepite, Mukabalisa Donatille n’uwahoze ari Minisitiri w’Uburinganire n’Iterambere ry’Umuryango, Nyirahabimana Solina aho baganiriye ku iterambere ry’umugore n’umwana w’umukobwa muri rusange n’amategeko abarengera.
",https://m.igihe.com/diaspora/article/itsinda-ry-abanyarwandakazi-baba-mu-bubiligi-riri-mu-bikorwa-by-ubugiraneza-mu,Diaspora
Liège: Abanyarwanda bashinze ishuri rifasha abana babo kwiga Ikinyarwanda n’umuco,"Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Tariki ya 16 Gashyantare IGIHE yanyarukiye mu mujyi wa Liège ahari abanyarwanda batari bake bagize Diaspora nyarwanda, DRB-Rugari Liège, itembera mu ishiri ‘Umuco’.
Iryo shuri ryatangiye mu mpera z‘umwaka ushize wa 2019, bagamije kwishakamo ibisubizo no gufasha abana babo guhorana indangagaciro z’umuco nyarwanda.
Twagirimana uyobora DRB-Rugari-Liège yavuze ko igikorwa batangiye kizafasha abana b’abanyarwanda bari mu mahanga kunga ubumwe no gusigasira umuco nyarwanda.
Ati “Twagerageje kwishakamo uburyo ngo dushyireho iri shuri aho abana bacu bazajya bahurira bakiga Ikinyarwanda, umuco w‘aho bakomoka, rikababera kandi ihuriro ryo kumenyana, kunga ubumwe no gusabana mu gihe bari no kwiga ibijyanye n‘imbyino, indirimbo n‘imihamirizo kuko nabyo n‘igice cy‘amasomo biga.”
Twagirimana yavuze ko iyo abana bigishijwe ayo masomo barushaho gusobanukirwa amateka y’u Rwanda no kuvuga neza Ikinyarwanda.
Ati “Kugira ngo tubigereho habayeho ko ababyeyi babigiramo uruhare batanga umusanzu, ariwo uvamo ibikoresho by‘imfashanyigisho, ubwishingizi bw‘aho dukorera hagize habaye impanuka n‘ibindi. Iki gikorwa gihuza abana n‘ababyeyi babo, usanga bahahurira bagakina igisoro, bakaganira mbese n‘ihuriro n‘ishuri kuri twese.”
 Uyu muyobozi avuga ko icyabagoye ari ukubona abarimu bafite ubumenyi bwifuzwaga kandi bagakorera ubushake, gusa ngo baje kubabona.
Muri iryo shuri harimo ibyiciro bitatu. Abana bafite kuva ku myaka itatu kugeza kuri itandatu biga ukwabo, abo kuva kuri irindwi kugeza ku myaka icumi bakajya ukwabo no kuva kva kuri cumi ukazamura.
Bahabwa amasomo kabiri cyangwa gatatu mu kwezi kuko biga icyumeru kimwe bagasimbuka ikindi bityo bityo.
Isaha ya mbere biga Ikinyarwanda, isaha ikurikiyeho bakiga kubyina bya kinyarwanda n‘ibijyanye n‘umuco n’amateka y‘u Rwanda.
Umwe mu babyeyi bagize ubuyobozi bwa DRB Rugari Liege, Sakumi Sylvie yagize ati “ Ikintu gishimishije cyane ni ukubona ukuntu abana babikunze bitabira batinuba. Iyo umwana wanjye akoze nk‘agakosa nkamubwira ko muhanisha kutaza mu ishuri Umuco, ubwo ntiyongera gukosa kuko kuri bo gusiba ibyo byiza babonye ntibishoboka.”
Yakomeje agira ati “Hari n‘abana bakubwira bati ko icyumweru kitagera ngo tujye mu Rwanda kuko kuri bo kuza kwiga mu ishuri Umuco ni ukuza mu Rwanda, ibi byose rero biratunezaza cyane bikaduha imbaraga zo gukomeza.”
Umwana witwa Timothée Kwizera ufite imyaka icumi yavuze ko kumenya Ikinyarwanda kuri we ari inyungu.
Ati “Ndanezerewe cyane kuko kwiga Ikinyarwanda ni ikintu nemereye bene wacu bari mu Rwanda, ko ngomba kukimenya ngo njye nganira nabo kandi iyo nje aha mpura n‘abandi banyarwanda tukamenyana.”
 Ishuri Umuco gahunda yaryo ni ugutangira saa kumi kugeza saa kumi n’ebyiri z’umugoroba.
Twagirimana yifuza ko amashuri nk‘aya bishobotse buri duce twa DRB Rugari mu Bubiligi twabikora nk‘umuhigo kuko asanga bifasha ababyeyi n’abana.
[email protected]
",https://m.igihe.com/diaspora/article/u-bubiligi-abanyarwanda-bashinze-ishuri-rifasha-abana-babo-kwiga-ikinyarwanda-n,Diaspora
Abayobozi ba Diaspora Nyarwanda muri Amerika bahawe imihigo yo kwesa,"Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Iyi mihigo yasinyiwe mu mwiherero ngarukamwaka wahuje abayobozi 27 ba za diaspora bahuriye Washington DC. Wigiwemo ibyateza imbere umuryango Nyarwanda n’uruhare rw’abo mu mahanga mu guteza imbere igihugu cyababyaye binajyanye n’icyerekerezo 2050.
Perezida w’Umuryango w’Abanyarwanda baba muri Amerika yashimiye abayobozi n’abafatanyabikorwa babo bitabiriye uwo mwiherero wabaga ku nshuro ya gatandatu.
Babwiwe ko mu byo biyemeje umwaka ushize byo kongeraho RCA nshya eshanu mu rwego rwo kwegera Umunyarwanda ahari hose muri Amerika bawurengejeho bakaba uyu mwaka bawutangiye barashyizeho zirindwi.
Yagize ati “Intambwe twateye ntisubira inyuma kandi tuzakomeza kwegera Umunyarwanda aho ari hose muri gahunda izagera muri leta 50.’’
Ambasaderi w’u Rwanda muri Leta Zunze Ubumwe za Amerika, Mukantabana Mathilde, yashimiye abayobozi ibikorwa byiza bakora mu kugaragaza isura nziza y’u Rwanda.
Yabasabye gushyira hamwe kugira ngo biyubake kandi banigira hamwe icyateza imbere u Rwanda.
Ambasaderi Mukantabana yijeje ubufatanye bwa Ambasade mu gihe cyose bazayiyambaza.
Minisitiri w’Ubutegetsi bw’Igihugu, Prof Anastase Shyaka, yibukije abayobozi ba Diaspora Nyarwanda ko aribo bahanzwe amaso nk’abareberera inyungu z’intara ya gatandatu y’u Rwanda.
Yakomeje ati “Nimwe ba meya na ba guverineri mu ntara ya gatandatu. Mufite inshingano zo kumenya neza umubare w’abaturage mufite bityo bikabafasha gufata ingamba zifatika no kwesa imihigo mukoresheje imibare n’ibipimo bifatika.’’
Yabibukije ko bakwiye gushyira Ubunyarwanda muri byose kugira ngo binabafashe kugaruza intama zatakaye.
Muri uyu mwiherero hanabaye ibiganiro byagaragarijwemo intambwe imiryango y’Abanyarwanda baba mu mahanga (RCA) bagezeho biyubaka, uko bateza imbere ishoramari n’izindi gahunda zigamije guteza imbere ubukungu bw’u Rwanda n’imibereho y’abaturage.
Abawitabiriye bemeje ko mu mwaka wa 2020-2021 imihigo yahurijweho izatangirwa raporo kuri Minisiteri y’Ubutegetsi bw’Igihugu.
Mu mihigo yasinyiwe harimo kugaragaza ubumwe n’ubwiyunge muri za RCA no gushyira Ubunyarwanda imbere mu rwego rwo gucyura intama zatakaye, kurwanya abifuriza u Rwanda nabi n’abapfobya Jenoside yakorewe Abatutsi; kongera imbaraga mu gukangurira Abanyamerika gusura u Rwanda binyuze muri gahunda yo kumenyekanisha ibyiza birurimo ‘Visit Rwanda’, aha buri RCA izajya igaragaza ibyiza by’u Rwanda binyuze mu mamurikagurisha y’ubukerarugendo abera mu mijyi 27 ya Amerika; gushakira isoko ibicuruzwa bya Made In Rwanda mu isoko rya Amerika; kubaka ubucuti hagati y’imijyi batuyemo n’iyo mu Rwanda ndetse no kwigisha umuco, ururimi, imbyino n’indangagaciro Nyarwanda.
Buri muyobozi yasabwe kuzatanga raporo y’ibyakozwe nyuma y’umwaka. Uyu mwiherero wasojwe abayobozi bifatanya n’Abanyarwanda n’inshuti zabo mu gusengera u Rwanda no kururagiza Imana.
",https://m.igihe.com/diaspora/article/abayobozi-ba-diaspora-nyarwanda-muri-amerika-bahawe-imihigo-yo-kwesa,Diaspora
USA: Minisitiri Shyaka yasabye abanyarwanda baba mu mahanga gukomeza kuba umwe,"Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Yabitangaje tariki 8 Gashyantare muri Leta ya Maryland, muri Leta Zunze Ubumwe za Amerika mu muhango ngarukamwaka wo gusengera u Rwanda uzwi nka Annual Rwanda Prayer Banquet wabereye muri Sheraton Hotel.
Ni ku nshuro ya 18 abanyarwanda baba mu mahanga, inshuti z’u Rwanda bavuye mu bice bitandukanye bya Amerika birimo Washington DC, Maryland na Virginia n’ahandi, bahura bagashimira Imana ibyo yagejeje kuri bo n’igihugu cyabo, no kuyiragiza umwaka mushya.
Mu myaka 18 ishize, intego y’uyu muhango wo gusengera u Rwanda iracyari ukuragiza Imana u Rwanda, gusengera abayobozi barwo, abaturage barwo, guteza imbere ubumwe, kwizera n’urukundo.
Minisitiri Anastase Shyaka wari umushyitsi mukuru, yasobanuriye abari aho indangangaciro zigaragaraza umuyobozi mwiza kandi ukomeye, aboneraho umwanya wo gusaba abanyarwanda bari mu mahanga gukomeza kunga ubumwe no kuzirikana u Rwanda mu byo bakora byose.
Perezida wa Rwanda Prayer Banquet, Antoinette Kanyabutembo, yashimiye abitabiriye iryo sengesho rigamije kuragiza Imana u Rwanda, abasaba gusengera amezi make asigaye ngo icyerecyezo igihugu cyari cyarihaye cya 2020 kirangire no kuyiragiza icyerecyezo gishya 2050.
Umushoramari Dale Dawson uri no mu bajyanama ba Perezida Paul Kagame, yahishuye uburyo bwa mbere aza mu Rwanda yabitewe na Musenyeri John Rucyahana, yahagera akumva ahamagariwe gufasha abanyarwanda.
Yahise ashinga umuryango Bridge2Rwanda ufasha abanyeshuri b’abanyarwanda b’abahanga kubona uburezi mpuzamahanga no gukurura abashoramari kuza gushora imari yabo mu Rwanda. Guhera mu 2002, Dawson na Bridge2Rwanda bagize uruhare mu gutangiza no guteza imbere ubucuruzi butandukanye n’indi mishinga igamije guteza imbere abaturage.
Umuyobozi wungirije wa Kaminuza y’u Rwanda ushinzwe iterambere, Dr Charles Muligande yagarutse ku rugendo rwe ubwo yagarukaga mu Rwanda mu 1994 avuye i Washington DC , avuga ku ngorane igihugu cyahuye nazo n’uburyo cyongeye kwiyubaka . Muligande kandi yavuze ko kwizera n’agakiza aribyo byagiye bimuyobora mu mirimo yose yagiye ashingwa.
Ambasaderi w’u Rwanda muri Leta Zunze Ubumwe za Amerika, Mathilde Mukantabana yasabye umwanya wo gusengera abayobozi ba diaspora nyarwanda, abateguye ayo masengesho n’abandi kugira ngo babashe gusohoza inshingano bahawe.
Uyu mwaka insanganyamatsiko y’umuhango wo gusengera u Rwanda yari ijambo riboneka muri Zaburi igice cya 100:5 rivuga riti “Kuko Uwiteka ari mwiza, Imbabazi ze zihoraho iteka ryose, Umurava we uhoraho ibihe byose.”
",https://m.igihe.com/diaspora/article/usa-minisitiri-shyaka-yasabye-abanyarwanda-baba-mu-mahanga-gukomeza-kuba-umwe,Diaspora
IBUKA France yabonye umuyobozi mushya,"Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Umuyobozi mushya wa IBUKA France ifite icyicaro i Paris yemerejwe mu Nteko Rusange isanzwe yateraniye i Paris ku wa 8 Gashyantare 2020.
Iyi nteko yagaragarijwemo ibikorwa byakozwe mu 2019, byemejwe binatorwa ku bwiganze bw’abayitabiriye. Umunyamabanga Mukuru wa IBUKA France, Ngaruye Ildephonse, yanagaragaje raporo ku mikoreshereze y’amafaranga na yo yemejwe.
Inteko rusange yemeje Nsanzimana Etienne ku mwanya wa Perezida; Visi Perezida ni Jessica Mwiza Gérondal; Ngaruye Ildephonse yongeye kugirwa Umunyamabanga Mukuru akaba yungirijwe na Munderere Enatha; Umubitsi ni Umugwaneza Gloriose na Kalisa Christian umwungirije. Aba bayobozi batorewe manda y’imyaka itatu.
Inshingano Nsanzimana yahawe azazifatanya no kuyobora IBUKA Europe, kuko u Bufaransa aribwo bugezweho, bugomba kuyobora uwo muryango hashingiwe ku mitererere yawo igena ko ibihugu bisimburana ku buyobozi.
Ibuka-Europe ni ihuriro ryatangiye mu 2003, amasezerano yo gukora byemewe n’amategeko ashyirirwaho umukono i Paris tariki ya 20 Ugushyingo 2010.
Nsanzimana w’imyaka 45 atuye i Paris mu Bufaransa aho abana n’umuryango we, umugore n’abana babiri. Uyu mugabo yari amaze igihe kirekire ari umwe mu bagaragara bya hafi mu bikorwa bitandukanye bitegurwa na IBUKA, haba mu Burayi cyangwa mu Rwanda.
Mu kiganiro na IGIHE, Nsanzimana yavuze ko yishimiye icyizere yagiriwe cyo guhabwa inshingano zo kuyobora IBUKA France.
Yagize ati “Nishimiye kuba natorewe kuba Perezida wa IBUKA France. Ndashimira Dr Kabanda wayoboraga uyu muryango ku bikorwa yawugejejeho. Ngiye gutera ikirenge mu cye. Nzakomereza aho yari ageze kuko yakoze ibikorwa bikomeye.’’
IBUKA France yatangiye kugirana ibihe byiza n’iki gihugu. Umwaka wa 2019 wagaragaje agacu ko guhindura intekerezo ku ruhare rw’u Bufaransa muri Jenoside yakorewe Abatutsi no kwibuka ayo mahano nk’uburyo bwo guha agaciro inzirakarengane z’Abatutsi basaga miliyoni bambuwe ubuzima.
Mu 2019 u Bufaransa bwasohoye iteka rya Perezida wa Repubulika n° 2019-435 ryo ku wa 13 Gicurasi 2019, rigena ko kuwa 7 Mata, ari itariki ngarukamwaka yo kwibuka Jenoside yakorewe Abatutsi.
Ingingo ya Mbere y’iri teka ivuga ko ‘Itariki ngarukamwaka yo kwibuka Jenoside yakorewe Abatutsi ni 7 Mata’.
Ingingo ya Kabiri ivuga ko ‘Buri mwaka kuri iyi tariki, ibikorwa byo kwibuka bizajya bitegurwa i Paris. Ibikorwa nk’ibi kandi bishobora gutegurwa kandi muri buri ntara bigizwemo uruhare n’umuyobozi wayo [Perefe]’.
Ingingo ya Gatatu yaryo ivuga ko Minisitiri w’Intebe afite inshingano zo gushyira mu bikorwa iri teka, rizasohoka mu igazeti ya leta ya Repubulika y’u Bufaransa.
Iteka ryashyizweho rizafungura amarembo ku bikorwa byo kwibuka bizajya bitegurirwa i Paris nkuko bisanzwe ariko bikanagera mu zindi ntara.
IBUKA France yagaragaje ko iki cyemezo ari intangiriro nziza mu kongera kunoza umubano w’impande zombi. Uyu muryango ufite inzibutso za Jenoside yakorewe Abatutsi mu 1994, zirenze 10 mu Bufaransa.
",https://m.igihe.com/diaspora/ibikorwa/article/ibuka-france-yabonye-umuyobozi-mushya,Diaspora
U Buholandi: Itsinda ry’abanyarwanda mu rugendo shuri ku bikorwa by’ubuhinzi bugezweho ,"Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Abagize iryo tsinda baturutse muri Minisiteri y’Ubuhinzi n’Ubworozi, Ikigo cy’Igihugu gishinzwe ubuhinzi n’ubworozi (RAB) no muri Minisiteri y’Uburezi.
Urugendo shuri rukaba rwari rugamije kureba no kugereranya uko gahunda z’u Rwanda zo gusangira amakuru, ubumenyi n’ubuhanga mu buhinzi zihagaze ugereranyije n’izo muri Leta y’u Buholandi mu buhinzi kugira ngo habeho ubufatanye bwo guhindura no kujyana n’imikorere igezweho mu bigo byigenga, ibya Leta, mu burezi hagendewe ku byo u Buholandi bwagezeho mu mu mikoranire y’inzego z’iterambere muri gahunda bwise ‘Triple Helix’.
Ubu buryo bw’imikorere (The Triple Helix Model of Innovation), ni uburyo bw’imikoranire bukoreshwa mu bashakashatsi muri za Kaminuza no mu bindi bigo bitandukanye, byaba ibya Leta y’u Buholandi cyangwa ibyigenga, mu rwego rwo guteza imbere ubukungu n’imibereho myiza y’abaturage.
Iri tsinda ryavuye mu Rwanda ryashoboye kandi kwibonera uburyo mbarutso u Buholandi bwashoboye guhindura imikorere n’imikoranire ku buryo izo serivisi zo gutanga ubumenyi n’amakuru mu buhinzi byavuye mu maboko ya leta bikajya mu maboko y’abikorera mu buryo bwa tekiniki burambye kandi bwihagije mu ngengo y’imari.
Ni uburyo mbarutso buboneye buzafasha kunoza gahunda ya Minagri yitwa ‘Twigire Muhinzi’, igamije kuzakoreshwa mu kwagura ibikorwa by’iterambere mu buhinzi bwitwa ‘Customized Agriculture Extension System (CAES)’ mu Cyongereza.
Mu buryo bwimbitse rero iyi gahunda yari igamije kurebera hamwe uburyo habaho ubufatanye hagati y’ibihugu byombi mu bihe biri imbere, kongera imbaraga mu buvugizi mu bijyanye na gahunda z’ubuhinzi no gukomeza kongera ibibura ngo habeho ubumenyi bwifuzwa ku banyeshuri bajya kwiga mu Buholandi ibijyanye n’ubuhinzi.
Abanyarwanda bagize iri tsinda bagize umwanya kandi wo gusura ahantu hatandukanye, ibiro bikuru bya Minisiteri y’ubuhinzi mu Buholandi, Kaminuza y’Ubuhinzi ya Wageningen n’iya Van Hall Larenstein, Ikigo cy’ubworozi cya Deventer, Ikigo mpuzamahanga cy’ibirayi (World Potato City) mu mujyi wa Emmeloord, aha hakaba hazwi ko hera ibirayi cyane.
Basuye kandi ishuri tekiniki ry’ubworozi (Dairy Campus) mu ntara ya Friesland izwi ku rwego mpuzamahanga mu kwigisha uburyo bugezweho bwo korora kijyambere hakoreshejwe ikoranabuhanga nka za mudasobwa.
Iyi gahunda yashobotse ku bufatanye bwa Minagri, Ambasade y’u Buholandi mu Rwanda, RDB, RAB, RVO, NUFFIC n’Ambasade y’u Rwanda mu Buholandi.
Itsinda ryavuye mu Rwanda kandi ryakiriwe na Ambasaderi w’u Rwanda mu Buholandi Jean Pierre Karabaranga n’abakozi ba Ambassade, banahura n’abanyeshuri b’Abanyarwanda biga mu Buholandi by’umwihariko abarimo bakurikira amasomo mu bijyanye n’Ubuhinzi.
Baganiriye uko ibyo urugendo shuri rwagenze n’uburyo bazajya babihererekanyaho amakuru buri muntu ku rwego rwe ngo bigirire u Rwanda akamaro.
[email protected]

",https://m.igihe.com/diaspora/article/u-buholandi-itsinda-ry-abanyarwanda-mu-rugendo-shuri-ku-bikorwa-by-ubuhinzi,Diaspora
"U Bwongereza: Abanyarwanda bizihije Umunsi w’Intwari, banerekwa filimi The 600 ","Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Ibi birori byizihirijwe mu ishuri rya Harrow riri mu bigo by’amateka mu Bwami bw’u Bwongereza ku wa Gatandatu w’icyumweru gishize. Iryo shuri ryatangiye 1572 ryizwemo n’abarimo Winston Churchill wabaye Minisitiri w’Intebe w’u Bwongereza (1940-1945), Hussein bin Talal wabaye Umwami wa Jordania hagati ya tariki ya 11 Kanama 1952 kugeza mu 1999 n’Umuyobozi w’Ikirenga (Emir) wa Qatar, Sheikh Taimim bin Hamad Al Thani.
Ni igikorwa cyitabiriwe n’abasaga 300 batuye mu Bwongereza harimo abanyeshuri, inshuti z’u Rwanda, abagize gahunda ya Commonwealth Future Programme n’abandi.
Ambasaderi w’u Rwanda mu Bwongereza, Karitanyi Yamina, yashimiye abaje kwifatanya n’Abanyarwanda muri uwo muhango.
Mu ijambo rye yikije ku kuvuga ibigwi ingabo zitangiye u Rwanda asaba abashyitsi kutayoborwa n’umuhate gusa ahubwo n’urukundo rw’igihugu n’abaturage barwo.
Kalemera Kalisa Jonathan umwe mu Banyarwanda bamaze igihe mu Bwongereza yatanze ikiganiro kigaragaza ishusho y’uburyo ubutwari bushobora kutaba urugamba rw’amasasu gusa. Yavuze ko ubutwari ari “gukorera abandi.’’
Yatanze urugero rw’umusore witwa Emmanuel Niringiyimana wamenyekanye kubera ko yakoresheje amaboko ye yubaka umuhanda uhuza Gashari na Murambi mu Karere ka Karongi mu Ntara y’Uburengerazuba.
Yagize ati “Yabikoreye abandi atari we ubwe.”
Yasabye kandi abitabiriye iki gikorwa kuba intwari aho bari hose no mu byo bakora byose abaha urugero rwo kwigira ku Nkotanyi zageze kuri byinshi nubwo zitari zifite ubushobozi.
Abitabiriye iki gikorwa beretswe filimi “The 600: Soldiers’ Story”. Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Uyu mwaka insanganyamatsiko yagiraga iti ‘‘Ubutwari mu Banyarwanda, agaciro kacu.’’ukaba usanzwe wizihizwa tariki ya 1 Gashyantare.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/u-bwongereza-abanyarwanda-bizihije-umunsi-w-intwari-banerekwa-filimi-the-600,Diaspora
Abanyarwanda baba muri Diaspora bafunguriwe konti yo gufasha Mutuelle de santé,"Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Mu ibaruwa yandikiwe abahagarariye u Rwanda mu mahanga bose, Minisiteri y’Ububanyi n’Amahanga n’Ubutwererane Mpuzamahanga yabasabye kumenyesha abanyarwanda bose ko inkunga yose iturutse muri Diaspora igamiie ishyirwa mu bikorwa rya gahunda y’Ubwisungane mu kwivuza izajya ishyirwa kuri konti ya RSSB nomero 440207884 yitwa RSSB-CBHI iherereye muri KCB Bank.
Mu myanzuro 12 yafatiwe mu nama y’lgihugu y’Umushyikirano ya 17 yateraniye i Kigali kuwa 19 kugeza ku ya 20 Ukuboza 2019, umwanzuro wa 8 wasabaga ko hashyirwaho uburyo bwo gufasha abanyarwanda baba mu mahanga kunganira ishyirwa mu bikorwa rya gahunda za leta zinyuranye harimo Ubwisungane mu Kwivuza (Mutuelle de Sante) no gukoresha ubumenyi bafite mu ngeri zitandukanye iyo baje mu kiruhuko mu Rwanda.
Ibikorwa bishyigikira iterambere ry’u Rwanda biturutse mu banyarwanda baba mu mahanga byiyongera umunsi ku wundi. Muri byo harimo gushora imari mu bikorwa bitandukanye by’ubucuruzi mu Rwanda, gushyigikira gahunda za Leta zitandukanye zigamije iterambere rusange n’ibindi.
Mu mpera z’umwaka ushize Banki Nkuru y’u Rwanda, BNR, yavuze ko kuva mu 2010 kugera 2019, amafaranga Abanyarwanda baba mu mahanga bohereza imbere mu gihugu yiyongereye ku gipimo cya 158%.
Kimwe mu bikorwa byagize uruhare rukomeye mu gufasha abanyarwanda baba mu mahanga kongera uruhare rwabo mu iterambere ry’igihugu ni ‘Rwanda Day’, aho kuva yatangira mu 2010, yasize amateka akomeye mu mpande zose z’Isi, ariko inaba ikivumbikisho cyatumye uruhare rwa diaspora nyarwanda mu iterambere ry’ubukungu bw’igihugu rwiyongera mu buryo budasanzwe.
Imibare ya Banki Nkuru y’igihugu, BNR, igaragaza ko mbere y’uko Rwanda Day itangira, nko hagati y’umwaka wa 2000 na 2005, amafaranga abanyarwanda baba mu mahanga boherezaga mu gihugu buri mwaka yari hagati ya miliyoni 3.6 na miliyoni 8.6 z’amadorali, mu gihe hagati ya 2006 na 2010 yavuye kuri miliyoni 25 agera kuri miliyoni 98.2 z’amadorali.
Impinduka zikomeye zagaragaye kuva gahunda ya Rwanda Day yatangira, amafaranga abanyarwanda baba mu mahanga bohereza imbere mu gihugu yariyongereye ava kuri miliyoni 98,2 muri 2010 agera kuri miliyoni 253 z’amadorali mu 2018, ni ukuvuga asaga miliyari 250 z’amanyarwanda.
Mu bihe bitandukanye kandi hagiye hagaragara ibikorwa byo kwishyurira ubwisungane mu kwivuza abaturage batishoboye bo mu turere dutandukanye bikozwe n’abanyarwanda baba mu mahanga bahurizaga ubushobozi mu bihugu batuyemo.
Zimwe mu mbogamizi bagaragazaga harimo kuba uburyo bwo gukusanya iyo nkunga bwaratwaraga igihe n’ikiguzi kitari gito mu kohererezanya amafaranga ndetse hakiyongeraho n’itike y’ababaga bazanye ayo mafaranga, nyamara iyo haza kuba uburyo buhuriweho na bose bw’ikoranabuhanga, byari kurushaho koroha no gukuraho izindi nzitizi.
Guhera muri uyu mwaka w’ingengo y’imari Guverinoma yongereye amafaranga ishyira mu bwisungane mu kwivuza ‘Mutuelle de santé’.
Ikigo cy’Ubwiteganyirize mu Rwanda (Rwanda Social Security Board-RSSB) kivuga ko iyi nyongera ingana na miliyari 10 z’amafaranga y’u Rwanda, izafasha muri gahunda yo kugeza ubuvuzi kuri bose.
Imibare ya RSSB igaragaza ko ingano y’imisanzu y’abanyamuryango ba mutuelle de santé harimo nayo leta yabageneraga ari miliyari 32,8 ; mu gihe ayo bakoresha angana na miliyari 47,4 ibintu byatumaga bagira igihombo cya miliyari 14,6 buri mwaka.
",https://m.igihe.com/diaspora/article/abanyarwanda-baba-muri-diaspora-bafunguriwe-konti-yo-gufasha-mutuelle-de-sante,Diaspora
Abanyarwanda batuye mu Busuwisi bizihije Umunsi w’Intwari (Amafoto),"Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Ibirori byo kwizihiza Umunsi w’Intwari wahawe insanganyamatsiko igira iti “Ubutwari mu Banyarwanda, Agaciro kacu’’ byabaye ku wa 1 Gashyantare 2020.
Ibi birori byabimburiwe no kwerekana Filimi yitwa “The 600: Soldiers’ Story”, yerekanwe bwa mbere mu Busuwisi.
Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Nyuma yo kureba filimi, hakurikiyeho ubusabane bwaranzwe n’imbyino n’imihamirizo by’Itorero Urunana rigizwe n’abana b’Abanyarwanda batuye mu Busuwisi.
Ambasaderi w’u Rwanda mu Busuwisi, Rwakazina Marie Chantal, yasobanuriye abitabiriye ibi birori ko Umunsi w’Intwari ukomeye cyane ku Banyarwanda, wizihizwa kugira ngo twibuke, dushimire ndetse dusingize ibikorwa bifitiye u Rwanda akamaro intwari z’ingeri zose zakoze mu bihe bitandukanye.
Yasobanuye ko u Rwanda rwagize umugisha wo kugira intwari mu bihe bitandukanye.
Ambasaderi Rwakazina yasangije abitabiriye iki gikorwa ibice bitandukanye by’intwari u Rwanda rufite.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Yanagarutse cyane ku butwari bw’Ingabo zahoze ari iza FPR-Inkotanyi zari ziyobowe na Paul Kagame maze zigahagarika Jenoside yakorewe Abatutsi ndetse zikabohora u Rwanda.
Yibukije ko n’ubwo ingabo za FPR zari zifite ubushobozi buke ugereranyije n’umwanzi bahanganaga, bitanze batizigamye maze inzozi zabo bazigeraho zo kubaka u Rwanda rubereye bose, rutekanye, rufite amahoro, ituze n’imiyoborere myiza.
Ati “Uburyo bwiza bwo kwizihiza no kuzirikana intwari z’u Rwanda ni ukugera ikirenge mu cyazo. Ubutwari mu Banyarwanda niko Gaciro kacu.’’
Abanyarwanda basabwe kugira ubudasa mu byo bakora byose no mu myitwarire yabo, baharanira ibikorwa by’ubutwari.
Urubyiruko by’umwihariko rwabwiwe ko guha umuco warwo agaciro ari ingenzi ku hazaza harwo n’ah’igihugu cyarwibarutse.
Ambasaderi Rwakazina ati “Ni ngombwa gusigasira ibyagezweho no kubiteza imbere, guhanga ibishya bigamije iterambere n’imibereho y’Abanyarwanda, gukora cyane ndetse no gukora umurimo unoze. Ni byiza gushyigikira ubumwe n’ubufatanye bw’Abanyarwanda na gahunda zijyanye n’iterambere ry’igihugu.’’
Umunsi Mukuru w’Intwari wari witabiriwe n’abantu bagera kuri 300 baturutse mu mpande zitandukanye z’u Busuwisi. Byasojwe ababyitabiriye basangira banasabana.
",https://m.igihe.com/diaspora/article/abanyarwanda-batuye-mu-busuwisi-bizihije-umunsi-w-intwari-amafoto,Diaspora
"Abanyarwanda baba muri Turikiya bizihije umunsi w’Intwari, batora abayobozi bashya","Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Ni igikorwa cyateguwe na Ambasade y’ u Rwanda muri Turikiya, umuryango w’abanyarwanda baba muri icyo gihugu na Kaminuza ya Duzce.
Iyo nama yitabiriwe n’abanyarwanda 149 biganjemo abanyeshuri n’abandi banyarwanda baba muri Chypre.
Ambasaderi w’u Rwanda muri Turikiya, Williams Nkurunziza yaboneyeho umwanya wo kuganira n’ubuyobozi bwa Kaminuza ya Duzce, ibiganiro byabo byibanda cyane ku bufatanye mu buhinzi n’ibijyanye n’amashyamba.
Bahuye tariki 31 Mutarama aho impande zombi zaganiriye ku buryo haba ubufatanye mu by’ubushakashatsi mu bijyanye n’ibihingwa by’ibinyamisogwe yerera mu butaka bijya kumera nk’ubunyobwa.
Umuyobozi w’iyo kaminuza, Prof. Dr. Nigar Demircan Cakar yavuze ko azohereza abarimu b’inzobere mu by’ubutaka n’amashyamba, bakaza gukora ubushakashatsi mu Rwanda kugira ngo barebe ko hari ibihingwa byera muri Duzce byakwera no mu Rwanda.
Yavuze ko kandi azohereza inzobere mu by’amashyamba n’inzobere mu by’inyoni gukora ubushakashatsi mu mashyamba atandukanye mu Rwanda, ku miti gakondo n’inyoni zo mu Rwanda.
Kaminuza ya Duzce izwiho kuba imwe mu zikomeye muri Turikiya mu bijyanye n’amashyamba, ubuhinzi ndetse n’ubuvuzi.
Abanyarwanda baba muri Turikiya baboneyeho n’umwanya wo kwifatanya n’abayobozi ba Kaminuza ya Duzce mu muganda, aho bateye ibiti mu gace kitiriwe Rwandan Park imbere muri Kaminuza.
Muri Kaminuza ya Duzce higa abanyarwanda 30 mu bijyanye n’ubuvuzi, ububanyi mpuzamahanga n’ibindi.
Kuwa 1 Gashyantare, Abanyarwanda baba muri Turikiya n’inshuti z’u Rwanda bifatanyije kwizihiza umunsi w’Intwari, haba irushanwa ry’umupira w’amaguru ryitiriwe ubutwari aho ikipe y’u Rwanda yatwaye igikombe itsinze ikipe ya Kaminuza ya Duzce.
Herekanywe kandi filime The 600 igaragaza ubutwari bw’abasirikare b’Inkotanyi bari mu ngoro y’Inteko Ishinga Amategeko ubwo Jenoside yatangiraga, bagatanga umusanzu ukomeye mu kuyihagarika.
Ambasaderi Nkurunziza yavuze ko ari iby’ingenzi ko abanyarwanda bafatanya mu kurinda ibyagezweho, bafasha Guverinoma muri gahunda zigamije iterambere n’imibereho myiza.
Yasabye urubyiruko kwigira ku butwari bw’intwari z’u Rwanda, zatanze ubuzima bwazo mu kwitangira kubohora u Rwanda.
Kuri uwo munsi kandi hakozwe inteko rusange y’umuryango w’abanyarwanda baba mu mahanga, ishami rya Turikiya, bareba ibyagezweho umwaka ushize n’ibyitezwe uyu mwaka.
Hakozwe amatora hatorwa komite nshya , Salim Niyigena atorerwa kuba umuhuzabikorwa,, umwungirijwe aba Faustin Rutayisire, David GATARI atorerwa kuba umunyamabanga, ushinzwe uburinganire yabaye Latifa Vanessa KARANGWA, ushinzwe umutungo aba Honorine MIZERO mu gihe Aisha UWASE yatorewe ishami rya siporo n’urubyiruko.
",https://m.igihe.com/diaspora/article/abanyarwanda-baba-muri-turikiya-bizihije-umunsi-w-intwari-batora-abayobozi,Diaspora
Abanyarwanda baba muri Mali bizihije Umunsi w’Intwari (Amafoto),"Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Kuri iyo tariki Perezida Paul Kagame yashyize indabo ku Gicumbi cy’Intwari i Remera mu Mujyi wa Kigali. Yari aherekejwe n’abayobozi barimo Minisitiri w’Intebe, Dr Ngirente Edouard; Perezida wa Sena, Dr Iyamuremye Augustin; Perezida w’Umutwe w’Abadepite, Mukabalisa Donatille na Minisitiri w’Ingabo, Maj Gen Albert Murasira.
Uretse abari imbere mu gihugu, Abanyarwanda baba mu mahanga nabo bizihije uyu munsi mu nsanganyamatsiko igira iti ‘‘Ubutwari mu Banyarwanda, agaciro kacu.’’
Mu ijambo Perezida w’Umuryango w’Abanyarwanda baba muri Mali, Alice Gasarabwe, yagejeje ku bitabiriye icyo gikorwa, yagarutse ku bikorwa by’intwari zitangiye u Rwanda kubera urukundo zari zirufitiye.
Yasabye Abanyarwanda baba muri Mali ko indangagaciro intwari zagaragaje zakomeza kubaranga, bityo bakarushaho gutanga umusanzu mu kubaka u Rwanda rwa none n’urw’ahazaza.
Umunsi w’Intwari wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31. Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru.
Intwari z’u Rwanda ziri mu byiciro bitatu ari byo Imanzi kigizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange.
Icyiciro cya gatatu ni Ingenzi ariko nta ntwari n’imwe irashyirwamo.
",https://m.igihe.com/diaspora/ibikorwa/article/abanyarwanda-baba-muri-mali-bizihije-umunsi-w-intwari-amafoto,Diaspora
"U Bufaransa: Abanyarwanda bizihije Umunsi w’Intwari, banakira Ambasaderi Ngarambe i Paris","Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Ni nyuma y’uko ambasaderi Dr. François Xavier Ngarambe atanze impapuro zo guhagararira u Rwanda mu Bufaransa no mu biro bya Louise Mushikiwabo Umunyamabanga mukuru w‘Umuryango mpuzamahanga w’Ibihugu bivuga Igifaransa (OIF).
Ambasaderi Dr. Ngarambe ku mugaragaro yakiriwe n‘ abanyarwanda n‘ inshuti zabo batuye mu Bufaransa, umuhango wabereye i Paris mu nzu y’ubuyobozi bw’agace k’Umujyi wa Paris yitwa ’Mairie du 3e arrondissement de Paris’.
Mu ijambo ryo guha ikaze Amb. Ngarambe, Uwase Angelique uyobora Diaspora Nyarwanda mu Bufaransa, yashimiye abanyarwanda n‘inshuti zabo baje ari benshi kwakira bwa mbere ku mugaragaro Ambasaderi mushya waje guhagararira u Rwanda mu Bufaransa, no kwizihiriza hamwe umunsi mukuru w‘Intwari.
Uwase yijeje ambasaderi Ngarambe ubufatanye kandi anamwereka Komite nshya baherutse gutora iyoboye Diaspora Nyarwanda mu Bufaransa, anifuriza abanyarwanda umwaka mushya muhire .
Amb. Ngarambe na we yafashe ijambo, ashimira abanyarwanda batuye mu Bufaransa uburyo baje kumwakirana urugwiro.
Yagize ati “Uyu munsi ntabwo uri uwo kuvuga amagambo menshi, ni uwo kwishimana. Nishimiye kubabona muri benshi tugasangira kandi tukifurizanya umwaka mushya muhire wa 2020. Igihe nitwe tukigena kwifurizanya umwaka n‘ubu birashoboka.”
Amb. Ngarambe yavuze ko bibaye mahire kuko bihuriranye n‘umunsi mukuru ukomeye mu mateka yaranze u Rwanda mu bihe bishize, aho rwibuka kandi rugashimira Intwari zitanze ngo Abanyarwanda bagere aho bageze ubu.
 Ati “ Habayeho abagabo n‘abagore bitanze bamwe bahasiga ubuzima bwabo. Uyu munsi ni uwo kubibuka bidasanzwe ahubwo dutera ikirenge mu cyabo.”
 Amb. Ngarambe yababwiye urubyiruko kugera ikirenge mu cy’intwari z’u Rwanda, bahiga kudatatira icyo gihango.
Ati ""Kwifurizanya umwaka mushya; dukwiriye guhiga ko tutazatatira igihango cy’intwari zatwitangiye ari nazo dukesha uko turi uyu munsi; dukwiye kwiyemeza kandi birashoboka kuba intwari buri wese mu kigero cye mu nshingano ze. Twese duhuriza ku ntego yo kubumbatira ubumwe bw’abanyarwanda, kubaka igihugu kigendera ku amategeko, igihugu gitekanye kandi gikungahaye kibikomora ku murimo wacu, igihugu cyasubiranye agaciro kacyo mu ruhando rw’amahanga"".
Yavuze ko inshingano yahawe azazikora neza, aha serivisi nziza abamugana bose ntawe aheje.
Pierre Aidenbaum uyobora ako gace k’Umujyi wa Paris, na we mu ijambo rye yahaye ikaze Amb. Ngarambe, ati “Murisanga muri uyu mujyi nyobora, murisanga mu Bufaransa.”
Umugoroba wanavugiwemo kandi uko abanyarwanda bo mu Bufaransa bakora igikorwa cya Connect Rwanda kigamije kugeza telefone zigezweho buri muryango mu Rwanda, bamwe bahava biyemeje kuyishyira mu bikorwa.
Ni umugoroba waranzwe n‘ubusabane kandi witabiriwa n‘abantu benshi bavuye mu nguni zose z‘u Bufaransa. Bwabaye uburyo kandi bwo gukomeza guhanahana amakuru berekana ibikorwa bafite mu minsi iri mbere.
 Abahanzi barimo Ben Kayiranga n‘ababyinnyi n‘intore zo mu itorero Inyambo za Lille mu majyaruguru y‘u Bufaransa basusurukije abitabiriye.
Inkuru mu mafoto

[email protected] 

",https://m.igihe.com/diaspora/U-Bufaransa-Abanyarwanda-bizihije-Umunsi-w-Intwari-banakira-Ambasaderi-Ngarambe-i-Paris,Diaspora
Amb Masozera yasabye Abanyarwanda gukomeza kuba intwari kugira ngo bagere ku cyerecyezo 2050,"Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi Masozera yabigarutseho kuri uyu wa 1 Gashyantare 2020, ubwo Abanyarwanda baba muri Kenya n’inshuti zabo, bizihizaga umunsi w’Intwari.
Uyu ni umuhango wabaye mu gihe Abanyarwanda hirya no hino bifatanyaga mu kwibuka Intwari z’igihugu, no gukomeza kuzirikana akamaro k’ubutwari mu iterambere ry’igihugu.
Mu butumwa yatanze, Ambasaderi Dr Mosozera yibukije abari bitabiriye iki gikorwa ko mu gutangira uyu mwaka, ubutumwa umukuru w’igihugu yatanze, yabwiye Abanyarwanda ko umwaka wa 2019 warangiye neza, akabasaba gukora ngo umwaka mushya uzabe mwiza kurushaho.
Yagize ati “Perezida wa Repubulika yavuze ko hari byinshi u Rwanda rwagezeho kandi tugomba kubyishimira, harimo umutekano wakomeje kugaragara mu gihugu, ubukungu bwiyongereye, imibereho y’Abanyarwanda yateye imbere nubwo mu bice bimwe na bimwe habaye ibibazo biturutse ku ngaruka y’ibiza, ibi byose bikaba byarakozwe kubera ubufatanye bw’Abanyarwanda.”
Masozera yavuze ko umunsi w’ intwari ufasha abanyarwanda kwibuka abakoze ibikorwa bidasanzwe kugira ngo u Rwanda rube igihugu gikomeye kandi kirangwa n’indangagaciro, ubumwe, gukora cyane kandi ugakora akazi kanoze, gukunda igihugu no kuba indakemwa.
Yavuze ko izi ndangagaciro ari ngombwa ko zivugwa zikanasubirwamo kenshi, cyane cyane kugira ngo hibutswe urubyiruko kutazigera ruzibagirwa kuko arizo zatumye u Rwanda rugera aho rugeze uyu munsi.
Ati “Uyu munsi urubahirizwa aho abanyarwanda bari hose kugira ngo intwari zacu tuzubahe, tuzihe agaciro ariko na none dushimire ibyiza biri mu gihugu tunarebe imbere. U Rwanda dufite uyu munsi ni ukubera izi ntwari, ubu igihugu kimaze gutera imbere mu buryo bugaragarira Isi.”
Yavuze ko uyu mwaka abanyarwanda batangiye, bari bafite icyerekezo 2020 kandi hari byinshi byakozwemo.
Yagize ati “Yego ntabwo byose byagezweho ariko ibyinshi byateganyagwa byagezweho. Uyu munsi turavuga icyerekezo 2050, kugira ngo u Rwanda ruzakigereho ni uko indangagaciro z’intwari zigomba gukomeza gushyirwa imbere.”
Yavuze ko urubyiruko arirwo rusabwa cyane kugira uruhare muri iki cyerekezo.
Ati “Intwari zivuka buri munsi kandi ubutwari bugaragarira kuva mu bikorwa bito kugera ku bikomeye harimo nk’abasirakare batanga cyangwa batanze ubuzima bwabo ku rugamba, tugomba kuzirikana ko intwari zatubanjirije zitanze kugira ngo buri munyarwanda yaba umugore, umwana cyangwa umugabo agire uburenganzira busesuye mu gihugu cye.”
Yavuze ko mu gihe abantu bibuka intwari, batagomba kwibagirwa intwari zitazwi ziri mu bikorwa bitandukanye by’ingirakamaro mu gihugu harimo abarimu, abaganga, abasirikare, ababyeyi n’abandi.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/amb-masozera-yasabye-abanyarwanda-gukomeza-kuba-intwari-kugira-ngo-bagere-ku,Diaspora
USA: Abanyarwanda batuye muri Leta ya Utah bizihije umwaka mushya (Amafoto),"Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Uwo muhango wabaye kuri uyu wa Gatanu tariki ya 31 Mutarama 2020, ubera mu mujyi wa Salt Lake City muri Leta ya Utah. Witabiriwe na Ambasaderi w’u Rwanda muri Leta Zunze Ubumwe z’Amerika Madamu Mathilde Mukantabana, abasenateri n’abandi bayobozi muri Leta ya Utah.
Ambasaderi Mukantabana, yibukije Abanyarwanda gukomera ku ndangagaciro zabo ntibibagirwe aho bavuye kandi abasaba kuba ba ambasaderi b’u Rwanda mu gihugu batuyemo.
Yagarutse kandi ku mateka y’u Rwanda, yibutsa Abanyarwanda n’inshuti z’u Rwanda aho igihugu cyavuye. Yavuze ko nyuma ya Jenoside yakorewe Abatutsi igihugu cyasaga nk’aho cyapfuye ariko bitewe n’ubuyobozi bwiza ubu igihugu kiri ku myanya ya mbere mu bintu bitandukanye. Yatanze urugero rw’umubare munini w’abagore mu Nteko Ishinga Amategeko, kuza imbere mu korohereza ishoramari, kurwanya ruswa n’ibindi.
Ambasaderi Mukantabana yasoje asaba Abanyarwanda gusigasira umuco wabo, no kudatakaza indanga gaciro z’umunyarwanda.
Umuyobozi wa diaspora nyarwanda muri Leta ya Utah, Jean Claude Kamali yagaragaje ishusho rusange y’abanyarwanda batuye muri iyo Leta, agaragaza ko hejuru ya 70% bagizwe n’urubyiruko, aboneraho kubwira Abanyarwanda ko aribo mbaraga z’u Rwanda ndetse n’iz’igihugu batuye.
Kamali yagaragarije Ambasaderi Mathilde Mukantabana umubano mwiza bafitanye n’inzego za leta, anashimira Guverineri w’iyo ntara Gary Herbert , ko iyo hakozwe umunsi wo kwibuka Jenoside yakorewe Abatutsi, asohora itangazo ryo kwifatanya no gukomeza Abanyarwanda by’umwihariko abarokotse Jenoside yakorewe Abatutsi muri 1994.
Senateri Scott Howell yashimiye Ambasaderi Mukantabana kuba yagize uruzinduko muri Utah, anashimira Abanyarwanda by’umwihariko umuco mwiza wo gushyira hamwe, abashishikariza gukomeza kwitabira gahunda za Leta batuyemo.
Uyu muhango wari witabiriwe n’abantu barenga 250 barimo Abanyarwanda batuye Utah n’inshuti zabo.
",https://m.igihe.com/diaspora/article/usa-abanyarwanda-batuye-muri-leta-ya-utah-bizihije-umwaka-mushya-amafoto,Diaspora
CG Rwigamba na Bishop Rucyahana bagaragaje ipfundo ry’ubutwari bwa RPA n’ubwo mu gihe cy’abami,"Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Tariki ya 1 Gashyantare buri mwaka u Rwanda rwizihiza Umunsi w’Intwari, hibukwa ibikorwa by’indashyikirwa byaranze abantu batandukanye kugeza n’ubwo bamwe bahara ubuzima bwabo bitangira igihugu n’abagituye.
Komiseri Mukuru w’Urwego rw’Igihugu rw’Imfungwa n’Abagororwa, Gen George Rwigamba na Bishop Rucyahana John bahaye ikiganiro abanyeshuri b’abanyarwanda biga muri Maroc bari bitabiriye umuhango wo kwizihiza umunsi w’intwari.
Bombi bari muri Maroc aho bari bitabiriye inama nyafurika ku micungire y’amagereza yabereye mu Mujyi wa Rabat, ikitabirwa n’ibihugu bya Afurika 36. Yareberaga hamwe ibijyanye no kunoza imiyoborere y’amagereza ndetse n’imbogamizi mu by’umutekano urwego rw’amagereza ruhura narwo.
Mu kiganiro yatanze, Bishop Rucyahana yibukije urubyiruko ubutwari mu mateka y’abanyarwanda, agaragaza uburyo bari bariyubatse, bafite abakuru, ubutaka ndetse bunze n’ubumwe, aho yashimangiye ko byatumye abakoloni barushaho kubanga cyane ko umwami yari afite gahunda inoze yo kurengera abaturage be.
Yagaragaje ko ubwo bumwe aribwo bwatumye mu gihe abacakara bakurwaga muri Afurika, ibindi bihugu byakuwemo abaturage ariko mu Rwanda birananirana kuko umwami yavuze ko “nta munyarwanda ucuruzwa nk’itungo”.
Rucyahana yavuze ko mu gushaka gusenya ubumwe bw’abanyarwanda, abakoloni babashyizemo umwiryane utarigeze ubaho kuko bose “bari rubanda rw’umwami” biza no kugeza kuri Jenoside yakorewe Abatutsi.
Yavuze ko ubutwari bwizihizwa kuri uyu munsi “bushobora kuba intandaro y’uko uhemukirwa n’abatinya ubutwari bwawe, cyangwa bukagufasha kwisubiza agaciro kawe”.
Komiseri wa RCS, CG George Rwigamba, nk’umwe mu basirikare bagize uruhare mu rugamba rwo kubohora igihugu, yavuze ibihamya ubutwari bwo kubohora igihugu, aho yababwiye ko “bwagaragaye mu mitunganyirize n’imitegurire y’urugamba, Perezida Kagame yayoboye. Yateguye urugamba rwacu nka RPA ategura n’urugamba rwo gutsinda Habyarimana”.
Yavuze ko ari umwe mu basirikare 600 ba RPA bari i Kigali muri CND aho na none ubutwari bwa Perezida Kagame wari uyoboye urugamba bwongeye kwigaragaza, kubera uburyo yabaremyemo icyizere, akababwira ko nubwo bakikijwe na batayo esheshatu ntacyo bazaba.
Rwigamba yavuze ko ubutwari bwaranze Perezida Kagame mu gutegura urugamba rwo kubohora igihugu aribwo bwagejeje ku guhagarika Jenoside.
Yavuze ko magingo aya, urugamba rw’amasasu rwarangiye, ko urubyiruko rukwiye kugaragaza ubutwari bwarwo rurwana intambara ikomeza urugendo rw’iterambere ry’igihugu.
Ati “ Urugamba rwanyu rugomba intwari muri siyansi, rugakumira ibikorwa byashingira ku bumenyi byibasira igihugu, ugiye kubatera mukamurwanya mwifashishije ikoranabuhanga, ubutwari bwanyu buri mu kubungabunga ubukungu bw’igihugu, buri mu kwiga mukazavura neza abanyarwanda.”
Abanyeshuri 44 nibo bari bitabiriye ibi biganiro, aba ni abiga mu Mujyi wa Rabat kuko mu yindi mijyi bari mu gihe cy’ibizamini.
Umunsi w’Intwari wizihijwe kuri uyu wa 1 Gashyantare wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31 Mutarama.
Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru no hirya no hino ku Isi ahari abanyarwanda.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Urwego rushinzwe Intwari z’Igihugu, Imidari n’Impeta by’Ishimwe rutangaza ko hamaze gukorwa urutonde rw’abazongerwa mu ntwari z’u Rwanda ndetse rushobora gushyirwa ahagaragara bidatinze.
Kuva mu myaka itatu ishize hakozwe ubushakashatsi bwasize hatanzwe abantu 76 bazavamo abagirwa intwari n’abazahabwa impeta z’ishimwe.
Izo mpeta zamaze no gutumizwa ziri mu byiciro birindwi zizambikwa abagaragaje ibikorwa by’ubutwari bijyanye n’ubwitange bushobora no gutwara ubuzima bwabo; ibyo gutsura umubano w’u Rwanda n’amahanga; kurwanya ibinyoma; guteza imbere umuco no kuba indashyikirwa mu kunoza umurimo uteza imbere igihugu.
",https://m.igihe.com/diaspora/article/maroc-gen-rwigamba-na-bishop-rucyahana-bagaragaje-ubutwari-bwa-rpa-n-ubwo-mu,Diaspora
"U Buholandi: Abanyarwanda bishimiye ibyagezweho mu 2019, basabwa kwinjira muri Connect Rwanda","Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Iki gikorwa cyateguwe na Ambasade y’u Rwanda ifatanyije na Diaspora Nyarwanda mu Buholandi cyabereye muri Hilton Hotel i Den Haag ku wa 25 Mutarama 2020.
Mu ijambo rye Ambasaderi w’u Rwanda mu Buholandi, Jean Pierre Karabaranga yifurije Umwaka mushya muhire wa 2020 Abanyarwanda n’inshuti zabo.
Yashimiye Komite ya Diaspora ku bikorwa by’indashyikirwa byagezweho mu 2019 n’Abanyarwanda bayibaye hafi bakabyitabira uko batumirwaga.
Yagize ati “Umwaka ushize wabaye mwiza cyane kuko watanze umusaruro mu mihigo myinshi yari yifujwe kugerwaho. Ubu u Rwanda ruhagaze neza haba mu bukungu, umutekano n’ububanyi n’amahanga.’’
“Ku rwego rwa Ambasade twakoze byinshi dufatanyije, ndabashimira ko twafatanyije umuhango wo Kwibuka ku nshuro ya 25 Jenoside yakorewe Abatutsi; nyuma habayeho na gahunda yo Kwibohora ku nshuro ya 25 ndetse no kwizihiza Umunsi Mpuzamahanga w’Abagore.’’
Ibi bikorwa ni bimwe mu bihuza Abanyarwanda baba mu mahanga bikababera ahantu ho guhurira no gukura amasomo ku bo baribo, kubaka ubumwe no gukomeza inzira y’iterambere.
Ambasaderi Karabaranga yagize ati “Umubare w’inshuti z’u Rwanda n’uw’abashoramari urakomeza kwiyongera. Ku rwego rwa diaspora, twagize abantu benshi bitabiriye Umushyikirano kandi baduhagarariye neza. Abanyarwanda benshi bakomeje kujya bataha bakajya gusura igihugu cyabo kandi igishimishije nuko harimo n’urubyiruko rwinshi. Hari abitabiriye Youth Connect 2019 n’itorero 2019.’’
Abanyarwanda bitabiriye iki gikorwa banibukijwe serivisi bashobora kubona babwiwe ko bashobora kuzisanga muri Ambasade y’u Rwanda mu Buholandi.
Amb. Karabaranga yakomoje ku buryo bushya bwo gusaba urupapuro rw’inzira (Passport) rushya rw’u Rwanda.
Ati “Abifuza gusaba Passport nshya cyangwa se kwandikisha imitungo, mugane ambasade yanyu tubahe izo serivisi.’’
Yakomeje abasaba kwinjira muri gahunda igamije kugeza telefoni zigezweho ku baturage b’u Rwanda. Ati “Nagira ngo kandi mbashishikarize kandi kwitabira Connect Rwanda.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu kugabanya imbogamizi ku bantu bazitirwa no kubura internet.
Muri telefoni ibihumbi 40 zimaze kwiyemezwa n’abantu batandukanye izigera ku bihumbi 20 ni izikorerwa mu Rwanda n’Uruganda rwa Mara Phone.
Ambasaderi Karabaranga yasabye Abanyarwanda kwitabira gahunda igamije gufasha Abanyarwanda bari muri Dispora gutanga umusanzu mu kubaka igihugu cyabo bakoresheje ubumenyi n’ubunararibonye bahahiye mu mahanga.
Ubu busabe bushingiye ku mwanzuro wa munani wavuye mu gitekerezo cyatanzwe n’Umunyarwanda utuye mu Buholandi mu Nama y’Umushyikirano ya 2019.
Umuyobozi wa Diaspora Nyarwanda mu Buholandi, Ndabarasa Claude, yashimiye abitabiriye igikorwa.
Ati “Mumfashe dushimire ubuyobozi bwa Ambasade bwemeye ko dufatanya iki gikorwa, tunabashimire uburyo batuba hafi mu bikorwa byose dutegura hano mu Buholandi nk’Abanyarwanda. Turabyishimira cyane.’’
Mu ijambo rye yagaragaje ibyo Diaspora Nyarwanda mu Buholandi yagezeho mu 2019 ndetse anamurika ibyo bifuza kugeraho mu 2020.
Umugoroba wasojwe mu isangira n’ubusabane bwabereyemo igitaramo gakondo cyacinyiwemo akadiho.
[email protected]
",https://m.igihe.com/diaspora/ibikorwa/article/u-buholandi-abanyarwanda-bishimiye-ibyagezweho-mu-2019-basabwa-kwinjira-muri,Diaspora
U Bufaransa: Hamuritswe urwibutso rwa Jenoside yakorewe Abatutsi rwubatswe i Strasbourg,"Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Iki gikorwa cyabaye kuri uyu wa Mbere tariki 27 Mutarama, akaba ari n’umunsi wo kwibuka Jenoside no kurwanya ibyaha byibasira inyokomuntu.
Uru rukuta rwanditseho interuro ivuga ko ‘mu Rwanda muri 1994 hishwe abarenze Miliyoni y’abantu bazira ko bavutse ari Abatutsi gusa. Ntibizongere kubaho ukundi’.
Umuhango wo kumurika uru rukuta witabiriwe na Amb. Dr Ngarambe Jean François-Xavier, uhagarariye u Rwanda mu Bufaransa, Umuyobozi w’Umujyi wa Strasbourg, Roland Ries, Umuyobozi w’ishyirahamwe Amariza d’Alsace, Immaculée Mpinganzima Cattier na Jeanne Kayigirwa Allaire wari uhagarariye umuryango Ibuka-France.
Mu kiganiro yagiranye na IGIHE, Umuyobozi w’umujyi wa Strasbourg, Roland Ries, yavuze ko gushyira uru rukuta muri uyu mujyi byatewe n’impamvu ebyiri nyamukuru. Iya mbere ni uko aherutse mu Rwanda akibonera n’amaso amwe mu mateka ya Jenoside yakorewe abatutsi n’uburyo asigasirwa.
Avuga ko indi mpamvu ari uko ari umuyobozi w’umujyi uzwiho kubahiriza ukwishyira ukizana kw’ikiremwamuntu mu Burayi, ibyabaye mu Rwanda bikaba binyuranye cyane n’ubwo burenganzira bwa muntu bashyigikiye.
Roland Ries asaba aabarokotse Jenoside kutibagirwa ariko bakarenga akababaro ntikabaherane kugira ngo babeho neza n’abazabakomokaho bose.
Ati “Bakomeze biyubakire igihugu kitarangwamo amacakubiri nk’uko nabibonye mu Rwanda, igihugu gikomeye mu kwiyubaka bishingiye mu mbaraga bikuyemo nyuma ya Jenoside yakorewe Abatutsi”.
Uhagarariye u Rwanda mu Bufaransa, Amb.Dr Ngarambe Jean François-Xavier, yashimiye abanyarwanda n’inshuti zabo zituye mu nkengero za Strasbourg, bitabiriye uyu muhango wo kumurika ikimenyetso cyo kwibuka ubuziraherezo jenoside yakorewe Abatutsi mu Rwanda 1994.
Ati “Ni igikorwa gikomeye rero ku mpamvu nyinshi, cyane cyane abacitse ku icumu rya jenoside yakorewe Abatutsi babone aho kwibukira ababo, kandi babone ko ababo bahawe agaciro hano mu Bufaransa, n’abahatuye cyangwa bahagenda bakaba basobanukirwa n’uko iyi jenoside yateguwe ikanashyirwa mu bikorwa”.
Yakomeje avuga kandi ko ari no kwereka abahakana ku nyungu zabo bwite ko jenoside yakozwe, ko bibeshya.
Ati “Ntituzemera ko babica kandi bgashaka no kubasiba mu bantu babayeho mu Isi dutuye”.
Uwari uhagarariye Ibuka-France, Jeanne Allaire, yavuze ko iki gikorwa giteye ishema kuko abarokotse jenoside yakorewe Abatutsi batuye muri aka karere babonye ahantu bazajya byibura bajya kwibukira imiryango n’inshuti zabo bishwe bazira uko bavutse.
Ati “Tukaba nka Ibuka-France, duhamagariye indi mijyi isigaye yose kuduha aho twajya twibukira kandi bikaba biri mu byo twiyemeje ko buri Mujyi wa hano waduha ahantu dushyira urwibutso rw’amateka yacu muri jenoside yakorewe Abatutsi mu Rwanda”.
Jeanne Allaire avuga ko bamaze kugira ho kwibukira mu mijyi nka Paris, Strasbourg, Toulouse n’ahandi ariko bidahagije bazakomeza kubwira n’abandi basigaye ndetse bategereje ko no ku rwego rw’igihugu cyose babaha aho kwibukira kuko kugeza uyu munsi bigarukira mu bayobozi b’imijyi gusa.
Mpinganzima Cattier Immaculée, uyobora ishyirahamwe ryafatanyije n’umujyi wa Strasbourg gutegua iki gikorwa yashimiye Umuyobozi w’umujyi wa Strasbourg Roland Ries kuko yabigizemo uruhare rukomeye kuko bitari byoroshye.
Ati “Twabisabye hashize imyaka 10 none bibaye impamo, ubu rero tubonye koko aho dushobora kujya tuza kwibukira nko muri Mata, ku bwanjye rwose ndishimye kuko iki gikorwa cyararwanyijwe ariko ababirwanyaga turabatsinze”.
Akomeza avuga ko ari iby’agaciro kuko iki kimenyetso gishyizwe mu mujyi ukomeye ufatwa nk’umurwa mukuru w’ u Burayi, kandi ukaba umujyi ufite amateka akomeye mu gihugu cy’u Bufaransa.
Alain Gauthier yongeyeho ko iki gikorwa kiri no mu rwego rwo kwereka abakoze jenoside bidegembya ko byose bishoboka, ko abacitse ku icumu batazahwema kurengera uburenganzira bwabo, ko ibyo bakoze bazabibazwa uko byagenda kose.
Yakomeje avuga ko aho batuye i Reims basabye urwibutso ariko bagitegereje bizeye ko umunsi uzagera bakabereka aho bashyira urwibutso.
[email protected]
",https://m.igihe.com/diaspora/article/u-bufaransa-hamuritswe-urwibutso-rwa-jenoside-yakorewe-abatutsi-rwubatswe-i,Diaspora
Amb. Kirabo Kacyira yatanze impapuro zimwemerera guhagararira u Rwanda muri Ghana,"Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Dr. Aissa Kirabo yashyikirije Perezida Nana Addo izo mpapuro kuri uyu wa Mbere, tariki ya 27 Mutarama 2020 mu Ngoro ye iherereye mu Murwa Mukuru Accra.
Ambasaderi Dr. Aissa Kirabo Kacyira abinyujije ku rukuta rwe rwa Twitter, yijeje Abanyarwanda n’Abanya-Ghana kuzarushaho kunoza inshingano yahawe ndetse anashimira Perezida Paul Kagame, wamugiriye icyizere cyo guhagararira u Rwanda muri Ghana.
Mbere yo guhabwa inshingano zo guhagararira u Rwanda muri Ghana, Dr Aissa Kirabo Kacyira yakoraga mu Ishami ry’Umuryango w’Abibumbye rishinzwe imiturire.
Inshingano zo guhagararira u Rwanda muri Ghana yazihawe na Perezida wa Repubulika, Paul Kagame, tariki ya 15 Nyakanga 2019, ubwo hashyirwagaho abahagarariye u Rwanda mu bihugu 15 by’amahanga.
Dr Aissa Kirabo Kacyira afite izina rizwi mu bijyanye na politiki mu Rwanda. Yayoboye Umujyi wa Kigali hagati ya 2006 na 2011, icyo gihe yari asimbuye Mutsindashyaka Théoneste. Uwo mwanya yawugezeho avuye no mu Nteko Ishinga Amategeko y’u Rwanda aho yari Intumwa ya rubanda.
Ghana yahawe guhagarariramo inyungu z’u Rwanda ni igihugu gisanganywe umubano mwiza narwo. Stanislas Kamanzi ni we wari Ambasaderi warwo kuva ku wa 2 Kamena 2017.
Ambasade y’u Rwanda muri Ghana yafunguwe nk’umusaruro w’ibiganiro Perezida Kagame yagiye agirana na mugenzi we w’icyo gihugu, Nana Akufo-Addo.
Muri gahunda yo kwihutisha iterambere no kuvugurura imibereho myiza y’abaturage (NST1) inajyanye n’iya guverinoma y’imyaka irindwi, igaragaza ko ishoramari ry’abanyamahanga ari imwe mu nzira izafasha mu iterambere ry’ubukungu bushingiye ku mubano u Rwanda rufitanye n’ibindi bihugu.
Ghana n’u Rwanda bifitanye umubano wihariye ugamije kunoza imibereho myiza y’abaturage babyo.
Ibihugu byombi byasinyanye amasezerano y’ubufatanye mu by’ikirere, yatumye kuva ku wa 2 Kamena 2013, Sosiyete Nyarwanda y’Ubwikorezi bwo mu kirere, RwandAir itangira ingendo zigana mu Mujyi wa Accra.
Ingendo za RwandAir zoroheje ubuhahirane hagati y’ibihugu byombi, zinazamura imigenderanire mu bacuruzi n’abashoramari babiturukamo cyane ko mu 2014 Urugaga rw’Abikorera mu Rwanda (PSF) rwasinyanye n’Urwego rushinzwe Ubucuruzi muri Ghana amasezerano y’ubufatanye agamije guteza imbere ishoramari mu buhinzi bwa kijyambere, ubukerarugendo, inganda zikora imyenda, ishoramari mu bwubatsi no mu bucukuzi bw’amabuye y’agaciro.
",https://m.igihe.com/diaspora/article/amb-kirabo-kacyira-yatanze-impapuro-zimwemerera-guhagararira-u-rwanda-muri,Diaspora
U Buholandi: RDB yijeje abikorera ubufatanye mu iterambere ry’ubukerarugendo,"U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
Vakantiebeurs igeze ku munsi wa gatatu yatangiye tariki ya 15, izarangira ku wa 19 Mutarama 2020.
Ku nshuro ya 13 ibigo bitandukanye byo mu Rwanda bikora ibijyanye n’ubukerarugendo bigatanga n’izindi serivisi zijyana nabwo byitabiriye iri murikagurisha ngarukamwaka.
U Rwanda rwamurikiye abaryitabiriye amahirwe y’ubukerarugendo ari mu gihugu binyuze muri gahunda ya ‘Visit Rwanda’ igamije gushishikariza abanyamahanga kurusura.
Leta y’u Rwanda binyuze mu Kigo cy’Igihugu cy’Iterambere (RDB) yishimira uburyo ibigo by’ubukerarugendo bitera imbere bikanitabira gahunda zo kumurika ubukerarugendo bw’urwa Gasabo mu mahanga.
Imurikagurisha rya Vakantiebeurs ryitabiriwe n’abayobozi b’ibigo byo mu Rwanda, bagize amahirwe yo guhura n’ibigo bikomeye by’ubukerarugendo ku migabane irimo uw’i Burayi, Amerika, Aziya n’ahandi.
Inyungu ziri muri iki gikorwa zishingiye ku kureba uko hanozwa ubufatanye hagati y’impande zombi, kwerekana ubwiza bw’u Rwanda no gushishikariza abantu kuzarusura.
U Rwanda ruhagarariwe muri iki gikorwa na RDB, Sosiyete Nyarwanda y’Ubwikorezi bwo mu Kirere, RwandAir [ihagarariwe mu Bubiligi, u Budage no mu Buholandi na Gashumba Charles Damascène], Ambasade y’u Rwanda mu Buholandi n’ibigo by’ubukerarugendo birimo Amahoro Tours ihagarariwe na Bakunzi Greg, Palast Tours and Travel ihagarariwe na Rutagarama Aimable na Wildlife Tours-Rwanda iyobowe na Mugisha Davson.
Bakunzi Greg yabwiye IGIHE ko kwitabira imurikagurisha hari byinshi babyungukiyemo.
Yagize ati “Uko tuje twiga ibintu bishya kandi tugahura n’abantu batandukanye kandi buri mwaka abaza badusanga bariyongera. Ibihugu duturanye usanga kuri stand baza kutubaza bati ‘mubigenza mute ngo mubone abantu benshi bashishikazwa no kuza gusura u Rwanda’.’’
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Yavuze ko bitanga icyizere ko imbere ari heza bijyanye n’ubufasha bw’u Rwanda mu guteza imbere ubukerarugendo.
Mugisha Musonera Davson we yavuze ko amamurikagurisha y’ubukerarugendo yafunguriye amarembo u Rwanda.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bindi byo kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Yakomeje agira ati “Ikindi ni uko ubukerarugendo bwacu tutakivuga gusa ingagi…, ahubwo tuvuga n’ibigize Umuco Nyarwanda waho bazasura n’utundi turere tw’u Rwanda tukamenyekana, ukajya i Kibeho, i Nyanza, Muhazi, Rusomo n’ahandi.’’
Umuyobozi ushinzwe kumenyekanisha Ubukerarugendo muri RDB, Linda Mutesi, yavuze ko Leta y’u Rwanda yishimira uko ibigo by’ubukerarugendo bitera imbere.
Ati “Ntibahwemye kwitabira izi gahunda zo kumurika ubukerarugendo bw’u Rwanda, ubu bufatanye rero buzakomeza gushyirwamo imbaraga ku mpande zombi nta kabuza.’’
Yavuze ko stand y’u Rwanda mu Imurikagurisha rya Vakantiebeurs yasuwe cyane n’abo mu bihugu bitandukanye.
Yakomeje ati “Twari twabatumiye hano kuri stand y’u Rwanda, bitabiriye ari benshi ku buryo bushimishije. Ibiganiro twagiranye, amakuru twahanye azatuma iminsi tuzamara hano ivamo umusaruro kuko guhura ni inyungu nyinshi.’’
Linda yavuze ko iterambere ry’ubukerarugendo ridakwiye guharirwa Leta gusa.
Ati “Iyo urebye muri iyi myaka ishize biragaragara cyane ko ubukerarugendo bwateye intambwe igaragara. Nkatwe ababukora nk’umwuga ni ugushyiraho akacu ntitubiharire gusa Leta. Tugomba kongera ingufu n’umubare w’ibigo bikora ubukerarugendo, tugakomeza kubaka amahoteli n’ibindi bijyanye no kwakira abashyitsi by’ibihe tugezemo no guhugura abakozi n’ibindi.’’
The Vakantiebeurs ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
[email protected]
",https://m.igihe.com/diaspora/article/u-buholandi-rdb-yijeje-abikorera-ubufatanye-mu-iterambere-ry-ubukerarugendo,Diaspora
Visit Rwanda yamuritswe mu imurikagurisha rya Vakantiebeurs 2020 mu Buholandi (Amafoto),"U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
Imurikagurisha rya Vakantiebeurs riteganyijwe ku wa 16-19 Mutarama 2020. Ryitabirwa n’ibigo bikomeye by’ubukerarugendo ku Mugabane w’u Burayi n’Isi muri rusange.
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Mu imurikagurisha rya The Vakantiebeurs, u Rwanda ruhagarariwe n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Heritage Safaris, Amahoro Tours, Palast Tours and Travel na Wildlife Tours-Rwanda.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
The Vakantiebeurs izamara iminsi ine, ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yavuze ko “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Usibye ibizabera muri The Vakantiebeurs, hanateganyijwe igikorwa cyiswe B2B, aho abaserukiye ibigo bitwara abakerarugendo mu Rwanda bazahura n’ibigo binini byo mu Buholandi bicuruza ubukerarugendo. Iki gikorwa giteganyijwe kubera i LaHaye ku wa 20 Mutarama 2020, cyateguwe na Ambasade y’u Rwanda mu Buholandi cyitezwemo Abaholandi bagera kuri 35.
Abanyarwanda bazacyitabira barimo; Sifa Uwera wo muri Heritage Safaris, Greg Bakunzi wo mu Amahoro Tours, Aimable Rutagarama wo muri Palast Tours, David Mugisha wo muri Wildlife Tours and Travels na RwandAir.
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Imibare yo mu Ukuboza yerekana ko Abanyarwanda 142000 bafite akazi mu bukerarugendo, bageze kuri uwo mubare bavuye ku 90000 bariho mu 2017.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
",https://m.igihe.com/diaspora/article/visit-rwanda-yamuritswe-mu-imurikagurisha-rya-vakantiebeurs-2020-mu-buholandi,Diaspora
Larousse yemeye gukosora inyandiko yanenzwe gupfobya Jenoside yakorewe Abatutsi ,"Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Mu kiganiro yagiranye na IGIHE, Me Gisagara yavuze ko mu gisubizo bamuhaye ku ibaruwa yabandikiye, ubuyobozi bwa Larousse “bwiyemeje ko bugiye guhindura ibyanditswe muri iki gitabo kigenewe urubyiruko noneho bugakoresha ijambo nyir’izina, ‘jenoside yakorewe Abatutsi’ mu gitabo kindi kigiye gusohoka.”
Imvugo yanenzwe bikomeye yakoreshejwe mu nkoranyamagambo ya Larousse Junior. Iyo nyandiko y’umwaka wa 2020, aho iyo abanditsi iyo igeze ku Rwanda, basobanura ingano yarwo, umurwa mukuru, abaturage n’aho ruherereye, ariko hasi bakagira bati “icyo gihugu kimwe n’u Burundi, cyashegeshwe n’intambara hagati y’ibice bibiri by’abaturage bakigize, Abahutu n’Abatutsi.”
Me Gisagara avuga ko nubwo yishimiye icyo cyemezo cya Larousse cyo guhindura imvugo, atanyuzwe na gato n’ibisobanuro ubuyobozi bwatanze, ko bwahisemo kudakoresha ijambo jenoside, “Ngo kuko ari igitabo kigenewe abana b’imyaka irindwi kugera ku 11,” bityo ngo ntibabasha kumva neza Jenoside yakorewe Abatutsi.
Me Gisagara yakomeje ati “Mu kinyarwanda bavuga ko umwana apfa mu iterura. Ntabwo rero watangira umubwira ibinyoma ngo wizere ko uzabihindura amaze gukura.”
Yavuze ko agiye kungurana ibitekerezo n’abayobozi ba CRF ngo barebe niba bemera ibyo bisobanuro bya Larousse cyangwa niba bafata izindi ngamba, cyane cyane ko indi nkoranyamagambo nshya ya Larousse ishobora gusohoka mu mwaka utaha.
Byaba bivuze ko abana bose bazaba basoma iyo iri kugurishwa, bagakomeza guhabwa “izi nyigisho zinyuranye n’ukuri. Ni ibintu bibabje bigomba kwamaganwa.”
Umunyamabanga Nshingwabikorwa wa Komisiyo y’Igihugu yo Kurwanya Jenoside, CNLG, Dr Bizimana Jean Damascène, aheruka kuvuga ko mu Bufaransa atari ubwa mbere ibikorwa byo gupfobya jenoside yakorewe Abatutsi bikorwa n’abantu ku giti cyabo, bityo uburyo bazemera gukosora ibyo bakoze bizagaragaza icyemezo cya nyuma kizafatwa.
Ati ""Nibakomeza gutsimbarara kuri iyo nyito [bazajyanwa mu nkiko] kuko mu Bufaransa bwose itegeko rihari ryemera ko umuntu ku giti cye, umuryango, ishyirahamwe ndetse n’urundi rwego rwose, rushobora gutanga ikirego rushingiye ku gihari.”
Mu mpera z’umwaka ushize wa 2019, umwanditsi Charles Onana ukomoka muri Cameroun, nawe yarezwe mu butabera bwo mu Bufaransa n’ishyirahamwe ry’Abanyarwanda baba muri icyo gihugu, kubera ibikorwa bye byo guhakana n’ipfobya rya Jenoside yakorewe Abatutsi.
Inkuru wasoma: Larousse ishobora kujyanwa mu nkiko izira gupfobya Jenoside yakorewe Abatutsi
[email protected] 
",https://m.igihe.com/diaspora/ibikorwa/article/larousse-yemeye-gukosora-inyandiko-yanenzwe-gupfobya-jenoside-yakorewe-abatutsi,Diaspora
Umuhanzi Weya Viatora yatumiwe mu Bubiligi mu iserukiramuco mpuzamahanga,"Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Iri serukiramuco ry’umuco mpuzamahanga rizabera mu Mujyi wa Bruxelles ahitwa KVS, Théâtre Royal Flamand tariki ya 16 Mutarama 2020 guhera saa mbiri z’umugoroba mu gikorwa cy’umukino wiswe ‘‘Révolution rap-une histoire Africaine’’.
Weya azanitabira ibirori by’isozwa rya Congolisation Festival biteganyijwe ku wa 18 Mutarama 2020.
Uyu muhanzi w’imyaka 23 amaze kumenyekana mu ruhando rw’abanyamuziki bafite impano mu Rwanda no mu mahanga.
Yatumiwe muri Congolisation Festival bigizwemo uruhare n’Ikigo Rwanda Arts initiative (RAI) cyashinzwe na Dorcy Rugamba wiyemeje gufasha abahanzi b’Ababanyarwanda gukora ubuhanzi bw’umwuga bukanabatunga, gifatanyije na Théâtre KVS.
Rugamba yabwiye IGIHE ko bahisemo gutumira Weya mu gufasha umuziki we kuzamuka biruseho.
Yagize ati “Twatumiye Weya kugira ngo aze yimenyereze akorane n’abahanzi b’umwuga afungure amaso, amenyere. Ibi biri muri gahunda ya Rwanda Arts Initiative aho dufata umuhanzi tukamushakira uburyo bwo kwihugura ku rwego ahura n’abandi kandi ahantu hazwi nk’aha muri KVS. Théâtre Royal Flamand ni ahantu hazamuha isura yo ku rwego twifuza na we yifuza kugeraho, azahahurira n’abahanzi bakomeye, azabona ibikoresho n’imikorere yo ku rwego rw’umwuga maze bimubere impamba mu minsi iri imbere.’’
Yakomeje agira ati “Umuhanzi tuzanye kandi ahabwa naho akorera twakwita ko yiherera akiha gahunda akiga gukora no gukoresha igihe cyose afite mu guhanga ari wenyine ibindi yabisize ku ruhande.’’
Rugamba yakomeje avuga ko bifuza ko Abanyarwanda nka Weya indirimbo zabo mu minsi iri imbere bifuza kuzibona no mu nzu zikomeye z’ubucuruzi bw’ibihangano ku rwego mpuzamahanga nka Fnac mu Burayi kandi zikinjiza amafaranga yatunga abahanzi.
Ubu bufasha buhabwa abahanzi b’ingeri zitandukanye barimo abandika, abaririmba, abakina filimi cyangwa amakinamico n’ibindi.
Rugamba yasabye Abanyarwanda kuzajya gushyigikira Weya no kumuremamo icyizere cyo kuvamo umuhanzikazi ukomeye.
Weya mu kiganiro yagiranye na IGIHE yavuze ko yishimiye kuba yaratoranyijwe mu bahanzi bazitabira iserukiramuco rizabera mu Bubiligi.
Ati “Tuzahura n’abandi bahanzi turebe icyo twabigiraho, tuzahuza ubwo bunararibonye turebe icyo twakora kinini mu buryo bwagutse.’’
Iserukiramuco rya Congolisation rizwi nka Festival Afro-Diaspo-Arts riberamo ibikorwa bitandukanye birimo amamurika, imbyino, amakinamico, umuziki, filime n’inama zagutse. Ni ku nshuro ya gatanu rigiye kuba.
Weya azanafashwa gutunganya album ye ya kabiri abifashijwemo na studio zikomeye mu Bubiligi zirimo iya Sunny Side Inc iyoborwa na Nicolas Lefèvre na Bionix ya Christian Dessart afatanyije na Rachid Mir zifitanye imikoranire na Rwanda Arts Initiative.
Muri uwo mushinga aranateganya no gukorana indirimbo n’umuhanzi Gaël Faye, bahuye ubwo uyu muhanzi yamurikaga igitabo cye yise “Le Petit Pays.’’
Weya yavukiye mu Mujyi wa Kigali ku wa 9 Nyakanga 1996 mu Murwa Mukuru wa Kigali. Yatangiye kwiyumvamo impano yo kuririmba ari umwana muto w’imyaka ine.
Ati “Kuva ndi umwana muto nakundaga kuririmba, aho menyeye ubwenge nisanze ndirimba naba mbabaye naba nishimye; mbese uyu ni umuhamagaro kuri jye numva nta kintu nabisimbuza kuko ni ubuzima bwanjye.’’
Weya Viatora yanditse indirimbo ye ya mbere ageze mu mwaka wa kane w’amashuri abanza, asoje ayisumbuye ajya muri studio akora indirimbo ya mbere yitwa ‘Empty House’.
Iyi ndirimbo yanyujijwe no ku Ijwi rya Amerika ndetse ituma ahabwa ikiganiro cyanyuze muri CNN.
Uyu muhanzikazi yashyize hanze indirimbo zirimo ""Intimba"", ""Eyes Open Dreaming"", ""Miracles"", ""Uwo ndiwe"", ""Heritage"" na ""Name is woman"". Yanahawe ibihembo bitandukanye mu 2014 na 2016 birimo icya High School Idol n’icya Youth Award.
Weya afite album imwe yasohoye mu 2018, yayikoranyeho n’aba-producers barimo Khrisau, Danny Beats, Jay P na Dr Nganji usanzwe ukorera Green Ferry Music ibarizwamo abasore bakora injyana na Kinyatrap yazamuwe cyane na Bushali.
Imwe mu ndirimbo yaririmbyemo ikamamara cyane ni iyitwa ‘‘Icumu n’Ingabo” yahuriyemo na Prime na Icenova bo muri Green Ferry. Yanakoranye n’abahanzi barimo Mani Martin, Butera Knowless, Peace Jolis, Patrick Nyamitali, Carole Karemera, Samuel Kamanzi, Michael Sengazi n’abandi.
 	Reba ikiganiro Weya yagiranye na IGIHE
 	 Reba hano indirimbo ""Icumu n’Ingabo"" Viatora aririmbamo
[email protected]
",https://m.igihe.com/diaspora/article/umuhanzi-weya-viatora-yatumiwe-mu-bubiligi-mu-iserukiramuco-mpuzamahanga,Diaspora
Itsinda ry’Abanyarwanda baba mu mahanga basuye Intara y’Amajyaruguru,"Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Kuwa Gatanu tariki ya 10 Mutarama 2020, nibwo Guverineri w’Intara y’Amajyaruguru, Gatabazi Jean Marie Vianney yakiriye Itsinda rya Diaspora Nyarwanda rigizwe n’abantu barenga 30 baba mu bihugu bitandukanye byo ku Isi.
 Mu kiganiro yagiranye na IGIHE Guverineri Gatabazi yavuze ko kwakira abo banyarwanda ari mu rwego rwo kubereka iyo Ntara, bakamenya n’ibyiza bitatse igihugu cyabo.
Yagize ati “Birimo n’inyungu ku mpande zombie kuko bamenya igihugu cyabo n’ibyiza bigitatse, bakaruhuka mu mutwe kuko abenshi baba bamaze igihe bakora aho muri ibyo bihugu bataruhuka. Natwe batubera abavugizi mu nshuti zabo, imiryango yabo bazanye nayo mu modoka, barara mu mahoteli bagasiga bazamuye akarere mu bukungu, ni bintu byiza cyane tuzakomeza.”
Gatabazi yavuze ko banaganiriye ku mahirwe atandukanye ari mu Ntara y’Amajyaruguru ashobora gushorwamo imari, akabyazwa umusaruro.
 Guverineri Gatabazi yanabasabye gukomeza gushyira imbaraga mu kwegera urubyiruko no kugerageza kubohora abana bo mu miryango yinangiye idashaka guhinduka, bakava i buzimu bakajya ibuntu.
Yongeye kubasaba gukomeza urukundo bafitiye Igihugu cy’u Rwanda no gukomeza guharanira icyateza imbere umuturage mugenzi wabo, bitabira gushora imari mu bikorwa bitandukanye birimo ubuhinzi, ubukerarugendo, amahoteli, uburezi, ikoranabuhanga n’ibindi.
Yabashimiye uburyo bagiye bategura za Rwanda Days bashyizemo imbaraga bigatuma Perezida Paul Kagame ahacana umucyo, abasaba gukomeza guharanira ko umunyarwanda aho ari hose yarangwa n’imyitwarire myiza, imigenzereze n’imibanire ihesha agaciro Igihugu bityo bikazakomeza gutuma amahanga yose yifuza kuza mu Rwanda.
Umuyobozi w’ungirije Perezida w’ishyirahamwe ry’Abanyarwanda batuye mu Mahanga RDGN (Rwandan Diaspora Global Netwerk), Thomas Ntagozera yavuze ko nubwo baba mu mahanga, umutima wabo uhora mu Rwanda.
Ati “Tuba mu mahanga ariko umutima wacu uba mu Rwanda. Turashimira Minisiteri y’Ububanyi n’Amahanga uko yadushyiriyeho urwego rutugenewe by’umwihariko rukamenya amakuru yacu. Uko tuje twakirwa neza, tugasobanurirwa ibyo twifuza kumenya.”
Yashimiye ubuyobozi bw’Intara y’Amajyaruguru uburyo bakirwa dore ko bamaze kuyisura inshuro eshatu.
Abo banyarwanda mu gihe bamaze bari mu Ntara y’Amajyaruguru, basuye ishuri rya Gisirikare rya Nyakinama, basuye Ishuri rikuru ry’Imyuga n’Ubyumenyingiro rya Musanze banareba n’ibindi bikorwa by’iterambere muri iyo Ntara.
[email protected]

",https://m.igihe.com/diaspora/article/abanyarwanda-baba-mu-mahanga-basuye-intara-y-amajyaruguru,Diaspora
Bahinduye umuvuno! Uko Abanyarwanda baba mu mahanga bisanga mu gihugu cyabibarutse,"Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Iyo witegereje umwaka wa 2019 ingendo zakozwe n’Abanyarwanda bagana mu biruhuko bya Noheli n’ibisoza umwaka bavuye mu Bubiligi no mu bindi bihugu by’u Burayi ubona ko bidasanzwe, abenshi bahisemo kubikorera mu Rwanda.
Abanyarwanda baba mu mahanga bahageze mu buryo butandukanye mu mpande zose z’Isi! Hari abahageze kera kubera amateka u Rwanda rwaciyemo mu bihe bitandukanye guhera 1959 na nyuma ya Jenoside yakorewe Abatutsi mu 1994.
Muri ubwo buzima usanga hari urubyiruko rwahavukiye cyangwa rwahakuriye, hakaba n’abajyayo bagiye kwiga.
Nyuma y’imyaka 26 Jenoside ihagaritswe usanga u Rwanda n’Abanyarwanda barahinduye imyumvire. Kuri ubu abenshi bishimira kwitwa Abanyarwanda, nk’ikintu bose bahuriyeho.
Nyuma ya Jenoside yakorewe Abatutsi benshi bari barahinduye imvugo ingendo n’indimi, batifuza kwitwa Abanyarwanda cyangwa kwitirirwa u Rwanda kubera amahano igihugu cyari kivuyemo.
Buhoro buhoro, ubuyobozi bw’u Rwanda bwahinduye imyumvire n’imitekerereze kugeza ubwo buri wese yifuje kwitirirwa rwa Rwanda kubera isura nziza rufite ugereranyije naho rwavuye, mu icuraburindi, imiborogo n’amaraso yamenetse.
Ubu Abanyarwanda baba mu mahanga bazirikana igihugu cyabibarutse, ntibikandagira mu gihe bashaka kugaruka mu gihugu cyababyaye no gutanga umusanzu wabo mu kubaka igihugu.
Mu biborohereza mu ngendo harimo no kuba Ikigo cy’Igihugu gishinzwe Ubwikorezi bw’Indege, RwandAir, gikorera ingendo mu bice bitandukanye by’Isi mu byerekezo 28 bitandukanye.
Kuva mu ntangiriro za 2019, RwandAir yatangije ingendo zerekeza i Addis Ababa muri Ethiopie; i Kinshasa muri Repubulika Iharanira Demokarasi ya Congo, i Guangzhou mu Bushinwa n’i Tel Aviv muri Israel.
IGIHE yegereye abayobozi batandukanye mu gihugu, bayisangiza uko bakiriye kuba Abanyarwanda bagaruka mu gihugu cyabo kandi bishimye.
Umuyobozi w’Umujyi wa Kigali, Rubingisa Pudence, yavuze ko mu bikorwa by’Abanyarwanda baba mu mahanga bagaragaza urukundo rw’igihugu cyabo.
Yagize ati “Buri muntu ubona uko u Rwanda rwihuta mu iterambere ari mu mahanga aba ashaka gushyiraho umuganda we, ikindi umuntu yashima ni ubukangurambaga bukorwa na za Ambasade z’u Rwanda hirya no hino ku Isi, aho n’imiryango y’Abanyarwanda itanga uburyo bwo guhanahana amakuru muri za Diaspora.’’
Yakomeje ati “Iyo bageze mu Rwanda basanga harashyizweho uburyo bwo kwakirwa bwihariye muri Minisiteri y’Ububanyi n’Amahanga n’Ubutwererane, n’ahandi bagiye hose usanga bakirwa neza kandi byihuse n’ubwo usanga hari serivisi zimwe zigomba kunozwa nabo ubwabo bakabyivugira kugira ngo bikosorwe.’’
Rubingisa yanavuze ko iyo Abanyarwanda basanze iterambere ry’igihugu bibaha umurava wo kukigarukamo kenshi.
Ati “Ibi kandi noneho si abo mu mahanga bibaho gusa kuko n’Abanyarwanda baturuka mu zindi ntara usanga baza bagahaha ubumenyi bakanakopera ibyiza bikorerwa mu Murwa Mukuru wa Kigali bakabijyana mu turere batuyemo.’’
“Mu baturuka mu mahanga, abo tuganira banifuza kuza gusangira ubumenyi mu byo bafitemo ubunararibonye bize cyangwa bakoramo bikaba ari ibintu byo kwishimira.’’
Mu gihe cy’ibiruhuko, Abanyarwanda basura ibyiza nyaburanga biri mu gihugu birimo Ingoro Ndangamurage ziri mu Rwanda, Pariki z’Igihugu zirimo iya Nyungwe, iy’Ibirunga n’ahandi hatuma binjiza amafaranga menshi ku bukerarugendo, bikanazamura ubukungu bw’igihugu.
Umuyobozi ushinzwe Ibikorwa by’Abanyarwanda baba mu Mahanga muri Minisiteri y’Ububanyi n’Amahanga, Maziyateke Sandrine, yavuze ko mu mpera z’umwaka ushize Abanyarwanda baba mu mahanga benshi basuye igihugu cyabo.
Yagize ati “Nibyo koko mu mpera z’umwaka twagize abantu benshi baturutse muri Diaspora mu Burayi, Canada, Afurika n’ahandi.’’
Mu Nama y’Igihugu y’Umushyikirano handitswe abantu bagera kuri 377 bavuye mu mahanga.
Yakomeje ati “Ikindi kiza cyane ni uko nyuma bakomeza kugirana ibiganiro n’inzego zitandukanye mu gihugu. Uyu mwaka bahuye na Sena bayigezaho ibitekerezo n’ibyifuzo nk’Abanyarwanda baba mu mahanga. Baganira n’izi nzego havamo n’imyanzuro itandukanye harimo gufatanya cyane mu kurwanya abahezanguni, abahakana Jenoside yakorewe Abatutsi bakomeje kwidegembya mu bihugu by’amahanga.’’
Aba Banyarwanda kandi banaganiriye na Minisitiri w’Ububanyi n’Amahanga, Dr Biruta Vincent; uw’Ubutegetsi bw’Igihugu, Prof. Shyaka Anastase, ubuyobozi bw’Agaciro Development Fund; ubw’Ikigo cy’Igihugu cy’Ubwiteganyirize (RSSB); Ikigo cy’Igihugu cy’Iterambere (RDB) n’ubwa Minisiteri y’Ubutabera baganira ku ngingo zigarukwaho mu bikorwa byagutse nka za Rwanda Day.
Muri ibyo biganiro kandi hanazamo imikoranire ikwiye hagati y’Abanyarwanda b’imbere mu gihugu no hanze mu bijyanye n’ishoramari.
Abanyarwanda baba mu mahanga banahuye n’itsinda riyobowe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, ryabasangije ku muco wo kuba Umunyafurika nyawe (Panafricanist). Ibi biganiro byavuyemo imyanzuro yo gushyigikira iyi gahunda no kuriganiriza abandi Banyafurika bari mu bihugu by’amahanga.
Abanyarwanda baba mu mahanga basabye ko gahunda ya Ndi Umunyarwanda zarushaho kwimakazwa bijyanye n’igihe.
Maziyateke yanagarutse no ku biganiro byo gukangurira abana bato kumenya igihugu n’amateka yacyo mu bijyanye n’umuco n’ururimi rw’Ikinyarwanda, kubaha umwanya ku bitekerezo byabo, abana bakumva ko bafite igihugu cy’ababyeyi babo.
Guverineri w’Intara y’Amajyaruguru, Gatabazi Jean Marie Vianney, yabwiye IGIHE ko Abanyarwanda benshi bakunze kwakirwa mu biruhuko bisoza umwaka.
Ati “Mu mpera za 2019 Abanyarwanda baje ari benshi mu biruhuko, hari na gahunda iteganyijwe yo kubakira mu Majyaruguru ku bakiri mu Rwanda narabatumiye.’’
“Abo bose hari abaza nko mu Mushyikirano ariko bakazana n’imiryango yabo n’inshuti, bagasura ahantu hatandukanye, uko basura niko bazamura ubukungu kuko bishyura serivisi bahabwa, amahoteli babamo basura ahantu hatandukanye.’’
Gatabazi yavuze ko hari n’ibiganiro byabayeho bamwe bemera kuzajya batanga amasomo mu bigo by’amashuri atandukanye, abakora ubushakashatsi bakabisangiza amashuri y’u Rwanda nta kiguzi.
Yakomeje ati “Dufite n’amahirwe ko n’abanangiye kugaruka mu gihugu bohereza abana, abagore ku buryo bagenda bafunguka buhoro buhoro mu bikorwa byo kubaka igihugu. Aho usanga abatarabigeraho ni uko bafite ibibazo byihariye bibareba bya politiki.’’
Yashimye ko Abanyarwanda benshi bagaruka mu gihugu cyabo bazana ibitekerezo bishya kandi byiza bavanye mu mahanga bishyira itafari ryabo mu kucyubaka.
[email protected]
",https://m.igihe.com/diaspora/Bahinduye-umuvun-Uko-Abanyarwanda-baba-mu-mahanga-bisanga-mu-gihugu-cyabibarutse,Diaspora
USA:Abanyarwanda batuye muri leta ya Maine bizihije umwaka mushya wa 2020 (Amafoto),"Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Icyo gikorwa cyabaye umwanya wo kuganira ku ngamba n’imihigo bigomba kubaranga mu mwaka batangiye wa 2020.
Nk’uko babitangarije IGIHE, ni umunsi waranzwe n’ibiganiro harimo no gushima bamwe mu banyarwanda bafunguye ibigo bitanga akazi na serivise aho batuye muri Maine.
Ibiganiro byagarutse ku ruhare rw’ abo nk’abanyarwanda baba mu mahanga mu iterambere ry’aho bakomoka (mu Rwanda), n’aho batuye.
Mu ijambo rye, Antoine Bikamba uhagarariye ihuriro ry’abanyarwanda baba muri Maine, yashimye ubwitabire n’ubwitange bagaragaje kugira ngo uwo munsi ufite icyo uvuze gikomeye ugerweho, ashimira cyane ba rwiyemezamirimo bafite ibikorwa muri aka karere n’abatanga serivise zitandukanye n’imirimo.
Yibukije ko icyo gikorwa ngarukamwaka cy’ubusabane bw’abanyarwanda batuye Maine kigamije kubaha umwanya wo guhura no kumenyana biruseho cyane cyane abaje vuba bakamenyana n’abamaze igihe.
Kumenyana bituma abantu bafashanya muri byinshi bakunga ubumwe hagati yabo, aho batuye n’aho bakomoka bakabyungukiramo.
Damas Rugaba wigeze kuyobora iri ihuriro ry’abanyarwanda batuye muri Maine, yabibukije gushyigikirana bakirinda icyabatandukanya, bagashyira imbaraga mu iterambere bifuza kugeraho mu buzima bwa buri munsi .
Leopold Ndayisabye na we wayoboye iri ihuriro, yabaganirije ku kamaro k’umuryango w’abanyarwanda, ashimangira ko ugamije guhuza no guharanira iterambere ry’abanyarwanda bose batuye muri Maine,.
Ati “Murangwe n’ubumwe bubabere inkingi mu mibereho yanyu ya buri munsi, musangire amakuru abafasha kwiteza imbere. Mutabarane hagize ugira ikibazo hagati yanyu mu ngo”.
Kayijuka Frank, Umujyanama wa mbere muri Ambasade y’u Rwanda muri Leta Zunze Ubumwe z’Amerika mu ijambo rye yagize ati “Twishimira iterambere n’imibereho mwerekana by’umwihariko nk’abanyarwanda muba mu mahanga. Mukomeze guharanira icyabateza imbere kuko nicyo igihugu kibatezeho, uwiyubatse aba yubaka u Rwanda n’aho atuye , mukomeze ubu bumwe mugaragaza kuko abishyize hamwe nta kibananira.”
Uyu muhango kandi wabereyemo gushimira bamwe mu banyarwanda bakoze ibikorwa by’indashyikirwa bagatangiza ibigo bitanga serivise zitandukanye bigatanga n’akazi.
Mu bashimiwe harimo Mike Mwenedata washinze ikigo “Rwanda Bean” gikora ubucuruzi bw’Ikawa ivanwa mu Rwanda igacururizwa muri Leta Zunze ubumwe z’Amerika, Manasse Shingiro ufite ikigo “Casco Bay Cleaning”,Gael Karomba ufite ikigo cyita ku bantu bafite ibibazo byo mu mutwe “Happy Haven LLC” , Arthur Sabiti uhagarariye Intercultural Community Center (ICC) ifasha abana mu myigire no mu bindi bitandukanye na Damas Rugaba uhagarariye “Greater Portland Immigration and Welcome Center” ifasha abimukira mu kubahugura mu rurimi rw’Icyongereza ndetse no mu bintu by’ingeri bitandukanye.
Hashimwe na Leopold Ndayisabye wayoboye umuryango w’abanyarwanda muri manda iheruka.
Ihuriro ry’abanyarwanda batuye muri leta ya Maine rifite ubuzima gatozi. Abayobozi baryo bafite inshingano zo gufasha abarigize gukomeza ubufatanye hagati yabo, kwiteza imbere, gusigasira umuco nyarwanda ndetse no kubana neza n’andi mahuriro ari muri iyi leta.
[email protected]

",https://m.igihe.com/diaspora/amahuriro/article/usa-abanyarwanda-batuye-muri-leta-ya-maine-bizihije-umwaka-mushya-wa-2020,Diaspora
Norvège: Urubyiruko rwasabwe kubakira ku ndangagaciro Nyarwanda nk’umusingi w’iterambere ,"Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Ubu butumwa babuherewe mu biganiro byabaye ku wa 28 Ukuboza 2019, byateguwe n’Umuryango w’Abanyarwanda batuye muri Norvège, bafite intego yo kwigisha urubyiruko rw’Abanyarwanda baba muri icyo gihugu amateka y’u Rwanda.
Uhagarariye Umuryango w’Abanyarwanda n’inshuti zabo muri Norvège, Mugisha Peter, yashimiye urubyiruko rwitabiriye icyo gikorwa, arubwira ko arirwo bayobozi b’ahazaza, kandi ko rusabwa kwitanga, kugira ubushake no gukoresha neza igihe rufite.
Dr Benda Munyurangabo Richard, Umwarimu muri Kaminuza za Luther King College, Manchester na Chester zo mu Bwongereza, ubu akaba ari gukorana ubushakashatsi na Kaminuza ya Stellenbosch muri Afurika y’Epfo ku ngaruka Jenoside na Apartheid bifite ku bana n’urubyiruko, cyane cyane abavutse nyuma y’ayo mahano, yatanze ikiganiro ku mateka y’u Rwanda mbere na nyuma ya Jenoside yakorewe Abatutsi.
Yagaragaje ibyaranze igihe cy’abami, ubukoloni, impinduramatwara yo mu 1959, amacakubiri, ivangura, irondakoko n’irondakarere, uko Abatutsi bahejwe mu gihugu cyabo, uko bishwe, bakanatotezwa n’ibindi.
Yanavuze kuri Jenoside yakorewe Abatutsi, igahagarikwa n’Ingabo za RPF zari ziyobowe na Perezida wa Repubulika Paul Kagame; imiyoborere myiza u Rwanda rufite ubu, n’uko Abanyarwanda babashije kwishakamo ibisubizo ku bibazo by’inzitane u Rwanda rwarimo nyuma ya Jenoside yakorewe Abatutsi, atanga urugero kuri Gacaca na gahunda ya ‘Ndi Umunyarwanda’.
Muhigana Félix umwe mu Banyarwanda batuye muri Norvège, yatanze ikiganiro kivuga kuri Afurika mu cyiswe “Panafricanisme’’ asobanura uburyo yatangiye, asaba urubyiruko kugira imyumvire iboneye ku mugabane bavukamo wa Afurika.
Ati “Mukwiye kugira imyumvire ishaka ibisubizo aho kwibanda ku kunenga ibitagenda. Twese turi bamwe, turi Abanyafurika dufatanye mu rugamba rwo kwiteza imbere no kwihesha agaciro; isoko rusange Nyafurika ‘AfCTA’ ni urugero rwiza mukwiye kubona.”
Haganiriwe kandi ku ruhare rw’ urubyiruko mu iterambere ry’ u Rwanda. Umwe witwa Serge yasangije abari muri iyo nama ibikorwa akora mu Rwanda aho afite ikipe y’umupira w’amaguru yitwa ‘Juatoto’ ibarizwa mu karere ka Rubavu, akaba anafite umushinga ugamije guteza imbere injyana ya ‘Hip hop’ mu Rwanda.
Kayihura Chelsy utuye muri Denmark na we yasangije urubyiruko ibyiza byo kwitabira ‘Itorero Indangamirwa’ mu Rwanda, ababwira ko ryamufashije kwiga byinshi ku gihugu cye kandi yarushijeho kugikunda no gutegura neza imbere he hazaza.
Umuyobozi w’Urubyiruko rutuye muri Norvège, Gatete Gilles, yabwiye abitabiriye iki gikorwa ko bagomba kwigirira icyizere.
Yitanzeho urugero ko ubwo yigaga, yari afite akazi ka buri munsi, ubu akaba afite Impamyabumenyi y’Icyiciro cya Gatatu cya Kaminuza (Engineer) muri gaz na petrol, yiyongera ku yindi Mpamyabumenyi y’Icyiciro cya Gatatu cya kaminuza mu byo gutunganya amazi; kandi akaba akomeje kwiga abangikanyije amasomo n’akazi ke.
Gatete yasabye urubyiruko kubyaza umusaruro amahirwe bafite muri Norvège.
Umunyamabanga wa mbere muri Ambasade y’u Rwanda mu Burayi bw’Amajyaruguru, ufite icyicaro mu Mujyi wa Stockholm muri Suède, Umulisa Marie Elise, yashimiye abateguye icyo gikorwa, abatanze ibiganiro n’urubyiruko rwitabiriye.
Yasabye urubyiruko kumenya no gukurikiza indangagaciro Nyarwanda aho ruri muri Norvège.
Ati “Gukurikiza ibi bizatuma mugera kuri byinshi byiza mukeneye kugira ngo mugire ejo heza, ari nabyo ababyeyi n’igihugu cyacu u Rwanda kibategerejeho kandi kibifuriza.”
Yakomeje abasaba kumenya ururimi rw’Ikinyarwanda ku bataruzi nkuko biririmbwa mu ndirimbo yubahiriza igihugu aho mu gika cya kabiri ikomoza ku muco uhuriweho uranga abenegihugu, ururimi rukabahuza, ubwenge umutima amaboko bikarukungahaza bikwiye, rugatera imbere ubutitsa.
Umulisa yasabye urubyiruko kubizirikana, kandi buri wese mu bushobozi bwe agakomeza guhuriza hamwe imbaraga na bagenzi be, mu rwego rwo kurushaho kubaka u Rwanda rwifuzwa.
Yibukije urubyiruko ko rufite ubuyobozi budahwema kuruzirikana muri gahunda zitandukanye, atanga urugero rw’Itorero Indangamirwa, anarushishikariza kuryitabira.
Ku musozo w’ibiganiro, urubyiruko rwakoze igikorwa cyo kwitoramo abayobozi ndetse abitabiriye iyi gahunda baranasabana.
",https://m.igihe.com/diaspora/article/norvege-urubyiruko-rwasabwe-kubakira-ku-ndangagaciro-nyarwanda-nk-umusingi-w,Diaspora
"Abanyarwanda baba muri Suède bahuriye mu rugendo rwo mu bwato rw’amasaha 23, barasabana","Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Ubwato buhagura saa moya zijoro bukazagaruka aho bwahagurukiye saa kumi n’ebyiri z’umugoroba z’undi munsi.
Iki gikorwa cyateguwe n’ubuyobozi bw’umuryango w’Abanyarwanda batuye muri Suède, kugira ngo bongere bahure bose umwaka utararangira, barebe ibyakozwe, aho bagifite intege nke bafashanye kuzongera ndetse basabane banifurizanye iminsi mikuru myiza ya Noheli n’ubunani.
 Uyobora umuryango w’Abanyarwanda batuye muri iki gihugu, Madamu Gloria Sebalu, yabwiye IGIHE ko icyo gikorwa cyitabiriwe bishimishije, avuga ko hatangiwe ibiganiro byiza bitandukanye.
Mu biganiro byatanzwe harimo ikigaruka ku gukunda igihugu bakomokamo, gusigasira umuco nyarwanda ndetse n’ururimi rw’Ikinyarwanda. Hanatanzwe ibiganiro binyuranye bigaragaza uko bashora imari mu gihugu ndetse n’ikiganiro kigisha uko bakwiteza imbere mu buryo bufatika mu gihugu barimo cy Suède.
Muri uru rugendo rw’ubwato kandi habayeho no gusabana banasangira amafunguro anyuranye ategurwa muri ubwo bwato .
Mu gusoza uyu mwaka kandi hateguwe umunsi w’ubusabane w’abana, wabereye ahitwa Leos Lekland, haba imikino itandukanye y’abana.
Umuryango w’abari n’abategarugori batuye muri Suède nibo bateguye iki gikorwa cy’ubusabane, akaba ari nabo bayoboye gahunda yo kwigisha ururimi n’umuco.
Ambasaderi w’u Rwanda mu bihugu bihugu byo mu Majyaruguru y’u Burayi, Nkulikiyinka Christine, aganiriza abana bari bitabiriye uwo munsi, yabasabye gukomeza kwiga ururimi rw’Ikinyarwanda asaba ababyeyi kujya bavugisha abana mu rugo mu Kinyarwanda, bityo bakabunganira ku byo baba bize.
Yagize ati “Umwana ntajye avuga Ikinyarwanda ari uko yagiye kukiga rimwe mu kwezi, ntibyaba bihagije ngo akimenye ababyeyi muramutse mutabunganiye.”
Yasabye abari bahari batajya muri iyo gahunda yo kwiga Ikinyarwanda no kubyina kinyarwanda ko bajya bitabira ndetse abasaba ko babwira abatari baje uwo munsi ibyiza byo kwiga ururimi rwacu no gusigasira umuco.
Abana bishimiye kuba barahuye uwo munsi bagakina, ariko kandi bavuga ko guhura biga Ikinyarwanda byatumye bamenyana baba inshuti, bituma bishimira cyane kwitabira ibikorwa bihuza Abanyarwanda no kumenya igihugu cyabo kurushaho.
",https://m.igihe.com/diaspora/article/abanyarwanda-baba-muri-suede-bahuriye-mu-rugendo-rwo-mu-bwato-rw-amasaha-23,Diaspora
Amb. Habimana Saleh yasabye Abanyarwanda biga muri Maroc kubyaza umusaruro amahirwe bafite,"Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ni ikiganiro yagiranye nabo ku mugoroba wo ku wa Kane tariki 19 Ukuboza 2019, cyitabirwa n’abiganjemo abanyeshuri biga mu murwa mukuru Rabat. Ni ikiganiro cyabaye ingirakamaro, gihurirana n’uko Abanyarwanda bari bakoraniye mu nama y’igihugu y’umushyikirano, bungurana ibitekerezo ku iterambere ry’igihugu cyabo.
Amb Habimana yabahaye impanuro zitandukanye, anabasezeranya ko nubwo biga kure y’igihugu cyabo batari bonyine.
Yibanze ku kubaganiriza ku mateka y’u Rwanda, ababwira imibereho y’Abanyarwanda bo hambere kugeza ku mahano ya Jenoside yakorewe Abatutsi mu 1994, ariko abibutsa ko amateka mabi u Rwanda rwanyuzemo yarangiye.
Yagarutse kuri gahunda ya Ndi Umunyarwanda, ashimangira ko igamije gukumira no kurwanya amacakubiri aho ava akagera. Amb. Habimana yabagaragarije ko bagomba guharanira kuba umwe, bikabafasha kugera ku zindi ntego zikomeye zo kwiteza imbere no guteza imbere igihugu.
Yabibukije inshingano zabo nk’Abanyarwanda
Mu gice cya kabiri cy’icyo kiganiro, Amb Habimana yibanze ku ruhare rwabo nk’Abanyarwanda baba muri Maroc, abashishikariza kubyaza umusaruro amahirwe bafite yo kwiga muri iki gihugu.
Yabakanguriye kwirinda ibishuko byabayobya, ahubwo ko bakwiriye gukomeza kugendera ku ndangaciro n’umuco nyarwanda, bikabafasha gukora cyane mu masomo yabo no mu bindi bakora.
Yahise abagenera ishimwe rizajya rihabwa buri mwaka umunyeshuli uzajya ahiga abandi mu byo yiga.
Yabasabye kandi gushyira ingufu mu gufatikanya amasomo yabo n’umuhate wo kumenya indimi, anabakangurira kwita cyane Icyarabu gikoreshwa muri Maroc, cyane ko u Rwanda rurimo kwagura umubano n’ibindi bihugu by’abarabu.
Ni ikiganiro Abanyarwanda baba muri Maroc bishimiye, ndetse bashimangira ko bazakomeza kuzirikana inshingano zabo, bakaba indashyikirwa mu byo bakora.
",https://m.igihe.com/diaspora/ibikorwa/article/amb-habimana-saleh-yasabye-abanyarwanda-biga-muri-maroc-kubyaza-umusaruro,Diaspora
Neretse Fabien yakatiwe gufungwa imyaka 25,"Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Uyu mwanzuro watangajwe kuri uyu wa Gatanu, tariki ya 20 Ukuboza 2019.
Ubushinjacyaha bwari bwasabiye Neretse gufungwa imyaka 30 ariko Urukiko rutegeka ko afungwa imyaka 25 nyuma yo kumuhamya ibyaha yaregwaga.
Ku wa Kane tariki 19 Ukuboza, Urukiko Mpanabyaha rwo mu Mujyi wa Bruxelles mu Bubiligi rwaburanishije Neretse, rwamuhamije icyaha cya Jenoside n’ibyaha by’intambara.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu mu Ruhengeri hagati ya 6 Mata 1994 na 14 Nyakanga 1994.
Yarezwe gushishikariza abasirikari kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga.
Icyemezo cy’Urukiko rwa Bruxelles cyo gukatira Neretse imyaka 25 gifite umwihariko kuko ni ubwa mbere u Bubiligi bukurikiranye bukanahana icyaha cya Jenoside hashingiwe ku itegeko rihana.
Mbere ya Neretse, hari Abanyarwanda baburanishijwe n’inkiko z’u Bubiligi hashingiwe ku itegeko rihana ibyaha byibasira inyokomuntu n’iby’intambara.
Urubanza rwe rwaranzwe n’amagambo ahakana Jenoside yakorewe Abatutsi yavuzwe n’uwunganira Neretse, Me Jean Flamme, aho abari mu rubanza, harimo n’abacamanza basanze arengera avuga ko habaye Jenoside ebyiri.
Kuva mu ntangiriro y’urubanza rwa Neretse, umwunganira, Me Flamme yakoresheje imvugo ihakana Jenoside yakorewe Abatutsi avuga ko habaye Jenoside ebyiri. Uyu mugambi we kandi watumye atumira mu rubanza abantu basanzwe bazwiho kuyihakana nka Judi Rever, Joseph Matata, Johann Swinnen n’abandi.
Intego ye kwari ukwerekana ko nta Jenoside yakorewe Abatutsi yabayeho, ko rero uwo yunganira nta ruhare abifitemo kuko icyaha akurikiranyweho kitabayeho.
Iyi mvugo yatangaje benshi mu rukiko bituma umucamanza asaba uwunganira Neretse kuyirinda. Flamme azwiho kuba umuhakanyi nk’uko yabigaragaje mu rubanza rwa Tharcisse Renzaho yunganiraga.
Neretse yanashyizeho itsinda ryagombaga gutanga ruswa kugira ngo abatangabuhamya bamushinjure, atanga imirima n’amafaranga.
Urubanza rwa Fabien Neretse w’imyaka 71 rwatangiye mu Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Neretse afite iminsi 15 yo kujuririra umwanzuro w’Urukiko rwa Bruxelles.
Izindi nkuru wasoma:
 	Urukiko rwo mu Bubiligi rwahamije Neretse Fabien ibyaha bya Jenoside
 	CNLG yashimye icyemezo ku rubanza rwa Neretse, icyita ugutsindwa ku bahakana Jenoside
",https://m.igihe.com/diaspora/article/neretse-fabien-yakatiwe-gufungwa-imyaka-25,Diaspora
Urukiko rwo mu Bubiligi rwahamije Neretse Fabien ibyaha bya Jenoside ,"Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Mu byaha yahamijwe n’urukiko birimo ubwicanyi yakoze, gushishikariza abantu kwica, kurema umutwe w’abicanyi n’ibindi yakoreye mu Mujyi wa Kigali n’i Mataba.
Umunyamategeko uhagarariye abakorewe Jenoside yakorewe Abatutsi, Me. Karongozi André Martin, yabwiye IGIHE ko ibyaha byose yarezwe byamuhamye.
Yavuze ko bishimiye ko icyaha cya Jenoside yaburanye ahakana mu gihe gisaga ukwezi urubanza rwari rumaze cyamuhamye.
Ati “Ikintu cya mbere twishimiye, ni uko icyaha cya Jenoside cyongeye gushimangirwa, ku muntu wayihakanye kuva urubanza rwatangira kugera rurangiye.”
Mu iburanisha ry’uru rubanza, Neretse n’abamwunganira bakunze kugaragaza ko mu Rwanda habaye Jenoside ebyiri zirimo iyakorewe Abahutu n’iy’Abatutsi ndetse mu riheruka abanyamategeko be banongeyeho iya gatatu ngo yabereye muri Congo Kinshasa.
Me. Karongozi yasobanuye ko mu bantu yashinjwaga kwica, babiri aribo urukiko rutamuhamije kugira uruhare mu rupfu rwabo.
Ati “Icya kabiri ni uko ibyaha byose bamureze, byamuhamye uretse gusa abantu babiri barimo Ildephonse waherekeje umwana wari wakomeretse akicirwa kuri bariyeri ngira ngo ni hafi ya Kiliziya Charles Lwanga. Ntibavuze ko ari Neretse kuko ataguye aho barasiye abandi, undi ni uwitwa Rutonesha Sixbert, we yari yihishe mu gisenge cy’inzu ariko nyuma avamo aza kugwa ahandi bavuga yuko yaguye mu bafurere b’Aba-Jesuites i Nyamirambo, ni abo bonyine.”
Me. Karongozi yavuze ko ari ubwa mbere bibaye mu Bubiligi guca urubanza mu bushishozi nk’ubwo babonye.
Ati “Ku bindi byaba byose, iby’i Kigali, abantu yishe, iby’i Mataba harimo bariya bantu barimo abitwa Mpendwanzi na Nzamwita, ariko cyane cyane n’umubare w’abantu batazwi, biciwe i Mataba. Bivuze ngo perezida asobanuye ko icyemezo cyo kwica abantu, b’Abatutsi kiraturuka no kuri abo bantu bose yagiye yica, interahamwe yari afite amagambo yabwiraga abantu aho yacaga byose yabisobanuye neza ni ubwa mbere bibaye mu Bubiligi.”
Yavuze ko nk’abanyamategeko batazura inzirakarengane zazize Jenoside yakorewe Abatutsi ariko nibura babona ko batabibagiwe kuko babonye ubutabera.
Yashimye abarokotse bemeye kubaha ububasha bwo kubahagararira ndetse kuri we asanga akazi kakozwe karatanze umusaruro.
Ku wa Kabiri tariki 17 Ukuboza 2019 nibwo urukiko rwari rwasoje kumva abarega n’abaregwa ubwo humvwaga abaregera indishyi, n’uruhande rw’abunganira Neretse mbere y’uko rwiherera rusuzuma ishingiro ry’uko buri ruhande rwireguye.
Perezida wa Ibuka Mémoire & Justice, Ryamukuru Félicité, yabwiye IGIHE ko yashimye ubutabera bw’u Bubiligi avuga ko umwanzuro w’urukiko ubahaye kuruhuka nk’abarokotse Jenoside yakorewe Abatutsi.
Ati “Biraturuhuye, kuko twategereje amasaha ahagije, iminsi ibiri yari imaze kurenga, twibazaga aho biri bubere ariko biraturuhuye kuko ntabwo yashoboraga kuba umwere ibyaha byose byamuhamaga ibyaha by’intambara ariko icyiza ni uko icyaha cya Jenoside nacyo kimuhamye. Birerekana ubutabera bwo mu Bubiligi nabwo bwakoze umurimo ukomeye.’’
Yavuze ko guhamwa n’icyaha hari icyo bisobanuye no ku batekerezaga guhakana Jenoside.
Ati “Umuntu umwe uhamwe n’icyaha cya Jenoside ni ukuvuga ngo iba yemewe kandi biruhura n’abacitse ku icumu nubwo bitagarura n’umuntu n’umwe ni ubutabera bugaragaje umurimo wabwo.”
Biteganyijwe ko urukiko ruzatangaza ibihano ku byaba Neretswe yahamijwe ku wa Gatanu, tariki ya 20 Ukuboza 2019.
Uru rubanza rwa Fabien Neretse w’imyaka 71 rwatangiye ku wa 4 Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Beckers n’umuryango we bashatse uko bahunga bakava aho bari batuye, kuwa 9 Mata 1994 bajya ku Ngabo za Loni zari mu Rwanda, bahagarikirwa kuri bariyeri bararaswa. Bikekwa ko Neretse ari we wagize uruhare mu ihagarikwa rya Beckers n’umuryango we ndetse akaba yaranagize uruhare mu rupfu rw’abandi bantu icumi bari baturanye .
Aregwa kandi ubwicanyi yakoreye iwa mu yahoze ari Perefegitura ya Ruhengeri ahitwa i Mataba barimo Mpendwanzi bivugwa ko yagiye kumushaka mu rugo rwe amushinja kuba icyitso cya FPR Inkotanyi nubwo yari Umuhutu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Karirima Ngarambe / Palais de Justice Bruxelles
",https://m.igihe.com/diaspora/article/urukiko-rwo-mu-bubiligi-rwahamije-neretse-fabien-ibyaha-bya-jenoside,Diaspora
U Bwongereza: Umunyarwandakazi bikekwa ko yiyahuye avuye mu igorofa rya 19 yitabye Imana ,"Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera yaguye mu Mujyi wa Birmingham ku wa Gatandatu, tariki ya 14 Ukuboza 2019, aho yari yasuye inshuti y’umuryango wabo yitwa Eric Gashema.
Uyu mukobwa w’imyaka 31 yageze i Birmingham ku wa Kane, aho yari afitanye gahunda na Gashema yo kujyana mu masengesho.
Gashema yagiye gutabara inshuti ye yapfushije umubyeyi mu Mujyi wa Manchester, ariko ntibajyana, uwo mukobwa aguma mu rugo.
Uyu yerekeje i Manchester nyuma yo gusangira ifunguro rya mu gitondo na Gatera wari umeze neza, wanamusabye kumusigira ibitabo ngo abe asenga.
Amakuru Polisi yo muri ako gace yahawe n’umuturanyi ni uko Gatera yaguye hasi ahagana saa Moya n’igice z’umugoroba. Yari asanzwe afata imiti y’indwara y’agahinda gakabije izwi nka ’dépression’.
Gashema ngo yageze aho yari atuye ahagana saa Yine asanga polisi yahagose, aza kwemererwa kugera mu igorofa rya 19 yabagamo, ahageze asanga idirishya rifunguye ariko Gatera atarimo.
Uyu musore yarebye hasi abona hashyizweho amahema ya Polisi, ahita ajya kubaza aza gusanga ari Gatera witabye Imana.
Umurambo wa Gatera wari ugihari ariko yaba Gashema n’ababyeyi ba nyakwigendera [bahageze saa Sita] ntibabashije kuwubona kugeza utwawe na Polisi ahagana saa kumi zo mu rukerera rwo ku Cyumweru.
Amakuru yizewe IGIHE ifite ni uko Gatera yari amaze igihe kirekire afite dépression ndetse yafataga imiti ku buryo yari yaratangiye kumererwa neza yiteguraga no gusubira ku ishuri.
Gashema asanzwe ari inshuti n’umuryango wa Gatera, baragenderanira kuko bubatse ubucuti akiri mu Burundi.
Gatera yabyinaga mu itorero aho yanatumirwaga muri gahunda zitandukanye za Ambasade y’u Rwanda. Yatangiye kubyina afite imyaka itatu aho yanyuze muri Troupe Urunana yo mu Busuwisi.
Dépression ni indwara irangwa n’agahinda gakabije no kwiheba. Ishobora gufata uwo ari we wese, ku myaka iyo ariyo yose kandi iyo itavuwe ishobora gutuma uyirwaye afata imyanzuro yo kwiyambura ubuzima.
Iyo iyi ndwara itavuwe kandi igira ingaruka zikomeye ku bukungu ndetse n’imibereho muri rusange kuko uyirwaye adashobora kugira icyo yimarira cyangwa ngo agire icyo akora cyamuteza imbere.
",https://m.igihe.com/diaspora/article/u-bwongereza-umunyarwandakazi-bikekwa-ko-yiyahuye-avuye-mu-igorofa-rya-19,Diaspora
"Kwibuka26: Abanyarwanda baba mu Bushinwa basabwe gukomera ku bumwe, barwanya abahakana Jenoside ","Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Babisabwe kuri uyu wa Kabiri tariki 7 Mata 2020, ubwo Abanyarwanda baba mu Bushinwa bifatanyaga n’Isi kwibuka ku nshuro ya 26 Jenoside yakorewe Abatutsi.
Umuhango wo kwibuka wahurije hamwe abanyarwanda basaga 550 baba mu Bushinwa hakoreshejwe uburyo bw’ikoranabuhanga mu rwego rwo kwirinda icyorezo cya Coronavirus.
Ambasaderi w’u Rwanda mu Bushinwa, James Kimonyo mu ijambo rye , yasabye abanyarwanda baba mu Bushinwa kurangwa n’indangagaciro z’ubwitange zaranze ingabo za RPA, ubwo zahagarikaga Jenoside ziyobowe na Perezida Paul Kagame.
Ambasaderi Kimonyo yasabye abari bamukurikiye gukomeza kwimakaza ubumwe, barwanya ingengabitekerezo ya Jenoside n’ihakana ryayo.
Yasabye umuryango mpuzamahanga gufatanya n’u Rwanda mu kugeza imbere y’ubutabera abakidegembya bakekwaho uruhare muri Jenoside yakorewe Abatutsi.
Muri uyu muhango wo kwibuka, humviswe ubuhamya bwa Ntezimana Jean Népomucène warokotse Jenoside kuri ubu wiga mu Bushinwa, wavuze ku rugendo rwe mbere, muri Jenoside na nyuma yayo.
Ntezimana uri kwiga ibijyanye n’ubuvuzi bw’imbere mu mubiri yashimiye ingabo za RPA zamurokoye na Guverinoma y’u Rwanda yagaruriye icyizere abarokotse Jenoside, ibafasha mu kubaka ejo hazaza heza.
",https://m.igihe.com/diaspora/article/kwibuka26-abanyarwanda-baba-mu-bushinwa-basabwe-gukomera-ku-bumwe-barwanya,Diaspora
"Kwibuka26: Abanyarwanda baba mu Buyapani bibutse Jenoside, urubyiruko ruhabwa umukoro ","Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Byatangajwe kuri uyu wa Kabiri tariki 7 Mata ubwo Abanyarwanda batuye mu Buyapani bifatanyaga n’Isi mu kwibuka ku nshuro ya 26 Jenoside yakorewe Abatutsi.
Ubusanzwe ibikorwa byo Kwibuka Jenoside yakorewe Abatutsi mu Buyapani byahurizaga hamwe abanyarwanda, inshuti z’u Rwanda n’abayobozi muri Guverinoma y’u Buyapani.
Uyu mwaka ibikorwa byo kwibuka biri gukorwa mu buryo bwihariye kubera ingamba zafashwe zo gukangurira abantu kuguma mu ngo zabo, hahashywa icyorezo cya coronavirus.
Ambasade y’u Rwanda i Tokyo yahisemo gukora ibikorwa byo kwibuka mu buryo bw’ikoranabuhanga (video conference).
Ambasaderi w’u Rwanda mu Buyapani, Ernest Rwamucyo mu ijambo yagejeje ku banyarwanda n’inshuti zarwo mu Buyapani yagarutse ku mateka mabi yagejeje u Rwanda kuri Jenoside yakorewe Abatutsi.
Yavuze ko kwibuka ari ngombwa “kuko biduha umwanya wo kwibuka abacu bambuwe ubuzima. Tuboneraho umwanya wo kwihanganisha abarokotse Jenoside n’ubu bagifite ibikomere byaba ibigaragara ku mubiri ndetse n’ibitagaragara.”
Rwamucyo yavuze ko kwibuka ari umwanya wo gusubiza agaciro n’icyubahiro abazize Jenoside bambuwe ubwo bicwaga urw’agashinyaguro.
Yavuze ko ari n’umwanya wo gukangurira abanyarwanda n’isi muri rusange kwirinda ingengabitekerezo ya Jenoside n’ihakana n’ipfobya bya Jenoside.
Ati “Biduha umwanya wo gukangurira abanyarwanda, abatuye isi ndetse n’imiryango mpuzamahanga kuzirikana ububi bw’ingengabitecyerezo ya Jenoside, ingaruka mbi zo guhakana no gupfobya Jenoside ndetse no kubashishikariza kwamagana ivangura iryo ari ryo ryose ryaba irishingiye ku turere, amoko, amadini, cyangwa ibindi byose bishobora gutandukanya abantu.”
Mu myaka 26 ishize, u Rwanda rwagiye rwiyubaka haba mu mibereho y’abaturage n’iterambere muri rusange.
Ambasaderi Rwamucyo yashimye umuhate w’ingabo zari iza RPA zahagaritse Jenoside, igihugu kikabona umusingi wo kubakiraho kigana imbere, ubu kikaba gikataje mu bumwe n’ubwiyunge bw’abanyarwanda, ukwisanzura kwa buri munyarwanda, umutekano n’imiyoborere myiza.
Yashishikarije urubyiruko gutanga umusanzu warwo mu gukomeza kubaka igihugu.
Ati “Mwebwe rubyiruko rwacu, mboneyeho umwanya wo kubakangurira gukunda igihugu cyababyaye. Kwitangira kubaka amateka meza mushyigikira umurongo wa politike nziza yubaka igihugu cyacu.”
“By’umwihariko mwebwe muri hano nk’urubyiruko rufite ubumenyi bwihariye n’imyumvire igomba kuba ihanitse murasabwa byinshi.”
Ambasaderi Rwamucyo yanasabye abanyarwanda n’inshuti z’u Rwanda gukomeza gufata mu mugongo abarokotse Jenoside muri ibi bihe bikomeye.
Ibikorwa byo kwibuka Jenoside bizakomeza muri iki Cyumweru cyo kwibuka mu bihugu birimo Abanyarwanda barebererwa na Ambasade y’u Rwanda mu Buyapani. Kuri uyu wa Gatatu tariki 8 Mata hazibuka Abanyarwanda baba muri Philippines naho kuwa Gatanu tariki 10 hibuke abanyarwanda baba muri Malaysia.
",https://m.igihe.com/diaspora/article/kwibuka26-abanyarwanda-baba-mu-buyapani-bibutse-jenoside-urubyiruko-ruhabwa,Diaspora
Rwandacash Africash yakoze impinduka muri serivisi zo kohererezanya amafaranga ,"Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Sosiyete itanga serivisi ku bohereza amafaranga mu Rwanda no mu mahanga ya Rwanda Cash LTD yagaragaje ko yakomeje gukora ariko yifashishije uburyo bugezweho kandi bwizewe bwo guhererekanya amafaranga bwa mobile money.
Mu Bubiligi, ibiro byose bya Moneytrans-Africash zikorana na Rwandacash LTD byahawe uburenganzira bwo gufungura no kwakira abantu hakurikijwe ingamba zatanzwe n’inzego zibishinzwe.
Naho mu Rwanda, Rwandacash LTD yabaye ifunze nkuko amabwiriza yatanzwe na Banki Nkuru y’Igihugu (BNR) abisaba kugeza ubwo hazatangwa andi avuga ku kongera gukora kw’ibigo byohererezanya amafaranga no kuvunja.
Bitewe n’amasezerano iyi sosiyete isanzwe ifitanye na MTN Rwanda binyuze muri Mobile Money, abakiliya bose bakira amafaranga mu Rwanda bayashyirirwa kuri Mobile Money gusa.
Itangazo ryayo yavuze ko “Hari n’ahongerewe imbaraga mu gukoresha ikoranabuhanga ku bohererezanya amafaranga kuri application ya https://www.moneytrans.eu/belgium/imoneytrans/.’’
Yanamenyesheje ko ishami rya Matonge i Kinshasa muri Repubulika Iharanira Demokarasi ya Congo rizafungura nihamara kugaruka agahenge nyuma y’icyorezo cya Coronavirus.
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
Ikwirakwira cya Coronavirus mu mpande zose z’Isi ryahinduye imibereho ya muntu kugeza no ku ikoranabuhanga yifashisha mu buzima bwa buri munsi.
Ubu imibereho y’Isi yubakiye ku bukungu bushingiye ku kudahererekanya amafaranga mu ntoki mu kwirinda ikwirakwira rya Coronavirus.
Ishami ry’Umuryango w’Abibumbye ryita ku Buzima (OMS) ryemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abayandura wiyongera kuva yaboneka mu Bushinwa mu Ukuboza 2019.
Coronavirus imaze guhitana abantu 45 334, mu gihe abayanduye bagera ku 903 799, muri bo 190 675 barayikize.
",https://m.igihe.com/diaspora/article/rwandacash-africash-yakoze-impinduka-muri-serivisi-zo-kohererezanya-amafaranga,Diaspora
Diaspora mu guhangana n’ingaruka za Coronavirus: Icyifuzo cy’Umunyarwanda uba muri Canada,"John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
Kugeza ubu mu Rwanda abagera kuri 19 ni bo bimaze kwemezwa ko banduye icyorezo cya COVID-19, giterwa na Coronavirus. Guverinoma y’u Rwanda yafashe ingamba nyinshi, aho kuri uyu wa Gatandatu yashyizeho izindi nshya.
Ingamba nshya zo kurwanya ikwirakwira rya Coronavirus zatangajwe na Minisitiri w’Intebe, Dr Ngirente Edouard, zategetse ko abakozi ba leta bose n’abikorera basabwa gukorera akazi mu ngo zabo keretse abatanga serivisi z’ingenzi.
Mu kiganiro na IGIHE, Kijuli yavuze ko izi ngamba ari ingenzi cyane kandi zizatanga umusaruro, akifuza ko Abanyarwanda baba muri diaspora bahabwa igisa nk’impuruza bakwishyira hamwe bakazagoboka abazagirwaho ingaruka n’izi ngamba cyane cyane abaryaga kuko bakoze uwo munsi ‘nyakabyizi’.
Ati “Nkaba numva mfite igitekerezo cy’uko Minisiteri y’Ububanyi n’Amahanga yakorana vuba na za ambasade zacu aho ziri hose zigashishikariza Abanyarwanda twese dutuye muri bino bihugu [nubwo nabo icyorezo cyabagezeho], bisa n’aho bifite amikoro tukibumbira hamwe tugafasha abavandimwe bacu bazahura n’ikibazo cy’inzara.”
Akomeza avuga ko abantu bagenda batanga nk’amadolari 100$, 50$, 10$ gukomeza ariko icyo kintu cyo ‘gutabara abavandimwe bacu kuko twese tuzi amikoro y’ibihugu byacu byo muri Afurika’.
Kijuli wigeze kuba Perezida wa Diaspora muri Edmonton na Visi Perezida ku rwego rw’Intara ya Canada, ahumuriza Abanyarwanda agira ati “Tukaba tugira ngo tubakomeze ngo mushikame kandi nta kabuza iki cyorezo abanyarwanda tuzagitsinda.”
Mu zindi ngamba Guverinoma y’u Rwanda yafashe zirimo ko ‘ubu imipaka yose irafunze, keretse ku Banyarwanda bataha n’abandi batuye mu Rwanda byemewe n’amategeko, abo bose bakaba bazashyirwa mu kato mu gihe cy’ibyumweru bibiri ahantu hateganyijwe’.
‘Ubwikorezi bw’ibicuruzwa byinjira cyangwa bisohoka mu Rwanda burakomeza mu gihe ingendo hagati y’imijyi n’uturere tw’igihugu zitemewe keretse ku bajya kwivuza cyangwa abafite impamvu zihutirwa’.
Nyuma y’izi ngamba, Minisitiri w’Ubutegetsi bw’Igihugu, Prof. Shyaka Anastase, yagarutse ku bantu barya kuko bakoze uwo munsi, abasaba gutekereza icyaba baramutse bagiye gushaka ayo mafaranga ariko ntibazabashe kuyabona kubera uburwayi; ahubwo abasaba gusaranganya na bagenzi babo muri bike bafite.
Minisitiri Prof Shyaka yatangaje ko Leta igiye kwishakamo ibisubizo bizafasha abantu barya ari uko bakoze ku munsi n’abandi bafite amikoro make kugira ngo mu gihe cyo kwirinda Coronavirus batazicwa n’inzara.
Ati ""Hari ibizasaba nk’igihugu ko abantu baba magirirane, niba hari urugo runaka rudafite icyo gusamura, tugomba kwishakamo ubushobozi ku buryo urwo rugo turwunganira kugira ngo abarurimo tutabarinda Coronavirus ariko bakicwa n’inzara.’’
Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara ishobora kwandura binyuze mu gukora ku muntu uyirwaye, cyane cyane mu kuramukanya abantu bahana ibiganza.
",https://m.igihe.com/diaspora/article/diaspora-mu-guhangana-n-ingaruka-za-coronavirus-icyifuzo-cy-umunyarwanda-uba,Diaspora
Abanyarwanda batuye i Burayi bahagaritse ibikorwa bibahuza mu kwirinda Coronavirus ,"Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Ishami ry’Umuryango w’Abibumbye ryita ku Buzima (OMS) ryemeje ko Coronavirus ari icyorezo [pandémie] cyugarije Isi mu itangazo ryashyize hanze ku wa 11 Werurwe 2020.
Coronavirus imaze gukwirakwira mu bihugu 123 bitandukanye ndetse kugeza ubu abarenga 125 000 barayanduye mu gihe abasaga 5000 yabahitanye. Ibi byatumye mu bihugu bitandukanye hashyirwaho ingamba zo kwirinda Coronavirus yagaragaye bwa mbere mu Bushinwa mu Ukuboza 2019.
Ingamba zafashwe mu bihugu byinshi zirimo guhagarika ibikorwa bihuza abantu benshi nk’imikino, ibitaramo, inama ndetse bimwe byafunze amashuri mato na za kaminuza kugeza igihe kitaramenyekana, amaduka nk’uburyo bwo gukumira ikwirakwira ry’icyorezo cya Coronavirus.
U Butaliyani ku wa 12 Werurwe 2020, bwafunze amaduka yose uretse ububiko bw’ibiribwa na za farumasi, nk’uburyo bwo gukumira ikwirakwira ry’icyorezo cya Coronavirus.
Iki gihugu cyafunze amashuri, inzu zikorerwamo siporo, inzu ndangamateka n’utubyiniro mu gihe na Shampiyona y’igihugu mu mupira w’amaguru [Serie A] nayo yahagaritswe. Abantu barenga ibihumbi 12 ni bo bamaze kwandura Coronavirus mu Butaliyani, naho abagera kuri 830 yarabahitanye.
Ibihugu by’i Burayi biri mu byugarijwe na Coronavirus yagize ingaruka ku bikorwa byari biteganyijwe, birimo n’iby’Abanyarwanda.
Guhera mu ntangiriro za Werurwe 2020 hirya no hino mu Burayi hari hateganyijwe ibikorwa bitandukanye bisanzwe bihuza Abanyarwanda n’inshuti zabo buri mwaka.
Ibyo bikorwa bigizwe n’amahuriro atandukanye, inama zari ziteganyijwe ku bava mu Rwanda bazikorera hirya no hino ku Isi, amamurikagurisha y’ubukerarugendo n’ingendo zari ziteganyijwe bijyanye n’ibirori bibera muri Diaspora n’ibindi.
Ingamba zafashwe n’ibihugu by’i Burayi zinubahirizwa n’Abanyarwanda babibamo ndetse na bo mu kwirinda barabihagarika mu gukaza ubwirinzi.
Mu bikorwa byasubitswe byagombaga guhuza Abanyarwanda birimo iby’Umunsi Mpuzamahanga wahariwe Abagore ku Isi [ni igikorwa cyitabirwa cyane ko kigaragaza intambwe y’u Rwanda mu gusubiza umugore agaciro no kumwubakiraho iterambere ry’igihugu].
Kugeza magingo aya, Abanyarwanda baba mu Butaliyani, u Bufaransa, u Bubiligi, Budage, u Buholandi n’ibihugu byo muri Scandinavie byasubitse ibyo birori.
Mu gihe u Rwanda rwitegura kwibuka ku nshuro ya 26, Jenoside yakorewe Abatutsi mu 1994, ntibiramenyekana uko bizakorwa mu gihe iki cyorezo cyaba kigifite ubukana. Abahagarariye imiryango irengera inyungu z’abarokotse Jenoside baracyarebera hamwe uko iki gihe bizagenda.
Guverinoma y’u Bubiligi nayo yaraye iteranye ifata ibyemezo bikakaye aho amashuri abanza, ayisumbuye na za Kaminuza byafunzwe.
Kuva kuri uyu wa Gatanu kandi ahahurira abantu benshi hafunzwe usibye gusa amaduka yo guhahiramo azakomeza gufungura ndetse ibihumbi by’abaturage byazindutse bijya guhaha ku buryo hanitabajwe abashinzwe umutekano mu kuborohereza.
Uretse imiryango y’Abanyarwanda batuye mu mahanga yagizweho ingaruka zikomeye zo gusubika ibikorwa byayo, Coronavirus yanazahaje ibikorwa by’ubukerarugendo kubera ihagarikwa ry’ingendo.
Isuzuma ry’Ishyirahamwe Mpuzamahanga rishinzwe gutwara abantu n’ibintu mu Kirere, IATA, ryerekanye ko ibigo mpuzamahanga bitwara abagenzi mu ndege bizahomba miliyari $113 Coronavirus nikomeza gukwirakwira.
Abaganga bagaragaza ko nubwo Coronavirus ari indwara ikomeye, ishobora kwirindwa byoroshye ariko ikanakwirakwira byoroshye. Gukaraba intoki no guhagarika kuramukanya byafasha mu kwirinda.
Umuganga Dr Soentens waganiriye na IGIHE yavuze ko umubare munini w’abarwaye Coronavirus bakira ndetse ko abapfa babiterwa nuko ibikoresho byo kubaramira biba bike, bageze mu zabukuru cyangwa basanganywe izindi ndwara zikomeye zidakira.
Kugira ngo umuntu yandure Coronavirus ni uko uyifite ayiha undi mu buryo bw’amatembabuzi ava mu mazuru cyangwa mu kanwa k’uyirwaye, kuko yandurira mu myanya y’ubuhumekero nubwo ishobora guca n’ahandi. Ni nayo mpamvu umuntu wayanduye ahita ahabwa akato.
Iyo iyi virusi imaze kugera mu bihaha niho itura, ari nayo mpamvu ibuza abantu guhumeka neza bakarwara umusonga, ari nawo ubahitana.
[email protected]
",https://m.igihe.com/diaspora/article/abanyarwanda-batuye-i-burayi-bahagaritse-ibikorwa-bibahuza-mu-kwirinda,Diaspora
Abanyarwanda batuye muri Australia bizihije umunsi wahariwe ibikorwa bya Commonwealth,"Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Uyu muhango wo kwizihiza ibikorwa bya Commonwealth wabaye mu gihe u Rwanda rwitegura muri Kamena, kwakira inama izahuza abakuru b’ibihugu na za Guverinoma bigize Umuryango w’Ibihugu bikoresha Icyongereza, CHOGM.
Ibirori by’Abanyarwanda muri Australia byabereye mu mujyi wa Brisbane, aho bashimiwe uruhare rwabo mu gutanga urugero rwiza mu ruhando rw’amahanga.
Ni ibirori ngarukamwaka bihagurutsa Abanyarwanda b’ingeri zose; abana n’abakuru bagahagarika ibikorwa byabo kugirango baserukire u Rwanda.
Abitabiriye ibi birori basusurukijwe n’umuhanzi w’umunyarwanda, Ras Banamungu umaze kumenyerwa muri ibi birori, afatanije n’itsinda rye the Det-n-ators International, baririmba indirimbo bise “Inka”, irimo ubutumwa bw’uko akunda igihugu cyamubyaye.
Ni ibirori byitabiriwe n’abayobozi barimo Depite Paul de Jersey na Madamu we Kaye de Jersey, uhagarariye Umwamikazi muri Queensland, Umuvugizi wa Polisi ya Queensland, Barry Dinneen na Noela O’Donnell, Musenyeri Phillip Aspinall, Reverend Dr. Peter Catt, Bill Willcocks na Vicki Howard.
",https://m.igihe.com/diaspora/ibikorwa/article/abanyarwanda-batuye-muri-australia-bizihije-umunsi-wahariwe-ibikorwa-bya,Diaspora
Maroc yatangirijwemo igikorwa cyo gufasha urubyiruko rw’Abanyarwanda guhanga udushya,"Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Iki gikorwa cyatangirijwe muri Maroc ku wa 8 Werurwe 2020 cyahuriranye n’ibirori byo kwizihiza Umunsi Mpuzamahanga wahariwe Abagore.
Mu kiganiro bahawe hibanzwe ku gufasha Abanyarwanda guhanga udushya bakiri ku ishuri mu kwitegura kugana ku isoko ry’umurimo no guhesha abandi akazi.
Umuyobozi w’Ishami ry’Ikoranabuhanga mu Rugaga rw’Abikorera (PSF), Ntare Alex, yabwiye abitabiriye igikorwa cyo gutangiza ‘Diaspora Innovation and Start up Challenge’ ko bari guhaha ubumenyi bufite ireme bwazabafasha kwiteza imbere.
Yakomeje ati “Ni igikorwa kizahoraho kigamije gushaka udushya no gufasha abari muri diaspora bafite imishinga bahanze. Twahereye ku banyeshuri kuko baba bafite aho bakorera, bafite abarimu n’izindi nzego zibafasha nka kaminuza bashobora gukorana udushya twagirira u Rwanda na bo ubwabo akamaro.’’
Iki gikorwa cyatekerejweho nyuma yo kubona ko hari abakitinya kandi bafite ibikorwa byatanga impinduka mu buzima bw’abenegihugu.
Ati “Mu Rwanda twamaze kubona ko biri gukora kuko twatangije K-Lab na Fab Lab [inzu zihangirwamo imishinga y’ikoranabuhanga]. Abari hanze hari icyuho ko nta muntu ubakurikirana.’’
Urubyiruko ruzatoranywa nyuma yo kugaragaza impano mu mishinga y’ikoranabuhanga ruzahabwa ubufasha burimo ubwo guhuzwa n’ibigo bitandukanye.
Ati “Abanyeshuri batazi gahunda zabafasha bigatuma batinya kugaruka, bakagira ubwoba bwo gutangiza udushya twabo bavuga ko ntacyo byamara, nta bushobozi bafite, nta n’ubufasha babona. Turashaka kubakangurira no kubabwira ko hari ubufasha. Tugomba kubaba hafi ku buryo twabahuza na bagenzi babo cyangwa izindi nzego dusanzwe dukorana.’’
Ntare yifashishije urugero rw’ikoranabuhanga rya Tap&Go ryatangiye kubyara amafaranga no kugirira akamaro abarihanze.
Mu 2015 nibwo Patrick Buchana Nsenga yashinze AC Group, ikigo kiri mu by’imbere mu gutanga ibisubizo by’ikoranabuhanga, birimo iryo kwishyura amafaranga y’urugendo hakoreshejwe ikarita izwi nka Tap&Go.
Imibare yo mu 2019 igaragaza ko abantu bari bamaze gukoresha Tap&Go inshuro zirenga miliyoni 80 ndetse nibura ku munsi abagenzi bashobora kuyakoresha inshuro ibihumbi 250. Amakarita amaze gutangwa arenga miliyoni 1.5 mu gihe ifite aba-agents 311 baha serivisi abagenzi mu bice bitandukanye.
Mu butumwa bwe, Ambasaderi w’u Rwanda muri Maroc, Sheikh Habimana Saleh, yasangije abitabiriye iki gikorwa uko bagera kuri byinshi bifashishije ubumenyi bafite.
Ati “Nabaganirije ku ruhare rw’umwari n’umutegarugori ku ruhembe rw’iterambere ry’igihugu nk’insanganyamatsiko yahawe Umunsi Mpuzamahanga wahariwe Umugore nuko bahera ku gishoro gito bakagera kuri byinshi.’’
Abitabiriye ‘Diaspora Innovation and Start up Challenge’ basusurukijwe n’urubyiruko rw’abahungu n’abakobwa bibumbiye mu itorero ribyina gakondo ryo muri Maroc.
Muri gahunda ya Guverinoma y’imyaka irindwi izarangira mu 2024, biteganyijwe ko i Kigali hazubakwa ahantu hihariye hazafasha Abanyarwanda n’abanyamahanga bafite impano zihariye kurushaho guhanga ibishya (Kigali Innovation City), gushyiraho Ikigega kigamije guteza imbere imishinga y’ikoranabuhanga n’ibindi.
U Rwanda na Maroc bifitanye umubano mwiza ushingiye ku ngeri nyinshi zirimo nk’uburezi, aho magingo aya hari Abanyarwanda basaga 100 biga muri icyo gihugu, mu mashami arimo Ubuvuzi, Engineering n’ibindi.
Mu minsi ishize, Ambasaderi Habimana yasuye ibigo byashyiriweho guhanga udushya mu ikoranabuhanga mu Rwanda, birimo K Lab, asobanurirwa imikorere n’umusanzu bimaze gutanga mu iterambere ry’u Rwanda.
.@fablabrw & @klabrw were honored to have H.E. @SheikhSalehh, Rwandan ambassador to Kingdom of Morocco 🇲🇦 visiting our premises. pic.twitter.com/895viIn2U8
— FabLab Rwanda (@fablabrw) February 25, 2020
",https://m.igihe.com/diaspora/article/maroc-yatangirijwemo-igikorwa-cyo-gufasha-urubyiruko-rw-abanyarwanda-guhanga,Diaspora
Abanyarwanda batuye muri Mozambique bakoze umuganda mu Mujyi wa Maputo (Amafoto),"Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Abitabiriye umuganda wakozwe ku nshuro ya mbere muri Mozambique bageraga kuri 350, bazibuye ruhurura y’amazi, basukura umuhanda witwa Rua de Timor, bakuraho n’ibyatsi birebire byarengereye iyo ruhurura.
Igikorwa cyakozwe cyatumye amazi yari yararetse muri iyo ruhurura agatera indwara n’umwuka mubi abahaturiye, yongera gutemba.
Abari bahagarariye Minisiteri y’Ubutaka n’Ibidukikije ndetse n’abari bahagarariye ubuyobozi bw’umujyi wa Maputo, bashimye igikorwa cyakozwe n’Abanyarwanda ku bufatanye n’abaturage b’aho, bizeza ubufatanye no kugikangurira abandi.
Ambasaderi w’u Rwanda muri Mozambique, Nikobisanzwe Claude, yasobanuye ko Umuganda ugaragaza umuco mwiza Abanyarwanda bafite wo gufatanya no gushyira hamwe mu bikorwa rusange by’amajyambere, babungabunga ibidukikije, gusukura aho batuye ndetse hirindwa n’indwara z’ibyorezo.
Yashimiye abitabiriye umuganda bagaragaje urugero rwiza ku baturage ba Maputo, anabakangurira kuzitabira ari benshi umuganda utaha maze bakereka ubuyobozi n’abaturage babakiriye muri Mozambique, ko bafatanyije bagira uruhare mu iterambere ry’umujyi wa Maputo n’igihugu muri rusange.
Abaturage ba Mozambique bitabiriye umuganda ari benshi bishimiye igikorwa cyo gusukura aho batuye, banashima ubwitange n’umurava wakoranywe ndetse na Ambasade yawuteguye.
Uyu muganda washimangiye umubano mwiza hagati y’u Rwanda na Mozambique, unaba uburyo bwo gusabana hagati y’Abanyarwanda n’abaturage ba Maputo.
",https://m.igihe.com/diaspora/ibikorwa/article/abanyarwanda-batuye-muri-mozambique-bakoze-umuganda-mu-mujyi-wa-maputo-amafoto,Diaspora
Itsinda ry’Abanyarwandakazi baba mu Bubiligi riri mu bikorwa by’ubugiraneza mu Rwanda,"Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Ni ibikorwa bamazemo iminsi kuva bagera mu Rwanda ku wa 22 Gashyantare 2020, aho basuye imiryango itandukanye irimo uwitwa Nka Tabita ufasha abana baturuka mu miryango itishoboye kubona irerero ugafasha n’ababyeyi babo mu bikorwa by’iterambere.
Indi miryango yasuwe n’iri tsinda ni uwitwa Komeza Intambwe ufasha abakobwa babyariye iwabo kwigira, uboroza amatungo magufi n’uwitwa Izere Mubyeyi ubarizwamo abana bafite ubumuga bwo mu mutwe basanzwe bafashwa na Uwitonze Clémentine [Tonzi].
Umuyobozi uhagarariye abagore muri Diaspora Rugali mu Mujyi wa Bruxelles mu Bubiligi akaba n’umwe mu bagize iri tsinda, Uwamariya Goretti, yavuze ko iki gitekerezo bakigize nyuma ya Rwanda Day yabereye i Bon mu Budage maze batangira gukusanya inkunga bagamije kugira icyo bafasha abategarugori bo mu Rwanda batagize amahirwe nk’ayabo.
Yavuze ko bahisemo abagore kubera ko basa nk’abakiri inyuma mu bijyanye no kwigira.
Ati “Murabizi neza ko abagore aribo bakiri inyuma, baracyafite ibibazo mu by’ubukungu hari bamwe batize ndetse hari abana b’abakobwa batewe inda bakiri bato bibabuza gukomeza kwiga. Izo ni zimwe mu mpamvu zatumye dutekereza guhera ku badamu ariko nitubarangiza n’abagabo nabo tuzabageraho.”
Kuri Uwamariya ibi bikorwa bamazemo iminsi byaberetse ko umugore wo mu cyaro ashoboye mu gihe cyose yaba yahawe ubushobozi.
Ati “Kuba twakoze iki gikorwa byaduhaye ishusho ya nyayo y’umugore wo mu cyaro. Ni abagore b’intwari, bafite imbaraga uramutse ubafashije kwifasha barazamuka vuba cyane, icyo bakeneye ni ukuba umuntu yabafata akaboko akabatinyura mbese bakigirira icyizere bikozwe hirya no hino umugore yazamuka vuba cyane”
N’ubwo iri tsinda ritashatse gutangaza umubare w’amafaranga ritanga muri ibi bikorwa buri muryango risuye riwusigira inkunga y’amafaranga.
Imiryango yasuwe n’iri tsinda yashimye iki gikorwa cy’ubugiraneza yakorewe ivuga ko inkunga yahawe igiye kuyifasha kunoza ibyo yakoraga.
Umuyobozi wa ‘Komeza Intambwe’, Kandutiye Françoise, yavuze ko inkunga yahawe n’iri tsinda izamufasha kwagura ibikorwa by’ubugiraneza umuryango we usanzwe ukorera mu Murenge wa Mageragere birimo koroza inkwavu abakobwa babyariye iwabo no kubaha amafaranga yo gutangira imishinga y’ubucuruzi.
Ati “Inkunga izadufasha cyane, harimo abo nka ‘Komeza Intambwe’ twagiye dufasha ariko bagishaka gukomeza gutera imbere ariko tukaba nta bundi bushobozi twari dufite bwo guhita tubafasha gukomeza kugera aho bifuza kugera nonaha. Turumva iyo nkunga batugeneye izadufasha mu gukomeza gushyigikira iriya mishinga yabo twatangiranye kuko yari igeze ahantu heza ariko nta bushobozi bwo gukomeza kuyishyigikira.”
Iri tsinda ry’abagore baba mu Bubiligi ryagize umwanya wo kwicarana n’abari n’abategarugori baba muri ‘Komeza Intambwe’ bumva aho bavuye naho bageze maze babagaragariza n’imbogamizi bagihura nazo nabo biyemeza kubafasha kuzikemura.
Mungwarakarama Esther umwe mu bategarugori basanzwe bafashwa na Komeza Intambwe yavuze ko inkunga y’iri tsinda izamushoboza kugira ibindi yakora binyuze muri uyu muryango asanzwe abarizwamo.
Ati “Mu by’ukuri nubwo dufite uyu mushinga w’inkwavu tworojwe ariko hari ibindi tuzi gukora hari n’ibyo dushoboye numva wenda hari ubushobozi hari icyo bamfasha bantera inkunga ngashobora no gukora ibindi.’’
Iri tsinda ry’Abanyarwandakazi baba mu Bubiligi kandi ryasuye umuryango ‘Izere Mubyeyi’ usanzwe ufasha abana bafite ubumuga bwo mu mutwe, riwizeza kuzakomeza kuwufasha mu bikorwa by’ubugiraneza ukora.
Ibikorwa by’iri tsinda ry’Abanyarwandakazi byashimwe n’abayobozi bo mu nzego z’ibanze barimo n’Umunyamabanga Nshingwabikorwa w’Umurenge wa Mageragere, Ntirushwa Christophe, wibukije abarigize ko amazi adakwiye gushyuha ngo yibagirwe iwabo wa mbeho.
Iritsinda kandi ryagize umwanya wo kubonana n’abayobozi batandukanye mu Rwanda barimo Perezida w’Inteko Ishinga Amategeko y’u Rwanda, Umutwe w’Abadepite, Mukabalisa Donatille n’uwahoze ari Minisitiri w’Uburinganire n’Iterambere ry’Umuryango, Nyirahabimana Solina aho baganiriye ku iterambere ry’umugore n’umwana w’umukobwa muri rusange n’amategeko abarengera.
",https://m.igihe.com/diaspora/article/itsinda-ry-abanyarwandakazi-baba-mu-bubiligi-riri-mu-bikorwa-by-ubugiraneza-mu,Diaspora
Liège: Abanyarwanda bashinze ishuri rifasha abana babo kwiga Ikinyarwanda n’umuco,"Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Tariki ya 16 Gashyantare IGIHE yanyarukiye mu mujyi wa Liège ahari abanyarwanda batari bake bagize Diaspora nyarwanda, DRB-Rugari Liège, itembera mu ishiri ‘Umuco’.
Iryo shuri ryatangiye mu mpera z‘umwaka ushize wa 2019, bagamije kwishakamo ibisubizo no gufasha abana babo guhorana indangagaciro z’umuco nyarwanda.
Twagirimana uyobora DRB-Rugari-Liège yavuze ko igikorwa batangiye kizafasha abana b’abanyarwanda bari mu mahanga kunga ubumwe no gusigasira umuco nyarwanda.
Ati “Twagerageje kwishakamo uburyo ngo dushyireho iri shuri aho abana bacu bazajya bahurira bakiga Ikinyarwanda, umuco w‘aho bakomoka, rikababera kandi ihuriro ryo kumenyana, kunga ubumwe no gusabana mu gihe bari no kwiga ibijyanye n‘imbyino, indirimbo n‘imihamirizo kuko nabyo n‘igice cy‘amasomo biga.”
Twagirimana yavuze ko iyo abana bigishijwe ayo masomo barushaho gusobanukirwa amateka y’u Rwanda no kuvuga neza Ikinyarwanda.
Ati “Kugira ngo tubigereho habayeho ko ababyeyi babigiramo uruhare batanga umusanzu, ariwo uvamo ibikoresho by‘imfashanyigisho, ubwishingizi bw‘aho dukorera hagize habaye impanuka n‘ibindi. Iki gikorwa gihuza abana n‘ababyeyi babo, usanga bahahurira bagakina igisoro, bakaganira mbese n‘ihuriro n‘ishuri kuri twese.”
 Uyu muyobozi avuga ko icyabagoye ari ukubona abarimu bafite ubumenyi bwifuzwaga kandi bagakorera ubushake, gusa ngo baje kubabona.
Muri iryo shuri harimo ibyiciro bitatu. Abana bafite kuva ku myaka itatu kugeza kuri itandatu biga ukwabo, abo kuva kuri irindwi kugeza ku myaka icumi bakajya ukwabo no kuva kva kuri cumi ukazamura.
Bahabwa amasomo kabiri cyangwa gatatu mu kwezi kuko biga icyumeru kimwe bagasimbuka ikindi bityo bityo.
Isaha ya mbere biga Ikinyarwanda, isaha ikurikiyeho bakiga kubyina bya kinyarwanda n‘ibijyanye n‘umuco n’amateka y‘u Rwanda.
Umwe mu babyeyi bagize ubuyobozi bwa DRB Rugari Liege, Sakumi Sylvie yagize ati “ Ikintu gishimishije cyane ni ukubona ukuntu abana babikunze bitabira batinuba. Iyo umwana wanjye akoze nk‘agakosa nkamubwira ko muhanisha kutaza mu ishuri Umuco, ubwo ntiyongera gukosa kuko kuri bo gusiba ibyo byiza babonye ntibishoboka.”
Yakomeje agira ati “Hari n‘abana bakubwira bati ko icyumweru kitagera ngo tujye mu Rwanda kuko kuri bo kuza kwiga mu ishuri Umuco ni ukuza mu Rwanda, ibi byose rero biratunezaza cyane bikaduha imbaraga zo gukomeza.”
Umwana witwa Timothée Kwizera ufite imyaka icumi yavuze ko kumenya Ikinyarwanda kuri we ari inyungu.
Ati “Ndanezerewe cyane kuko kwiga Ikinyarwanda ni ikintu nemereye bene wacu bari mu Rwanda, ko ngomba kukimenya ngo njye nganira nabo kandi iyo nje aha mpura n‘abandi banyarwanda tukamenyana.”
 Ishuri Umuco gahunda yaryo ni ugutangira saa kumi kugeza saa kumi n’ebyiri z’umugoroba.
Twagirimana yifuza ko amashuri nk‘aya bishobotse buri duce twa DRB Rugari mu Bubiligi twabikora nk‘umuhigo kuko asanga bifasha ababyeyi n’abana.
[email protected]
",https://m.igihe.com/diaspora/article/u-bubiligi-abanyarwanda-bashinze-ishuri-rifasha-abana-babo-kwiga-ikinyarwanda-n,Diaspora
Abayobozi ba Diaspora Nyarwanda muri Amerika bahawe imihigo yo kwesa,"Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Iyi mihigo yasinyiwe mu mwiherero ngarukamwaka wahuje abayobozi 27 ba za diaspora bahuriye Washington DC. Wigiwemo ibyateza imbere umuryango Nyarwanda n’uruhare rw’abo mu mahanga mu guteza imbere igihugu cyababyaye binajyanye n’icyerekerezo 2050.
Perezida w’Umuryango w’Abanyarwanda baba muri Amerika yashimiye abayobozi n’abafatanyabikorwa babo bitabiriye uwo mwiherero wabaga ku nshuro ya gatandatu.
Babwiwe ko mu byo biyemeje umwaka ushize byo kongeraho RCA nshya eshanu mu rwego rwo kwegera Umunyarwanda ahari hose muri Amerika bawurengejeho bakaba uyu mwaka bawutangiye barashyizeho zirindwi.
Yagize ati “Intambwe twateye ntisubira inyuma kandi tuzakomeza kwegera Umunyarwanda aho ari hose muri gahunda izagera muri leta 50.’’
Ambasaderi w’u Rwanda muri Leta Zunze Ubumwe za Amerika, Mukantabana Mathilde, yashimiye abayobozi ibikorwa byiza bakora mu kugaragaza isura nziza y’u Rwanda.
Yabasabye gushyira hamwe kugira ngo biyubake kandi banigira hamwe icyateza imbere u Rwanda.
Ambasaderi Mukantabana yijeje ubufatanye bwa Ambasade mu gihe cyose bazayiyambaza.
Minisitiri w’Ubutegetsi bw’Igihugu, Prof Anastase Shyaka, yibukije abayobozi ba Diaspora Nyarwanda ko aribo bahanzwe amaso nk’abareberera inyungu z’intara ya gatandatu y’u Rwanda.
Yakomeje ati “Nimwe ba meya na ba guverineri mu ntara ya gatandatu. Mufite inshingano zo kumenya neza umubare w’abaturage mufite bityo bikabafasha gufata ingamba zifatika no kwesa imihigo mukoresheje imibare n’ibipimo bifatika.’’
Yabibukije ko bakwiye gushyira Ubunyarwanda muri byose kugira ngo binabafashe kugaruza intama zatakaye.
Muri uyu mwiherero hanabaye ibiganiro byagaragarijwemo intambwe imiryango y’Abanyarwanda baba mu mahanga (RCA) bagezeho biyubaka, uko bateza imbere ishoramari n’izindi gahunda zigamije guteza imbere ubukungu bw’u Rwanda n’imibereho y’abaturage.
Abawitabiriye bemeje ko mu mwaka wa 2020-2021 imihigo yahurijweho izatangirwa raporo kuri Minisiteri y’Ubutegetsi bw’Igihugu.
Mu mihigo yasinyiwe harimo kugaragaza ubumwe n’ubwiyunge muri za RCA no gushyira Ubunyarwanda imbere mu rwego rwo gucyura intama zatakaye, kurwanya abifuriza u Rwanda nabi n’abapfobya Jenoside yakorewe Abatutsi; kongera imbaraga mu gukangurira Abanyamerika gusura u Rwanda binyuze muri gahunda yo kumenyekanisha ibyiza birurimo ‘Visit Rwanda’, aha buri RCA izajya igaragaza ibyiza by’u Rwanda binyuze mu mamurikagurisha y’ubukerarugendo abera mu mijyi 27 ya Amerika; gushakira isoko ibicuruzwa bya Made In Rwanda mu isoko rya Amerika; kubaka ubucuti hagati y’imijyi batuyemo n’iyo mu Rwanda ndetse no kwigisha umuco, ururimi, imbyino n’indangagaciro Nyarwanda.
Buri muyobozi yasabwe kuzatanga raporo y’ibyakozwe nyuma y’umwaka. Uyu mwiherero wasojwe abayobozi bifatanya n’Abanyarwanda n’inshuti zabo mu gusengera u Rwanda no kururagiza Imana.
",https://m.igihe.com/diaspora/article/abayobozi-ba-diaspora-nyarwanda-muri-amerika-bahawe-imihigo-yo-kwesa,Diaspora
USA: Minisitiri Shyaka yasabye abanyarwanda baba mu mahanga gukomeza kuba umwe,"Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Yabitangaje tariki 8 Gashyantare muri Leta ya Maryland, muri Leta Zunze Ubumwe za Amerika mu muhango ngarukamwaka wo gusengera u Rwanda uzwi nka Annual Rwanda Prayer Banquet wabereye muri Sheraton Hotel.
Ni ku nshuro ya 18 abanyarwanda baba mu mahanga, inshuti z’u Rwanda bavuye mu bice bitandukanye bya Amerika birimo Washington DC, Maryland na Virginia n’ahandi, bahura bagashimira Imana ibyo yagejeje kuri bo n’igihugu cyabo, no kuyiragiza umwaka mushya.
Mu myaka 18 ishize, intego y’uyu muhango wo gusengera u Rwanda iracyari ukuragiza Imana u Rwanda, gusengera abayobozi barwo, abaturage barwo, guteza imbere ubumwe, kwizera n’urukundo.
Minisitiri Anastase Shyaka wari umushyitsi mukuru, yasobanuriye abari aho indangangaciro zigaragaraza umuyobozi mwiza kandi ukomeye, aboneraho umwanya wo gusaba abanyarwanda bari mu mahanga gukomeza kunga ubumwe no kuzirikana u Rwanda mu byo bakora byose.
Perezida wa Rwanda Prayer Banquet, Antoinette Kanyabutembo, yashimiye abitabiriye iryo sengesho rigamije kuragiza Imana u Rwanda, abasaba gusengera amezi make asigaye ngo icyerecyezo igihugu cyari cyarihaye cya 2020 kirangire no kuyiragiza icyerecyezo gishya 2050.
Umushoramari Dale Dawson uri no mu bajyanama ba Perezida Paul Kagame, yahishuye uburyo bwa mbere aza mu Rwanda yabitewe na Musenyeri John Rucyahana, yahagera akumva ahamagariwe gufasha abanyarwanda.
Yahise ashinga umuryango Bridge2Rwanda ufasha abanyeshuri b’abanyarwanda b’abahanga kubona uburezi mpuzamahanga no gukurura abashoramari kuza gushora imari yabo mu Rwanda. Guhera mu 2002, Dawson na Bridge2Rwanda bagize uruhare mu gutangiza no guteza imbere ubucuruzi butandukanye n’indi mishinga igamije guteza imbere abaturage.
Umuyobozi wungirije wa Kaminuza y’u Rwanda ushinzwe iterambere, Dr Charles Muligande yagarutse ku rugendo rwe ubwo yagarukaga mu Rwanda mu 1994 avuye i Washington DC , avuga ku ngorane igihugu cyahuye nazo n’uburyo cyongeye kwiyubaka . Muligande kandi yavuze ko kwizera n’agakiza aribyo byagiye bimuyobora mu mirimo yose yagiye ashingwa.
Ambasaderi w’u Rwanda muri Leta Zunze Ubumwe za Amerika, Mathilde Mukantabana yasabye umwanya wo gusengera abayobozi ba diaspora nyarwanda, abateguye ayo masengesho n’abandi kugira ngo babashe gusohoza inshingano bahawe.
Uyu mwaka insanganyamatsiko y’umuhango wo gusengera u Rwanda yari ijambo riboneka muri Zaburi igice cya 100:5 rivuga riti “Kuko Uwiteka ari mwiza, Imbabazi ze zihoraho iteka ryose, Umurava we uhoraho ibihe byose.”
",https://m.igihe.com/diaspora/article/usa-minisitiri-shyaka-yasabye-abanyarwanda-baba-mu-mahanga-gukomeza-kuba-umwe,Diaspora
IBUKA France yabonye umuyobozi mushya,"Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Umuyobozi mushya wa IBUKA France ifite icyicaro i Paris yemerejwe mu Nteko Rusange isanzwe yateraniye i Paris ku wa 8 Gashyantare 2020.
Iyi nteko yagaragarijwemo ibikorwa byakozwe mu 2019, byemejwe binatorwa ku bwiganze bw’abayitabiriye. Umunyamabanga Mukuru wa IBUKA France, Ngaruye Ildephonse, yanagaragaje raporo ku mikoreshereze y’amafaranga na yo yemejwe.
Inteko rusange yemeje Nsanzimana Etienne ku mwanya wa Perezida; Visi Perezida ni Jessica Mwiza Gérondal; Ngaruye Ildephonse yongeye kugirwa Umunyamabanga Mukuru akaba yungirijwe na Munderere Enatha; Umubitsi ni Umugwaneza Gloriose na Kalisa Christian umwungirije. Aba bayobozi batorewe manda y’imyaka itatu.
Inshingano Nsanzimana yahawe azazifatanya no kuyobora IBUKA Europe, kuko u Bufaransa aribwo bugezweho, bugomba kuyobora uwo muryango hashingiwe ku mitererere yawo igena ko ibihugu bisimburana ku buyobozi.
Ibuka-Europe ni ihuriro ryatangiye mu 2003, amasezerano yo gukora byemewe n’amategeko ashyirirwaho umukono i Paris tariki ya 20 Ugushyingo 2010.
Nsanzimana w’imyaka 45 atuye i Paris mu Bufaransa aho abana n’umuryango we, umugore n’abana babiri. Uyu mugabo yari amaze igihe kirekire ari umwe mu bagaragara bya hafi mu bikorwa bitandukanye bitegurwa na IBUKA, haba mu Burayi cyangwa mu Rwanda.
Mu kiganiro na IGIHE, Nsanzimana yavuze ko yishimiye icyizere yagiriwe cyo guhabwa inshingano zo kuyobora IBUKA France.
Yagize ati “Nishimiye kuba natorewe kuba Perezida wa IBUKA France. Ndashimira Dr Kabanda wayoboraga uyu muryango ku bikorwa yawugejejeho. Ngiye gutera ikirenge mu cye. Nzakomereza aho yari ageze kuko yakoze ibikorwa bikomeye.’’
IBUKA France yatangiye kugirana ibihe byiza n’iki gihugu. Umwaka wa 2019 wagaragaje agacu ko guhindura intekerezo ku ruhare rw’u Bufaransa muri Jenoside yakorewe Abatutsi no kwibuka ayo mahano nk’uburyo bwo guha agaciro inzirakarengane z’Abatutsi basaga miliyoni bambuwe ubuzima.
Mu 2019 u Bufaransa bwasohoye iteka rya Perezida wa Repubulika n° 2019-435 ryo ku wa 13 Gicurasi 2019, rigena ko kuwa 7 Mata, ari itariki ngarukamwaka yo kwibuka Jenoside yakorewe Abatutsi.
Ingingo ya Mbere y’iri teka ivuga ko ‘Itariki ngarukamwaka yo kwibuka Jenoside yakorewe Abatutsi ni 7 Mata’.
Ingingo ya Kabiri ivuga ko ‘Buri mwaka kuri iyi tariki, ibikorwa byo kwibuka bizajya bitegurwa i Paris. Ibikorwa nk’ibi kandi bishobora gutegurwa kandi muri buri ntara bigizwemo uruhare n’umuyobozi wayo [Perefe]’.
Ingingo ya Gatatu yaryo ivuga ko Minisitiri w’Intebe afite inshingano zo gushyira mu bikorwa iri teka, rizasohoka mu igazeti ya leta ya Repubulika y’u Bufaransa.
Iteka ryashyizweho rizafungura amarembo ku bikorwa byo kwibuka bizajya bitegurirwa i Paris nkuko bisanzwe ariko bikanagera mu zindi ntara.
IBUKA France yagaragaje ko iki cyemezo ari intangiriro nziza mu kongera kunoza umubano w’impande zombi. Uyu muryango ufite inzibutso za Jenoside yakorewe Abatutsi mu 1994, zirenze 10 mu Bufaransa.
",https://m.igihe.com/diaspora/ibikorwa/article/ibuka-france-yabonye-umuyobozi-mushya,Diaspora
U Buholandi: Itsinda ry’abanyarwanda mu rugendo shuri ku bikorwa by’ubuhinzi bugezweho ,"Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Abagize iryo tsinda baturutse muri Minisiteri y’Ubuhinzi n’Ubworozi, Ikigo cy’Igihugu gishinzwe ubuhinzi n’ubworozi (RAB) no muri Minisiteri y’Uburezi.
Urugendo shuri rukaba rwari rugamije kureba no kugereranya uko gahunda z’u Rwanda zo gusangira amakuru, ubumenyi n’ubuhanga mu buhinzi zihagaze ugereranyije n’izo muri Leta y’u Buholandi mu buhinzi kugira ngo habeho ubufatanye bwo guhindura no kujyana n’imikorere igezweho mu bigo byigenga, ibya Leta, mu burezi hagendewe ku byo u Buholandi bwagezeho mu mu mikoranire y’inzego z’iterambere muri gahunda bwise ‘Triple Helix’.
Ubu buryo bw’imikorere (The Triple Helix Model of Innovation), ni uburyo bw’imikoranire bukoreshwa mu bashakashatsi muri za Kaminuza no mu bindi bigo bitandukanye, byaba ibya Leta y’u Buholandi cyangwa ibyigenga, mu rwego rwo guteza imbere ubukungu n’imibereho myiza y’abaturage.
Iri tsinda ryavuye mu Rwanda ryashoboye kandi kwibonera uburyo mbarutso u Buholandi bwashoboye guhindura imikorere n’imikoranire ku buryo izo serivisi zo gutanga ubumenyi n’amakuru mu buhinzi byavuye mu maboko ya leta bikajya mu maboko y’abikorera mu buryo bwa tekiniki burambye kandi bwihagije mu ngengo y’imari.
Ni uburyo mbarutso buboneye buzafasha kunoza gahunda ya Minagri yitwa ‘Twigire Muhinzi’, igamije kuzakoreshwa mu kwagura ibikorwa by’iterambere mu buhinzi bwitwa ‘Customized Agriculture Extension System (CAES)’ mu Cyongereza.
Mu buryo bwimbitse rero iyi gahunda yari igamije kurebera hamwe uburyo habaho ubufatanye hagati y’ibihugu byombi mu bihe biri imbere, kongera imbaraga mu buvugizi mu bijyanye na gahunda z’ubuhinzi no gukomeza kongera ibibura ngo habeho ubumenyi bwifuzwa ku banyeshuri bajya kwiga mu Buholandi ibijyanye n’ubuhinzi.
Abanyarwanda bagize iri tsinda bagize umwanya kandi wo gusura ahantu hatandukanye, ibiro bikuru bya Minisiteri y’ubuhinzi mu Buholandi, Kaminuza y’Ubuhinzi ya Wageningen n’iya Van Hall Larenstein, Ikigo cy’ubworozi cya Deventer, Ikigo mpuzamahanga cy’ibirayi (World Potato City) mu mujyi wa Emmeloord, aha hakaba hazwi ko hera ibirayi cyane.
Basuye kandi ishuri tekiniki ry’ubworozi (Dairy Campus) mu ntara ya Friesland izwi ku rwego mpuzamahanga mu kwigisha uburyo bugezweho bwo korora kijyambere hakoreshejwe ikoranabuhanga nka za mudasobwa.
Iyi gahunda yashobotse ku bufatanye bwa Minagri, Ambasade y’u Buholandi mu Rwanda, RDB, RAB, RVO, NUFFIC n’Ambasade y’u Rwanda mu Buholandi.
Itsinda ryavuye mu Rwanda kandi ryakiriwe na Ambasaderi w’u Rwanda mu Buholandi Jean Pierre Karabaranga n’abakozi ba Ambassade, banahura n’abanyeshuri b’Abanyarwanda biga mu Buholandi by’umwihariko abarimo bakurikira amasomo mu bijyanye n’Ubuhinzi.
Baganiriye uko ibyo urugendo shuri rwagenze n’uburyo bazajya babihererekanyaho amakuru buri muntu ku rwego rwe ngo bigirire u Rwanda akamaro.
[email protected]

",https://m.igihe.com/diaspora/article/u-buholandi-itsinda-ry-abanyarwanda-mu-rugendo-shuri-ku-bikorwa-by-ubuhinzi,Diaspora
"U Bwongereza: Abanyarwanda bizihije Umunsi w’Intwari, banerekwa filimi The 600 ","Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Ibi birori byizihirijwe mu ishuri rya Harrow riri mu bigo by’amateka mu Bwami bw’u Bwongereza ku wa Gatandatu w’icyumweru gishize. Iryo shuri ryatangiye 1572 ryizwemo n’abarimo Winston Churchill wabaye Minisitiri w’Intebe w’u Bwongereza (1940-1945), Hussein bin Talal wabaye Umwami wa Jordania hagati ya tariki ya 11 Kanama 1952 kugeza mu 1999 n’Umuyobozi w’Ikirenga (Emir) wa Qatar, Sheikh Taimim bin Hamad Al Thani.
Ni igikorwa cyitabiriwe n’abasaga 300 batuye mu Bwongereza harimo abanyeshuri, inshuti z’u Rwanda, abagize gahunda ya Commonwealth Future Programme n’abandi.
Ambasaderi w’u Rwanda mu Bwongereza, Karitanyi Yamina, yashimiye abaje kwifatanya n’Abanyarwanda muri uwo muhango.
Mu ijambo rye yikije ku kuvuga ibigwi ingabo zitangiye u Rwanda asaba abashyitsi kutayoborwa n’umuhate gusa ahubwo n’urukundo rw’igihugu n’abaturage barwo.
Kalemera Kalisa Jonathan umwe mu Banyarwanda bamaze igihe mu Bwongereza yatanze ikiganiro kigaragaza ishusho y’uburyo ubutwari bushobora kutaba urugamba rw’amasasu gusa. Yavuze ko ubutwari ari “gukorera abandi.’’
Yatanze urugero rw’umusore witwa Emmanuel Niringiyimana wamenyekanye kubera ko yakoresheje amaboko ye yubaka umuhanda uhuza Gashari na Murambi mu Karere ka Karongi mu Ntara y’Uburengerazuba.
Yagize ati “Yabikoreye abandi atari we ubwe.”
Yasabye kandi abitabiriye iki gikorwa kuba intwari aho bari hose no mu byo bakora byose abaha urugero rwo kwigira ku Nkotanyi zageze kuri byinshi nubwo zitari zifite ubushobozi.
Abitabiriye iki gikorwa beretswe filimi “The 600: Soldiers’ Story”. Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Uyu mwaka insanganyamatsiko yagiraga iti ‘‘Ubutwari mu Banyarwanda, agaciro kacu.’’ukaba usanzwe wizihizwa tariki ya 1 Gashyantare.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/u-bwongereza-abanyarwanda-bizihije-umunsi-w-intwari-banerekwa-filimi-the-600,Diaspora
Abanyarwanda baba muri Diaspora bafunguriwe konti yo gufasha Mutuelle de santé,"Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Mu ibaruwa yandikiwe abahagarariye u Rwanda mu mahanga bose, Minisiteri y’Ububanyi n’Amahanga n’Ubutwererane Mpuzamahanga yabasabye kumenyesha abanyarwanda bose ko inkunga yose iturutse muri Diaspora igamiie ishyirwa mu bikorwa rya gahunda y’Ubwisungane mu kwivuza izajya ishyirwa kuri konti ya RSSB nomero 440207884 yitwa RSSB-CBHI iherereye muri KCB Bank.
Mu myanzuro 12 yafatiwe mu nama y’lgihugu y’Umushyikirano ya 17 yateraniye i Kigali kuwa 19 kugeza ku ya 20 Ukuboza 2019, umwanzuro wa 8 wasabaga ko hashyirwaho uburyo bwo gufasha abanyarwanda baba mu mahanga kunganira ishyirwa mu bikorwa rya gahunda za leta zinyuranye harimo Ubwisungane mu Kwivuza (Mutuelle de Sante) no gukoresha ubumenyi bafite mu ngeri zitandukanye iyo baje mu kiruhuko mu Rwanda.
Ibikorwa bishyigikira iterambere ry’u Rwanda biturutse mu banyarwanda baba mu mahanga byiyongera umunsi ku wundi. Muri byo harimo gushora imari mu bikorwa bitandukanye by’ubucuruzi mu Rwanda, gushyigikira gahunda za Leta zitandukanye zigamije iterambere rusange n’ibindi.
Mu mpera z’umwaka ushize Banki Nkuru y’u Rwanda, BNR, yavuze ko kuva mu 2010 kugera 2019, amafaranga Abanyarwanda baba mu mahanga bohereza imbere mu gihugu yiyongereye ku gipimo cya 158%.
Kimwe mu bikorwa byagize uruhare rukomeye mu gufasha abanyarwanda baba mu mahanga kongera uruhare rwabo mu iterambere ry’igihugu ni ‘Rwanda Day’, aho kuva yatangira mu 2010, yasize amateka akomeye mu mpande zose z’Isi, ariko inaba ikivumbikisho cyatumye uruhare rwa diaspora nyarwanda mu iterambere ry’ubukungu bw’igihugu rwiyongera mu buryo budasanzwe.
Imibare ya Banki Nkuru y’igihugu, BNR, igaragaza ko mbere y’uko Rwanda Day itangira, nko hagati y’umwaka wa 2000 na 2005, amafaranga abanyarwanda baba mu mahanga boherezaga mu gihugu buri mwaka yari hagati ya miliyoni 3.6 na miliyoni 8.6 z’amadorali, mu gihe hagati ya 2006 na 2010 yavuye kuri miliyoni 25 agera kuri miliyoni 98.2 z’amadorali.
Impinduka zikomeye zagaragaye kuva gahunda ya Rwanda Day yatangira, amafaranga abanyarwanda baba mu mahanga bohereza imbere mu gihugu yariyongereye ava kuri miliyoni 98,2 muri 2010 agera kuri miliyoni 253 z’amadorali mu 2018, ni ukuvuga asaga miliyari 250 z’amanyarwanda.
Mu bihe bitandukanye kandi hagiye hagaragara ibikorwa byo kwishyurira ubwisungane mu kwivuza abaturage batishoboye bo mu turere dutandukanye bikozwe n’abanyarwanda baba mu mahanga bahurizaga ubushobozi mu bihugu batuyemo.
Zimwe mu mbogamizi bagaragazaga harimo kuba uburyo bwo gukusanya iyo nkunga bwaratwaraga igihe n’ikiguzi kitari gito mu kohererezanya amafaranga ndetse hakiyongeraho n’itike y’ababaga bazanye ayo mafaranga, nyamara iyo haza kuba uburyo buhuriweho na bose bw’ikoranabuhanga, byari kurushaho koroha no gukuraho izindi nzitizi.
Guhera muri uyu mwaka w’ingengo y’imari Guverinoma yongereye amafaranga ishyira mu bwisungane mu kwivuza ‘Mutuelle de santé’.
Ikigo cy’Ubwiteganyirize mu Rwanda (Rwanda Social Security Board-RSSB) kivuga ko iyi nyongera ingana na miliyari 10 z’amafaranga y’u Rwanda, izafasha muri gahunda yo kugeza ubuvuzi kuri bose.
Imibare ya RSSB igaragaza ko ingano y’imisanzu y’abanyamuryango ba mutuelle de santé harimo nayo leta yabageneraga ari miliyari 32,8 ; mu gihe ayo bakoresha angana na miliyari 47,4 ibintu byatumaga bagira igihombo cya miliyari 14,6 buri mwaka.
",https://m.igihe.com/diaspora/article/abanyarwanda-baba-muri-diaspora-bafunguriwe-konti-yo-gufasha-mutuelle-de-sante,Diaspora
Abanyarwanda batuye mu Busuwisi bizihije Umunsi w’Intwari (Amafoto),"Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Ibirori byo kwizihiza Umunsi w’Intwari wahawe insanganyamatsiko igira iti “Ubutwari mu Banyarwanda, Agaciro kacu’’ byabaye ku wa 1 Gashyantare 2020.
Ibi birori byabimburiwe no kwerekana Filimi yitwa “The 600: Soldiers’ Story”, yerekanwe bwa mbere mu Busuwisi.
Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Nyuma yo kureba filimi, hakurikiyeho ubusabane bwaranzwe n’imbyino n’imihamirizo by’Itorero Urunana rigizwe n’abana b’Abanyarwanda batuye mu Busuwisi.
Ambasaderi w’u Rwanda mu Busuwisi, Rwakazina Marie Chantal, yasobanuriye abitabiriye ibi birori ko Umunsi w’Intwari ukomeye cyane ku Banyarwanda, wizihizwa kugira ngo twibuke, dushimire ndetse dusingize ibikorwa bifitiye u Rwanda akamaro intwari z’ingeri zose zakoze mu bihe bitandukanye.
Yasobanuye ko u Rwanda rwagize umugisha wo kugira intwari mu bihe bitandukanye.
Ambasaderi Rwakazina yasangije abitabiriye iki gikorwa ibice bitandukanye by’intwari u Rwanda rufite.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Yanagarutse cyane ku butwari bw’Ingabo zahoze ari iza FPR-Inkotanyi zari ziyobowe na Paul Kagame maze zigahagarika Jenoside yakorewe Abatutsi ndetse zikabohora u Rwanda.
Yibukije ko n’ubwo ingabo za FPR zari zifite ubushobozi buke ugereranyije n’umwanzi bahanganaga, bitanze batizigamye maze inzozi zabo bazigeraho zo kubaka u Rwanda rubereye bose, rutekanye, rufite amahoro, ituze n’imiyoborere myiza.
Ati “Uburyo bwiza bwo kwizihiza no kuzirikana intwari z’u Rwanda ni ukugera ikirenge mu cyazo. Ubutwari mu Banyarwanda niko Gaciro kacu.’’
Abanyarwanda basabwe kugira ubudasa mu byo bakora byose no mu myitwarire yabo, baharanira ibikorwa by’ubutwari.
Urubyiruko by’umwihariko rwabwiwe ko guha umuco warwo agaciro ari ingenzi ku hazaza harwo n’ah’igihugu cyarwibarutse.
Ambasaderi Rwakazina ati “Ni ngombwa gusigasira ibyagezweho no kubiteza imbere, guhanga ibishya bigamije iterambere n’imibereho y’Abanyarwanda, gukora cyane ndetse no gukora umurimo unoze. Ni byiza gushyigikira ubumwe n’ubufatanye bw’Abanyarwanda na gahunda zijyanye n’iterambere ry’igihugu.’’
Umunsi Mukuru w’Intwari wari witabiriwe n’abantu bagera kuri 300 baturutse mu mpande zitandukanye z’u Busuwisi. Byasojwe ababyitabiriye basangira banasabana.
",https://m.igihe.com/diaspora/article/abanyarwanda-batuye-mu-busuwisi-bizihije-umunsi-w-intwari-amafoto,Diaspora
"Abanyarwanda baba muri Turikiya bizihije umunsi w’Intwari, batora abayobozi bashya","Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Ni igikorwa cyateguwe na Ambasade y’ u Rwanda muri Turikiya, umuryango w’abanyarwanda baba muri icyo gihugu na Kaminuza ya Duzce.
Iyo nama yitabiriwe n’abanyarwanda 149 biganjemo abanyeshuri n’abandi banyarwanda baba muri Chypre.
Ambasaderi w’u Rwanda muri Turikiya, Williams Nkurunziza yaboneyeho umwanya wo kuganira n’ubuyobozi bwa Kaminuza ya Duzce, ibiganiro byabo byibanda cyane ku bufatanye mu buhinzi n’ibijyanye n’amashyamba.
Bahuye tariki 31 Mutarama aho impande zombi zaganiriye ku buryo haba ubufatanye mu by’ubushakashatsi mu bijyanye n’ibihingwa by’ibinyamisogwe yerera mu butaka bijya kumera nk’ubunyobwa.
Umuyobozi w’iyo kaminuza, Prof. Dr. Nigar Demircan Cakar yavuze ko azohereza abarimu b’inzobere mu by’ubutaka n’amashyamba, bakaza gukora ubushakashatsi mu Rwanda kugira ngo barebe ko hari ibihingwa byera muri Duzce byakwera no mu Rwanda.
Yavuze ko kandi azohereza inzobere mu by’amashyamba n’inzobere mu by’inyoni gukora ubushakashatsi mu mashyamba atandukanye mu Rwanda, ku miti gakondo n’inyoni zo mu Rwanda.
Kaminuza ya Duzce izwiho kuba imwe mu zikomeye muri Turikiya mu bijyanye n’amashyamba, ubuhinzi ndetse n’ubuvuzi.
Abanyarwanda baba muri Turikiya baboneyeho n’umwanya wo kwifatanya n’abayobozi ba Kaminuza ya Duzce mu muganda, aho bateye ibiti mu gace kitiriwe Rwandan Park imbere muri Kaminuza.
Muri Kaminuza ya Duzce higa abanyarwanda 30 mu bijyanye n’ubuvuzi, ububanyi mpuzamahanga n’ibindi.
Kuwa 1 Gashyantare, Abanyarwanda baba muri Turikiya n’inshuti z’u Rwanda bifatanyije kwizihiza umunsi w’Intwari, haba irushanwa ry’umupira w’amaguru ryitiriwe ubutwari aho ikipe y’u Rwanda yatwaye igikombe itsinze ikipe ya Kaminuza ya Duzce.
Herekanywe kandi filime The 600 igaragaza ubutwari bw’abasirikare b’Inkotanyi bari mu ngoro y’Inteko Ishinga Amategeko ubwo Jenoside yatangiraga, bagatanga umusanzu ukomeye mu kuyihagarika.
Ambasaderi Nkurunziza yavuze ko ari iby’ingenzi ko abanyarwanda bafatanya mu kurinda ibyagezweho, bafasha Guverinoma muri gahunda zigamije iterambere n’imibereho myiza.
Yasabye urubyiruko kwigira ku butwari bw’intwari z’u Rwanda, zatanze ubuzima bwazo mu kwitangira kubohora u Rwanda.
Kuri uwo munsi kandi hakozwe inteko rusange y’umuryango w’abanyarwanda baba mu mahanga, ishami rya Turikiya, bareba ibyagezweho umwaka ushize n’ibyitezwe uyu mwaka.
Hakozwe amatora hatorwa komite nshya , Salim Niyigena atorerwa kuba umuhuzabikorwa,, umwungirijwe aba Faustin Rutayisire, David GATARI atorerwa kuba umunyamabanga, ushinzwe uburinganire yabaye Latifa Vanessa KARANGWA, ushinzwe umutungo aba Honorine MIZERO mu gihe Aisha UWASE yatorewe ishami rya siporo n’urubyiruko.
",https://m.igihe.com/diaspora/article/abanyarwanda-baba-muri-turikiya-bizihije-umunsi-w-intwari-batora-abayobozi,Diaspora
Abanyarwanda baba muri Mali bizihije Umunsi w’Intwari (Amafoto),"Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Kuri iyo tariki Perezida Paul Kagame yashyize indabo ku Gicumbi cy’Intwari i Remera mu Mujyi wa Kigali. Yari aherekejwe n’abayobozi barimo Minisitiri w’Intebe, Dr Ngirente Edouard; Perezida wa Sena, Dr Iyamuremye Augustin; Perezida w’Umutwe w’Abadepite, Mukabalisa Donatille na Minisitiri w’Ingabo, Maj Gen Albert Murasira.
Uretse abari imbere mu gihugu, Abanyarwanda baba mu mahanga nabo bizihije uyu munsi mu nsanganyamatsiko igira iti ‘‘Ubutwari mu Banyarwanda, agaciro kacu.’’
Mu ijambo Perezida w’Umuryango w’Abanyarwanda baba muri Mali, Alice Gasarabwe, yagejeje ku bitabiriye icyo gikorwa, yagarutse ku bikorwa by’intwari zitangiye u Rwanda kubera urukundo zari zirufitiye.
Yasabye Abanyarwanda baba muri Mali ko indangagaciro intwari zagaragaje zakomeza kubaranga, bityo bakarushaho gutanga umusanzu mu kubaka u Rwanda rwa none n’urw’ahazaza.
Umunsi w’Intwari wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31. Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru.
Intwari z’u Rwanda ziri mu byiciro bitatu ari byo Imanzi kigizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange.
Icyiciro cya gatatu ni Ingenzi ariko nta ntwari n’imwe irashyirwamo.
",https://m.igihe.com/diaspora/ibikorwa/article/abanyarwanda-baba-muri-mali-bizihije-umunsi-w-intwari-amafoto,Diaspora
"U Bufaransa: Abanyarwanda bizihije Umunsi w’Intwari, banakira Ambasaderi Ngarambe i Paris","Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Ni nyuma y’uko ambasaderi Dr. François Xavier Ngarambe atanze impapuro zo guhagararira u Rwanda mu Bufaransa no mu biro bya Louise Mushikiwabo Umunyamabanga mukuru w‘Umuryango mpuzamahanga w’Ibihugu bivuga Igifaransa (OIF).
Ambasaderi Dr. Ngarambe ku mugaragaro yakiriwe n‘ abanyarwanda n‘ inshuti zabo batuye mu Bufaransa, umuhango wabereye i Paris mu nzu y’ubuyobozi bw’agace k’Umujyi wa Paris yitwa ’Mairie du 3e arrondissement de Paris’.
Mu ijambo ryo guha ikaze Amb. Ngarambe, Uwase Angelique uyobora Diaspora Nyarwanda mu Bufaransa, yashimiye abanyarwanda n‘inshuti zabo baje ari benshi kwakira bwa mbere ku mugaragaro Ambasaderi mushya waje guhagararira u Rwanda mu Bufaransa, no kwizihiriza hamwe umunsi mukuru w‘Intwari.
Uwase yijeje ambasaderi Ngarambe ubufatanye kandi anamwereka Komite nshya baherutse gutora iyoboye Diaspora Nyarwanda mu Bufaransa, anifuriza abanyarwanda umwaka mushya muhire .
Amb. Ngarambe na we yafashe ijambo, ashimira abanyarwanda batuye mu Bufaransa uburyo baje kumwakirana urugwiro.
Yagize ati “Uyu munsi ntabwo uri uwo kuvuga amagambo menshi, ni uwo kwishimana. Nishimiye kubabona muri benshi tugasangira kandi tukifurizanya umwaka mushya muhire wa 2020. Igihe nitwe tukigena kwifurizanya umwaka n‘ubu birashoboka.”
Amb. Ngarambe yavuze ko bibaye mahire kuko bihuriranye n‘umunsi mukuru ukomeye mu mateka yaranze u Rwanda mu bihe bishize, aho rwibuka kandi rugashimira Intwari zitanze ngo Abanyarwanda bagere aho bageze ubu.
 Ati “ Habayeho abagabo n‘abagore bitanze bamwe bahasiga ubuzima bwabo. Uyu munsi ni uwo kubibuka bidasanzwe ahubwo dutera ikirenge mu cyabo.”
 Amb. Ngarambe yababwiye urubyiruko kugera ikirenge mu cy’intwari z’u Rwanda, bahiga kudatatira icyo gihango.
Ati ""Kwifurizanya umwaka mushya; dukwiriye guhiga ko tutazatatira igihango cy’intwari zatwitangiye ari nazo dukesha uko turi uyu munsi; dukwiye kwiyemeza kandi birashoboka kuba intwari buri wese mu kigero cye mu nshingano ze. Twese duhuriza ku ntego yo kubumbatira ubumwe bw’abanyarwanda, kubaka igihugu kigendera ku amategeko, igihugu gitekanye kandi gikungahaye kibikomora ku murimo wacu, igihugu cyasubiranye agaciro kacyo mu ruhando rw’amahanga"".
Yavuze ko inshingano yahawe azazikora neza, aha serivisi nziza abamugana bose ntawe aheje.
Pierre Aidenbaum uyobora ako gace k’Umujyi wa Paris, na we mu ijambo rye yahaye ikaze Amb. Ngarambe, ati “Murisanga muri uyu mujyi nyobora, murisanga mu Bufaransa.”
Umugoroba wanavugiwemo kandi uko abanyarwanda bo mu Bufaransa bakora igikorwa cya Connect Rwanda kigamije kugeza telefone zigezweho buri muryango mu Rwanda, bamwe bahava biyemeje kuyishyira mu bikorwa.
Ni umugoroba waranzwe n‘ubusabane kandi witabiriwa n‘abantu benshi bavuye mu nguni zose z‘u Bufaransa. Bwabaye uburyo kandi bwo gukomeza guhanahana amakuru berekana ibikorwa bafite mu minsi iri mbere.
 Abahanzi barimo Ben Kayiranga n‘ababyinnyi n‘intore zo mu itorero Inyambo za Lille mu majyaruguru y‘u Bufaransa basusurukije abitabiriye.
Inkuru mu mafoto

[email protected] 

",https://m.igihe.com/diaspora/U-Bufaransa-Abanyarwanda-bizihije-Umunsi-w-Intwari-banakira-Ambasaderi-Ngarambe-i-Paris,Diaspora
Amb Masozera yasabye Abanyarwanda gukomeza kuba intwari kugira ngo bagere ku cyerecyezo 2050,"Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi Masozera yabigarutseho kuri uyu wa 1 Gashyantare 2020, ubwo Abanyarwanda baba muri Kenya n’inshuti zabo, bizihizaga umunsi w’Intwari.
Uyu ni umuhango wabaye mu gihe Abanyarwanda hirya no hino bifatanyaga mu kwibuka Intwari z’igihugu, no gukomeza kuzirikana akamaro k’ubutwari mu iterambere ry’igihugu.
Mu butumwa yatanze, Ambasaderi Dr Mosozera yibukije abari bitabiriye iki gikorwa ko mu gutangira uyu mwaka, ubutumwa umukuru w’igihugu yatanze, yabwiye Abanyarwanda ko umwaka wa 2019 warangiye neza, akabasaba gukora ngo umwaka mushya uzabe mwiza kurushaho.
Yagize ati “Perezida wa Repubulika yavuze ko hari byinshi u Rwanda rwagezeho kandi tugomba kubyishimira, harimo umutekano wakomeje kugaragara mu gihugu, ubukungu bwiyongereye, imibereho y’Abanyarwanda yateye imbere nubwo mu bice bimwe na bimwe habaye ibibazo biturutse ku ngaruka y’ibiza, ibi byose bikaba byarakozwe kubera ubufatanye bw’Abanyarwanda.”
Masozera yavuze ko umunsi w’ intwari ufasha abanyarwanda kwibuka abakoze ibikorwa bidasanzwe kugira ngo u Rwanda rube igihugu gikomeye kandi kirangwa n’indangagaciro, ubumwe, gukora cyane kandi ugakora akazi kanoze, gukunda igihugu no kuba indakemwa.
Yavuze ko izi ndangagaciro ari ngombwa ko zivugwa zikanasubirwamo kenshi, cyane cyane kugira ngo hibutswe urubyiruko kutazigera ruzibagirwa kuko arizo zatumye u Rwanda rugera aho rugeze uyu munsi.
Ati “Uyu munsi urubahirizwa aho abanyarwanda bari hose kugira ngo intwari zacu tuzubahe, tuzihe agaciro ariko na none dushimire ibyiza biri mu gihugu tunarebe imbere. U Rwanda dufite uyu munsi ni ukubera izi ntwari, ubu igihugu kimaze gutera imbere mu buryo bugaragarira Isi.”
Yavuze ko uyu mwaka abanyarwanda batangiye, bari bafite icyerekezo 2020 kandi hari byinshi byakozwemo.
Yagize ati “Yego ntabwo byose byagezweho ariko ibyinshi byateganyagwa byagezweho. Uyu munsi turavuga icyerekezo 2050, kugira ngo u Rwanda ruzakigereho ni uko indangagaciro z’intwari zigomba gukomeza gushyirwa imbere.”
Yavuze ko urubyiruko arirwo rusabwa cyane kugira uruhare muri iki cyerekezo.
Ati “Intwari zivuka buri munsi kandi ubutwari bugaragarira kuva mu bikorwa bito kugera ku bikomeye harimo nk’abasirakare batanga cyangwa batanze ubuzima bwabo ku rugamba, tugomba kuzirikana ko intwari zatubanjirije zitanze kugira ngo buri munyarwanda yaba umugore, umwana cyangwa umugabo agire uburenganzira busesuye mu gihugu cye.”
Yavuze ko mu gihe abantu bibuka intwari, batagomba kwibagirwa intwari zitazwi ziri mu bikorwa bitandukanye by’ingirakamaro mu gihugu harimo abarimu, abaganga, abasirikare, ababyeyi n’abandi.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/amb-masozera-yasabye-abanyarwanda-gukomeza-kuba-intwari-kugira-ngo-bagere-ku,Diaspora
USA: Abanyarwanda batuye muri Leta ya Utah bizihije umwaka mushya (Amafoto),"Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Uwo muhango wabaye kuri uyu wa Gatanu tariki ya 31 Mutarama 2020, ubera mu mujyi wa Salt Lake City muri Leta ya Utah. Witabiriwe na Ambasaderi w’u Rwanda muri Leta Zunze Ubumwe z’Amerika Madamu Mathilde Mukantabana, abasenateri n’abandi bayobozi muri Leta ya Utah.
Ambasaderi Mukantabana, yibukije Abanyarwanda gukomera ku ndangagaciro zabo ntibibagirwe aho bavuye kandi abasaba kuba ba ambasaderi b’u Rwanda mu gihugu batuyemo.
Yagarutse kandi ku mateka y’u Rwanda, yibutsa Abanyarwanda n’inshuti z’u Rwanda aho igihugu cyavuye. Yavuze ko nyuma ya Jenoside yakorewe Abatutsi igihugu cyasaga nk’aho cyapfuye ariko bitewe n’ubuyobozi bwiza ubu igihugu kiri ku myanya ya mbere mu bintu bitandukanye. Yatanze urugero rw’umubare munini w’abagore mu Nteko Ishinga Amategeko, kuza imbere mu korohereza ishoramari, kurwanya ruswa n’ibindi.
Ambasaderi Mukantabana yasoje asaba Abanyarwanda gusigasira umuco wabo, no kudatakaza indanga gaciro z’umunyarwanda.
Umuyobozi wa diaspora nyarwanda muri Leta ya Utah, Jean Claude Kamali yagaragaje ishusho rusange y’abanyarwanda batuye muri iyo Leta, agaragaza ko hejuru ya 70% bagizwe n’urubyiruko, aboneraho kubwira Abanyarwanda ko aribo mbaraga z’u Rwanda ndetse n’iz’igihugu batuye.
Kamali yagaragarije Ambasaderi Mathilde Mukantabana umubano mwiza bafitanye n’inzego za leta, anashimira Guverineri w’iyo ntara Gary Herbert , ko iyo hakozwe umunsi wo kwibuka Jenoside yakorewe Abatutsi, asohora itangazo ryo kwifatanya no gukomeza Abanyarwanda by’umwihariko abarokotse Jenoside yakorewe Abatutsi muri 1994.
Senateri Scott Howell yashimiye Ambasaderi Mukantabana kuba yagize uruzinduko muri Utah, anashimira Abanyarwanda by’umwihariko umuco mwiza wo gushyira hamwe, abashishikariza gukomeza kwitabira gahunda za Leta batuyemo.
Uyu muhango wari witabiriwe n’abantu barenga 250 barimo Abanyarwanda batuye Utah n’inshuti zabo.
",https://m.igihe.com/diaspora/article/usa-abanyarwanda-batuye-muri-leta-ya-utah-bizihije-umwaka-mushya-amafoto,Diaspora
CG Rwigamba na Bishop Rucyahana bagaragaje ipfundo ry’ubutwari bwa RPA n’ubwo mu gihe cy’abami,"Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Tariki ya 1 Gashyantare buri mwaka u Rwanda rwizihiza Umunsi w’Intwari, hibukwa ibikorwa by’indashyikirwa byaranze abantu batandukanye kugeza n’ubwo bamwe bahara ubuzima bwabo bitangira igihugu n’abagituye.
Komiseri Mukuru w’Urwego rw’Igihugu rw’Imfungwa n’Abagororwa, Gen George Rwigamba na Bishop Rucyahana John bahaye ikiganiro abanyeshuri b’abanyarwanda biga muri Maroc bari bitabiriye umuhango wo kwizihiza umunsi w’intwari.
Bombi bari muri Maroc aho bari bitabiriye inama nyafurika ku micungire y’amagereza yabereye mu Mujyi wa Rabat, ikitabirwa n’ibihugu bya Afurika 36. Yareberaga hamwe ibijyanye no kunoza imiyoborere y’amagereza ndetse n’imbogamizi mu by’umutekano urwego rw’amagereza ruhura narwo.
Mu kiganiro yatanze, Bishop Rucyahana yibukije urubyiruko ubutwari mu mateka y’abanyarwanda, agaragaza uburyo bari bariyubatse, bafite abakuru, ubutaka ndetse bunze n’ubumwe, aho yashimangiye ko byatumye abakoloni barushaho kubanga cyane ko umwami yari afite gahunda inoze yo kurengera abaturage be.
Yagaragaje ko ubwo bumwe aribwo bwatumye mu gihe abacakara bakurwaga muri Afurika, ibindi bihugu byakuwemo abaturage ariko mu Rwanda birananirana kuko umwami yavuze ko “nta munyarwanda ucuruzwa nk’itungo”.
Rucyahana yavuze ko mu gushaka gusenya ubumwe bw’abanyarwanda, abakoloni babashyizemo umwiryane utarigeze ubaho kuko bose “bari rubanda rw’umwami” biza no kugeza kuri Jenoside yakorewe Abatutsi.
Yavuze ko ubutwari bwizihizwa kuri uyu munsi “bushobora kuba intandaro y’uko uhemukirwa n’abatinya ubutwari bwawe, cyangwa bukagufasha kwisubiza agaciro kawe”.
Komiseri wa RCS, CG George Rwigamba, nk’umwe mu basirikare bagize uruhare mu rugamba rwo kubohora igihugu, yavuze ibihamya ubutwari bwo kubohora igihugu, aho yababwiye ko “bwagaragaye mu mitunganyirize n’imitegurire y’urugamba, Perezida Kagame yayoboye. Yateguye urugamba rwacu nka RPA ategura n’urugamba rwo gutsinda Habyarimana”.
Yavuze ko ari umwe mu basirikare 600 ba RPA bari i Kigali muri CND aho na none ubutwari bwa Perezida Kagame wari uyoboye urugamba bwongeye kwigaragaza, kubera uburyo yabaremyemo icyizere, akababwira ko nubwo bakikijwe na batayo esheshatu ntacyo bazaba.
Rwigamba yavuze ko ubutwari bwaranze Perezida Kagame mu gutegura urugamba rwo kubohora igihugu aribwo bwagejeje ku guhagarika Jenoside.
Yavuze ko magingo aya, urugamba rw’amasasu rwarangiye, ko urubyiruko rukwiye kugaragaza ubutwari bwarwo rurwana intambara ikomeza urugendo rw’iterambere ry’igihugu.
Ati “ Urugamba rwanyu rugomba intwari muri siyansi, rugakumira ibikorwa byashingira ku bumenyi byibasira igihugu, ugiye kubatera mukamurwanya mwifashishije ikoranabuhanga, ubutwari bwanyu buri mu kubungabunga ubukungu bw’igihugu, buri mu kwiga mukazavura neza abanyarwanda.”
Abanyeshuri 44 nibo bari bitabiriye ibi biganiro, aba ni abiga mu Mujyi wa Rabat kuko mu yindi mijyi bari mu gihe cy’ibizamini.
Umunsi w’Intwari wizihijwe kuri uyu wa 1 Gashyantare wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31 Mutarama.
Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru no hirya no hino ku Isi ahari abanyarwanda.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Urwego rushinzwe Intwari z’Igihugu, Imidari n’Impeta by’Ishimwe rutangaza ko hamaze gukorwa urutonde rw’abazongerwa mu ntwari z’u Rwanda ndetse rushobora gushyirwa ahagaragara bidatinze.
Kuva mu myaka itatu ishize hakozwe ubushakashatsi bwasize hatanzwe abantu 76 bazavamo abagirwa intwari n’abazahabwa impeta z’ishimwe.
Izo mpeta zamaze no gutumizwa ziri mu byiciro birindwi zizambikwa abagaragaje ibikorwa by’ubutwari bijyanye n’ubwitange bushobora no gutwara ubuzima bwabo; ibyo gutsura umubano w’u Rwanda n’amahanga; kurwanya ibinyoma; guteza imbere umuco no kuba indashyikirwa mu kunoza umurimo uteza imbere igihugu.
",https://m.igihe.com/diaspora/article/maroc-gen-rwigamba-na-bishop-rucyahana-bagaragaje-ubutwari-bwa-rpa-n-ubwo-mu,Diaspora
"U Buholandi: Abanyarwanda bishimiye ibyagezweho mu 2019, basabwa kwinjira muri Connect Rwanda","Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Iki gikorwa cyateguwe na Ambasade y’u Rwanda ifatanyije na Diaspora Nyarwanda mu Buholandi cyabereye muri Hilton Hotel i Den Haag ku wa 25 Mutarama 2020.
Mu ijambo rye Ambasaderi w’u Rwanda mu Buholandi, Jean Pierre Karabaranga yifurije Umwaka mushya muhire wa 2020 Abanyarwanda n’inshuti zabo.
Yashimiye Komite ya Diaspora ku bikorwa by’indashyikirwa byagezweho mu 2019 n’Abanyarwanda bayibaye hafi bakabyitabira uko batumirwaga.
Yagize ati “Umwaka ushize wabaye mwiza cyane kuko watanze umusaruro mu mihigo myinshi yari yifujwe kugerwaho. Ubu u Rwanda ruhagaze neza haba mu bukungu, umutekano n’ububanyi n’amahanga.’’
“Ku rwego rwa Ambasade twakoze byinshi dufatanyije, ndabashimira ko twafatanyije umuhango wo Kwibuka ku nshuro ya 25 Jenoside yakorewe Abatutsi; nyuma habayeho na gahunda yo Kwibohora ku nshuro ya 25 ndetse no kwizihiza Umunsi Mpuzamahanga w’Abagore.’’
Ibi bikorwa ni bimwe mu bihuza Abanyarwanda baba mu mahanga bikababera ahantu ho guhurira no gukura amasomo ku bo baribo, kubaka ubumwe no gukomeza inzira y’iterambere.
Ambasaderi Karabaranga yagize ati “Umubare w’inshuti z’u Rwanda n’uw’abashoramari urakomeza kwiyongera. Ku rwego rwa diaspora, twagize abantu benshi bitabiriye Umushyikirano kandi baduhagarariye neza. Abanyarwanda benshi bakomeje kujya bataha bakajya gusura igihugu cyabo kandi igishimishije nuko harimo n’urubyiruko rwinshi. Hari abitabiriye Youth Connect 2019 n’itorero 2019.’’
Abanyarwanda bitabiriye iki gikorwa banibukijwe serivisi bashobora kubona babwiwe ko bashobora kuzisanga muri Ambasade y’u Rwanda mu Buholandi.
Amb. Karabaranga yakomoje ku buryo bushya bwo gusaba urupapuro rw’inzira (Passport) rushya rw’u Rwanda.
Ati “Abifuza gusaba Passport nshya cyangwa se kwandikisha imitungo, mugane ambasade yanyu tubahe izo serivisi.’’
Yakomeje abasaba kwinjira muri gahunda igamije kugeza telefoni zigezweho ku baturage b’u Rwanda. Ati “Nagira ngo kandi mbashishikarize kandi kwitabira Connect Rwanda.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu kugabanya imbogamizi ku bantu bazitirwa no kubura internet.
Muri telefoni ibihumbi 40 zimaze kwiyemezwa n’abantu batandukanye izigera ku bihumbi 20 ni izikorerwa mu Rwanda n’Uruganda rwa Mara Phone.
Ambasaderi Karabaranga yasabye Abanyarwanda kwitabira gahunda igamije gufasha Abanyarwanda bari muri Dispora gutanga umusanzu mu kubaka igihugu cyabo bakoresheje ubumenyi n’ubunararibonye bahahiye mu mahanga.
Ubu busabe bushingiye ku mwanzuro wa munani wavuye mu gitekerezo cyatanzwe n’Umunyarwanda utuye mu Buholandi mu Nama y’Umushyikirano ya 2019.
Umuyobozi wa Diaspora Nyarwanda mu Buholandi, Ndabarasa Claude, yashimiye abitabiriye igikorwa.
Ati “Mumfashe dushimire ubuyobozi bwa Ambasade bwemeye ko dufatanya iki gikorwa, tunabashimire uburyo batuba hafi mu bikorwa byose dutegura hano mu Buholandi nk’Abanyarwanda. Turabyishimira cyane.’’
Mu ijambo rye yagaragaje ibyo Diaspora Nyarwanda mu Buholandi yagezeho mu 2019 ndetse anamurika ibyo bifuza kugeraho mu 2020.
Umugoroba wasojwe mu isangira n’ubusabane bwabereyemo igitaramo gakondo cyacinyiwemo akadiho.
[email protected]
",https://m.igihe.com/diaspora/ibikorwa/article/u-buholandi-abanyarwanda-bishimiye-ibyagezweho-mu-2019-basabwa-kwinjira-muri,Diaspora
U Bufaransa: Hamuritswe urwibutso rwa Jenoside yakorewe Abatutsi rwubatswe i Strasbourg,"Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Iki gikorwa cyabaye kuri uyu wa Mbere tariki 27 Mutarama, akaba ari n’umunsi wo kwibuka Jenoside no kurwanya ibyaha byibasira inyokomuntu.
Uru rukuta rwanditseho interuro ivuga ko ‘mu Rwanda muri 1994 hishwe abarenze Miliyoni y’abantu bazira ko bavutse ari Abatutsi gusa. Ntibizongere kubaho ukundi’.
Umuhango wo kumurika uru rukuta witabiriwe na Amb. Dr Ngarambe Jean François-Xavier, uhagarariye u Rwanda mu Bufaransa, Umuyobozi w’Umujyi wa Strasbourg, Roland Ries, Umuyobozi w’ishyirahamwe Amariza d’Alsace, Immaculée Mpinganzima Cattier na Jeanne Kayigirwa Allaire wari uhagarariye umuryango Ibuka-France.
Mu kiganiro yagiranye na IGIHE, Umuyobozi w’umujyi wa Strasbourg, Roland Ries, yavuze ko gushyira uru rukuta muri uyu mujyi byatewe n’impamvu ebyiri nyamukuru. Iya mbere ni uko aherutse mu Rwanda akibonera n’amaso amwe mu mateka ya Jenoside yakorewe abatutsi n’uburyo asigasirwa.
Avuga ko indi mpamvu ari uko ari umuyobozi w’umujyi uzwiho kubahiriza ukwishyira ukizana kw’ikiremwamuntu mu Burayi, ibyabaye mu Rwanda bikaba binyuranye cyane n’ubwo burenganzira bwa muntu bashyigikiye.
Roland Ries asaba aabarokotse Jenoside kutibagirwa ariko bakarenga akababaro ntikabaherane kugira ngo babeho neza n’abazabakomokaho bose.
Ati “Bakomeze biyubakire igihugu kitarangwamo amacakubiri nk’uko nabibonye mu Rwanda, igihugu gikomeye mu kwiyubaka bishingiye mu mbaraga bikuyemo nyuma ya Jenoside yakorewe Abatutsi”.
Uhagarariye u Rwanda mu Bufaransa, Amb.Dr Ngarambe Jean François-Xavier, yashimiye abanyarwanda n’inshuti zabo zituye mu nkengero za Strasbourg, bitabiriye uyu muhango wo kumurika ikimenyetso cyo kwibuka ubuziraherezo jenoside yakorewe Abatutsi mu Rwanda 1994.
Ati “Ni igikorwa gikomeye rero ku mpamvu nyinshi, cyane cyane abacitse ku icumu rya jenoside yakorewe Abatutsi babone aho kwibukira ababo, kandi babone ko ababo bahawe agaciro hano mu Bufaransa, n’abahatuye cyangwa bahagenda bakaba basobanukirwa n’uko iyi jenoside yateguwe ikanashyirwa mu bikorwa”.
Yakomeje avuga kandi ko ari no kwereka abahakana ku nyungu zabo bwite ko jenoside yakozwe, ko bibeshya.
Ati “Ntituzemera ko babica kandi bgashaka no kubasiba mu bantu babayeho mu Isi dutuye”.
Uwari uhagarariye Ibuka-France, Jeanne Allaire, yavuze ko iki gikorwa giteye ishema kuko abarokotse jenoside yakorewe Abatutsi batuye muri aka karere babonye ahantu bazajya byibura bajya kwibukira imiryango n’inshuti zabo bishwe bazira uko bavutse.
Ati “Tukaba nka Ibuka-France, duhamagariye indi mijyi isigaye yose kuduha aho twajya twibukira kandi bikaba biri mu byo twiyemeje ko buri Mujyi wa hano waduha ahantu dushyira urwibutso rw’amateka yacu muri jenoside yakorewe Abatutsi mu Rwanda”.
Jeanne Allaire avuga ko bamaze kugira ho kwibukira mu mijyi nka Paris, Strasbourg, Toulouse n’ahandi ariko bidahagije bazakomeza kubwira n’abandi basigaye ndetse bategereje ko no ku rwego rw’igihugu cyose babaha aho kwibukira kuko kugeza uyu munsi bigarukira mu bayobozi b’imijyi gusa.
Mpinganzima Cattier Immaculée, uyobora ishyirahamwe ryafatanyije n’umujyi wa Strasbourg gutegua iki gikorwa yashimiye Umuyobozi w’umujyi wa Strasbourg Roland Ries kuko yabigizemo uruhare rukomeye kuko bitari byoroshye.
Ati “Twabisabye hashize imyaka 10 none bibaye impamo, ubu rero tubonye koko aho dushobora kujya tuza kwibukira nko muri Mata, ku bwanjye rwose ndishimye kuko iki gikorwa cyararwanyijwe ariko ababirwanyaga turabatsinze”.
Akomeza avuga ko ari iby’agaciro kuko iki kimenyetso gishyizwe mu mujyi ukomeye ufatwa nk’umurwa mukuru w’ u Burayi, kandi ukaba umujyi ufite amateka akomeye mu gihugu cy’u Bufaransa.
Alain Gauthier yongeyeho ko iki gikorwa kiri no mu rwego rwo kwereka abakoze jenoside bidegembya ko byose bishoboka, ko abacitse ku icumu batazahwema kurengera uburenganzira bwabo, ko ibyo bakoze bazabibazwa uko byagenda kose.
Yakomeje avuga ko aho batuye i Reims basabye urwibutso ariko bagitegereje bizeye ko umunsi uzagera bakabereka aho bashyira urwibutso.
[email protected]
",https://m.igihe.com/diaspora/article/u-bufaransa-hamuritswe-urwibutso-rwa-jenoside-yakorewe-abatutsi-rwubatswe-i,Diaspora
Amb. Kirabo Kacyira yatanze impapuro zimwemerera guhagararira u Rwanda muri Ghana,"Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Dr. Aissa Kirabo yashyikirije Perezida Nana Addo izo mpapuro kuri uyu wa Mbere, tariki ya 27 Mutarama 2020 mu Ngoro ye iherereye mu Murwa Mukuru Accra.
Ambasaderi Dr. Aissa Kirabo Kacyira abinyujije ku rukuta rwe rwa Twitter, yijeje Abanyarwanda n’Abanya-Ghana kuzarushaho kunoza inshingano yahawe ndetse anashimira Perezida Paul Kagame, wamugiriye icyizere cyo guhagararira u Rwanda muri Ghana.
Mbere yo guhabwa inshingano zo guhagararira u Rwanda muri Ghana, Dr Aissa Kirabo Kacyira yakoraga mu Ishami ry’Umuryango w’Abibumbye rishinzwe imiturire.
Inshingano zo guhagararira u Rwanda muri Ghana yazihawe na Perezida wa Repubulika, Paul Kagame, tariki ya 15 Nyakanga 2019, ubwo hashyirwagaho abahagarariye u Rwanda mu bihugu 15 by’amahanga.
Dr Aissa Kirabo Kacyira afite izina rizwi mu bijyanye na politiki mu Rwanda. Yayoboye Umujyi wa Kigali hagati ya 2006 na 2011, icyo gihe yari asimbuye Mutsindashyaka Théoneste. Uwo mwanya yawugezeho avuye no mu Nteko Ishinga Amategeko y’u Rwanda aho yari Intumwa ya rubanda.
Ghana yahawe guhagarariramo inyungu z’u Rwanda ni igihugu gisanganywe umubano mwiza narwo. Stanislas Kamanzi ni we wari Ambasaderi warwo kuva ku wa 2 Kamena 2017.
Ambasade y’u Rwanda muri Ghana yafunguwe nk’umusaruro w’ibiganiro Perezida Kagame yagiye agirana na mugenzi we w’icyo gihugu, Nana Akufo-Addo.
Muri gahunda yo kwihutisha iterambere no kuvugurura imibereho myiza y’abaturage (NST1) inajyanye n’iya guverinoma y’imyaka irindwi, igaragaza ko ishoramari ry’abanyamahanga ari imwe mu nzira izafasha mu iterambere ry’ubukungu bushingiye ku mubano u Rwanda rufitanye n’ibindi bihugu.
Ghana n’u Rwanda bifitanye umubano wihariye ugamije kunoza imibereho myiza y’abaturage babyo.
Ibihugu byombi byasinyanye amasezerano y’ubufatanye mu by’ikirere, yatumye kuva ku wa 2 Kamena 2013, Sosiyete Nyarwanda y’Ubwikorezi bwo mu kirere, RwandAir itangira ingendo zigana mu Mujyi wa Accra.
Ingendo za RwandAir zoroheje ubuhahirane hagati y’ibihugu byombi, zinazamura imigenderanire mu bacuruzi n’abashoramari babiturukamo cyane ko mu 2014 Urugaga rw’Abikorera mu Rwanda (PSF) rwasinyanye n’Urwego rushinzwe Ubucuruzi muri Ghana amasezerano y’ubufatanye agamije guteza imbere ishoramari mu buhinzi bwa kijyambere, ubukerarugendo, inganda zikora imyenda, ishoramari mu bwubatsi no mu bucukuzi bw’amabuye y’agaciro.
",https://m.igihe.com/diaspora/article/amb-kirabo-kacyira-yatanze-impapuro-zimwemerera-guhagararira-u-rwanda-muri,Diaspora
U Buholandi: RDB yijeje abikorera ubufatanye mu iterambere ry’ubukerarugendo,"U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
Vakantiebeurs igeze ku munsi wa gatatu yatangiye tariki ya 15, izarangira ku wa 19 Mutarama 2020.
Ku nshuro ya 13 ibigo bitandukanye byo mu Rwanda bikora ibijyanye n’ubukerarugendo bigatanga n’izindi serivisi zijyana nabwo byitabiriye iri murikagurisha ngarukamwaka.
U Rwanda rwamurikiye abaryitabiriye amahirwe y’ubukerarugendo ari mu gihugu binyuze muri gahunda ya ‘Visit Rwanda’ igamije gushishikariza abanyamahanga kurusura.
Leta y’u Rwanda binyuze mu Kigo cy’Igihugu cy’Iterambere (RDB) yishimira uburyo ibigo by’ubukerarugendo bitera imbere bikanitabira gahunda zo kumurika ubukerarugendo bw’urwa Gasabo mu mahanga.
Imurikagurisha rya Vakantiebeurs ryitabiriwe n’abayobozi b’ibigo byo mu Rwanda, bagize amahirwe yo guhura n’ibigo bikomeye by’ubukerarugendo ku migabane irimo uw’i Burayi, Amerika, Aziya n’ahandi.
Inyungu ziri muri iki gikorwa zishingiye ku kureba uko hanozwa ubufatanye hagati y’impande zombi, kwerekana ubwiza bw’u Rwanda no gushishikariza abantu kuzarusura.
U Rwanda ruhagarariwe muri iki gikorwa na RDB, Sosiyete Nyarwanda y’Ubwikorezi bwo mu Kirere, RwandAir [ihagarariwe mu Bubiligi, u Budage no mu Buholandi na Gashumba Charles Damascène], Ambasade y’u Rwanda mu Buholandi n’ibigo by’ubukerarugendo birimo Amahoro Tours ihagarariwe na Bakunzi Greg, Palast Tours and Travel ihagarariwe na Rutagarama Aimable na Wildlife Tours-Rwanda iyobowe na Mugisha Davson.
Bakunzi Greg yabwiye IGIHE ko kwitabira imurikagurisha hari byinshi babyungukiyemo.
Yagize ati “Uko tuje twiga ibintu bishya kandi tugahura n’abantu batandukanye kandi buri mwaka abaza badusanga bariyongera. Ibihugu duturanye usanga kuri stand baza kutubaza bati ‘mubigenza mute ngo mubone abantu benshi bashishikazwa no kuza gusura u Rwanda’.’’
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Yavuze ko bitanga icyizere ko imbere ari heza bijyanye n’ubufasha bw’u Rwanda mu guteza imbere ubukerarugendo.
Mugisha Musonera Davson we yavuze ko amamurikagurisha y’ubukerarugendo yafunguriye amarembo u Rwanda.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bindi byo kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Yakomeje agira ati “Ikindi ni uko ubukerarugendo bwacu tutakivuga gusa ingagi…, ahubwo tuvuga n’ibigize Umuco Nyarwanda waho bazasura n’utundi turere tw’u Rwanda tukamenyekana, ukajya i Kibeho, i Nyanza, Muhazi, Rusomo n’ahandi.’’
Umuyobozi ushinzwe kumenyekanisha Ubukerarugendo muri RDB, Linda Mutesi, yavuze ko Leta y’u Rwanda yishimira uko ibigo by’ubukerarugendo bitera imbere.
Ati “Ntibahwemye kwitabira izi gahunda zo kumurika ubukerarugendo bw’u Rwanda, ubu bufatanye rero buzakomeza gushyirwamo imbaraga ku mpande zombi nta kabuza.’’
Yavuze ko stand y’u Rwanda mu Imurikagurisha rya Vakantiebeurs yasuwe cyane n’abo mu bihugu bitandukanye.
Yakomeje ati “Twari twabatumiye hano kuri stand y’u Rwanda, bitabiriye ari benshi ku buryo bushimishije. Ibiganiro twagiranye, amakuru twahanye azatuma iminsi tuzamara hano ivamo umusaruro kuko guhura ni inyungu nyinshi.’’
Linda yavuze ko iterambere ry’ubukerarugendo ridakwiye guharirwa Leta gusa.
Ati “Iyo urebye muri iyi myaka ishize biragaragara cyane ko ubukerarugendo bwateye intambwe igaragara. Nkatwe ababukora nk’umwuga ni ugushyiraho akacu ntitubiharire gusa Leta. Tugomba kongera ingufu n’umubare w’ibigo bikora ubukerarugendo, tugakomeza kubaka amahoteli n’ibindi bijyanye no kwakira abashyitsi by’ibihe tugezemo no guhugura abakozi n’ibindi.’’
The Vakantiebeurs ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
[email protected]
",https://m.igihe.com/diaspora/article/u-buholandi-rdb-yijeje-abikorera-ubufatanye-mu-iterambere-ry-ubukerarugendo,Diaspora
Visit Rwanda yamuritswe mu imurikagurisha rya Vakantiebeurs 2020 mu Buholandi (Amafoto),"U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
Imurikagurisha rya Vakantiebeurs riteganyijwe ku wa 16-19 Mutarama 2020. Ryitabirwa n’ibigo bikomeye by’ubukerarugendo ku Mugabane w’u Burayi n’Isi muri rusange.
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Mu imurikagurisha rya The Vakantiebeurs, u Rwanda ruhagarariwe n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Heritage Safaris, Amahoro Tours, Palast Tours and Travel na Wildlife Tours-Rwanda.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
The Vakantiebeurs izamara iminsi ine, ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yavuze ko “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Usibye ibizabera muri The Vakantiebeurs, hanateganyijwe igikorwa cyiswe B2B, aho abaserukiye ibigo bitwara abakerarugendo mu Rwanda bazahura n’ibigo binini byo mu Buholandi bicuruza ubukerarugendo. Iki gikorwa giteganyijwe kubera i LaHaye ku wa 20 Mutarama 2020, cyateguwe na Ambasade y’u Rwanda mu Buholandi cyitezwemo Abaholandi bagera kuri 35.
Abanyarwanda bazacyitabira barimo; Sifa Uwera wo muri Heritage Safaris, Greg Bakunzi wo mu Amahoro Tours, Aimable Rutagarama wo muri Palast Tours, David Mugisha wo muri Wildlife Tours and Travels na RwandAir.
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Imibare yo mu Ukuboza yerekana ko Abanyarwanda 142000 bafite akazi mu bukerarugendo, bageze kuri uwo mubare bavuye ku 90000 bariho mu 2017.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
",https://m.igihe.com/diaspora/article/visit-rwanda-yamuritswe-mu-imurikagurisha-rya-vakantiebeurs-2020-mu-buholandi,Diaspora
Larousse yemeye gukosora inyandiko yanenzwe gupfobya Jenoside yakorewe Abatutsi ,"Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Mu kiganiro yagiranye na IGIHE, Me Gisagara yavuze ko mu gisubizo bamuhaye ku ibaruwa yabandikiye, ubuyobozi bwa Larousse “bwiyemeje ko bugiye guhindura ibyanditswe muri iki gitabo kigenewe urubyiruko noneho bugakoresha ijambo nyir’izina, ‘jenoside yakorewe Abatutsi’ mu gitabo kindi kigiye gusohoka.”
Imvugo yanenzwe bikomeye yakoreshejwe mu nkoranyamagambo ya Larousse Junior. Iyo nyandiko y’umwaka wa 2020, aho iyo abanditsi iyo igeze ku Rwanda, basobanura ingano yarwo, umurwa mukuru, abaturage n’aho ruherereye, ariko hasi bakagira bati “icyo gihugu kimwe n’u Burundi, cyashegeshwe n’intambara hagati y’ibice bibiri by’abaturage bakigize, Abahutu n’Abatutsi.”
Me Gisagara avuga ko nubwo yishimiye icyo cyemezo cya Larousse cyo guhindura imvugo, atanyuzwe na gato n’ibisobanuro ubuyobozi bwatanze, ko bwahisemo kudakoresha ijambo jenoside, “Ngo kuko ari igitabo kigenewe abana b’imyaka irindwi kugera ku 11,” bityo ngo ntibabasha kumva neza Jenoside yakorewe Abatutsi.
Me Gisagara yakomeje ati “Mu kinyarwanda bavuga ko umwana apfa mu iterura. Ntabwo rero watangira umubwira ibinyoma ngo wizere ko uzabihindura amaze gukura.”
Yavuze ko agiye kungurana ibitekerezo n’abayobozi ba CRF ngo barebe niba bemera ibyo bisobanuro bya Larousse cyangwa niba bafata izindi ngamba, cyane cyane ko indi nkoranyamagambo nshya ya Larousse ishobora gusohoka mu mwaka utaha.
Byaba bivuze ko abana bose bazaba basoma iyo iri kugurishwa, bagakomeza guhabwa “izi nyigisho zinyuranye n’ukuri. Ni ibintu bibabje bigomba kwamaganwa.”
Umunyamabanga Nshingwabikorwa wa Komisiyo y’Igihugu yo Kurwanya Jenoside, CNLG, Dr Bizimana Jean Damascène, aheruka kuvuga ko mu Bufaransa atari ubwa mbere ibikorwa byo gupfobya jenoside yakorewe Abatutsi bikorwa n’abantu ku giti cyabo, bityo uburyo bazemera gukosora ibyo bakoze bizagaragaza icyemezo cya nyuma kizafatwa.
Ati ""Nibakomeza gutsimbarara kuri iyo nyito [bazajyanwa mu nkiko] kuko mu Bufaransa bwose itegeko rihari ryemera ko umuntu ku giti cye, umuryango, ishyirahamwe ndetse n’urundi rwego rwose, rushobora gutanga ikirego rushingiye ku gihari.”
Mu mpera z’umwaka ushize wa 2019, umwanditsi Charles Onana ukomoka muri Cameroun, nawe yarezwe mu butabera bwo mu Bufaransa n’ishyirahamwe ry’Abanyarwanda baba muri icyo gihugu, kubera ibikorwa bye byo guhakana n’ipfobya rya Jenoside yakorewe Abatutsi.
Inkuru wasoma: Larousse ishobora kujyanwa mu nkiko izira gupfobya Jenoside yakorewe Abatutsi
[email protected] 
",https://m.igihe.com/diaspora/ibikorwa/article/larousse-yemeye-gukosora-inyandiko-yanenzwe-gupfobya-jenoside-yakorewe-abatutsi,Diaspora
Umuhanzi Weya Viatora yatumiwe mu Bubiligi mu iserukiramuco mpuzamahanga,"Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Iri serukiramuco ry’umuco mpuzamahanga rizabera mu Mujyi wa Bruxelles ahitwa KVS, Théâtre Royal Flamand tariki ya 16 Mutarama 2020 guhera saa mbiri z’umugoroba mu gikorwa cy’umukino wiswe ‘‘Révolution rap-une histoire Africaine’’.
Weya azanitabira ibirori by’isozwa rya Congolisation Festival biteganyijwe ku wa 18 Mutarama 2020.
Uyu muhanzi w’imyaka 23 amaze kumenyekana mu ruhando rw’abanyamuziki bafite impano mu Rwanda no mu mahanga.
Yatumiwe muri Congolisation Festival bigizwemo uruhare n’Ikigo Rwanda Arts initiative (RAI) cyashinzwe na Dorcy Rugamba wiyemeje gufasha abahanzi b’Ababanyarwanda gukora ubuhanzi bw’umwuga bukanabatunga, gifatanyije na Théâtre KVS.
Rugamba yabwiye IGIHE ko bahisemo gutumira Weya mu gufasha umuziki we kuzamuka biruseho.
Yagize ati “Twatumiye Weya kugira ngo aze yimenyereze akorane n’abahanzi b’umwuga afungure amaso, amenyere. Ibi biri muri gahunda ya Rwanda Arts Initiative aho dufata umuhanzi tukamushakira uburyo bwo kwihugura ku rwego ahura n’abandi kandi ahantu hazwi nk’aha muri KVS. Théâtre Royal Flamand ni ahantu hazamuha isura yo ku rwego twifuza na we yifuza kugeraho, azahahurira n’abahanzi bakomeye, azabona ibikoresho n’imikorere yo ku rwego rw’umwuga maze bimubere impamba mu minsi iri imbere.’’
Yakomeje agira ati “Umuhanzi tuzanye kandi ahabwa naho akorera twakwita ko yiherera akiha gahunda akiga gukora no gukoresha igihe cyose afite mu guhanga ari wenyine ibindi yabisize ku ruhande.’’
Rugamba yakomeje avuga ko bifuza ko Abanyarwanda nka Weya indirimbo zabo mu minsi iri imbere bifuza kuzibona no mu nzu zikomeye z’ubucuruzi bw’ibihangano ku rwego mpuzamahanga nka Fnac mu Burayi kandi zikinjiza amafaranga yatunga abahanzi.
Ubu bufasha buhabwa abahanzi b’ingeri zitandukanye barimo abandika, abaririmba, abakina filimi cyangwa amakinamico n’ibindi.
Rugamba yasabye Abanyarwanda kuzajya gushyigikira Weya no kumuremamo icyizere cyo kuvamo umuhanzikazi ukomeye.
Weya mu kiganiro yagiranye na IGIHE yavuze ko yishimiye kuba yaratoranyijwe mu bahanzi bazitabira iserukiramuco rizabera mu Bubiligi.
Ati “Tuzahura n’abandi bahanzi turebe icyo twabigiraho, tuzahuza ubwo bunararibonye turebe icyo twakora kinini mu buryo bwagutse.’’
Iserukiramuco rya Congolisation rizwi nka Festival Afro-Diaspo-Arts riberamo ibikorwa bitandukanye birimo amamurika, imbyino, amakinamico, umuziki, filime n’inama zagutse. Ni ku nshuro ya gatanu rigiye kuba.
Weya azanafashwa gutunganya album ye ya kabiri abifashijwemo na studio zikomeye mu Bubiligi zirimo iya Sunny Side Inc iyoborwa na Nicolas Lefèvre na Bionix ya Christian Dessart afatanyije na Rachid Mir zifitanye imikoranire na Rwanda Arts Initiative.
Muri uwo mushinga aranateganya no gukorana indirimbo n’umuhanzi Gaël Faye, bahuye ubwo uyu muhanzi yamurikaga igitabo cye yise “Le Petit Pays.’’
Weya yavukiye mu Mujyi wa Kigali ku wa 9 Nyakanga 1996 mu Murwa Mukuru wa Kigali. Yatangiye kwiyumvamo impano yo kuririmba ari umwana muto w’imyaka ine.
Ati “Kuva ndi umwana muto nakundaga kuririmba, aho menyeye ubwenge nisanze ndirimba naba mbabaye naba nishimye; mbese uyu ni umuhamagaro kuri jye numva nta kintu nabisimbuza kuko ni ubuzima bwanjye.’’
Weya Viatora yanditse indirimbo ye ya mbere ageze mu mwaka wa kane w’amashuri abanza, asoje ayisumbuye ajya muri studio akora indirimbo ya mbere yitwa ‘Empty House’.
Iyi ndirimbo yanyujijwe no ku Ijwi rya Amerika ndetse ituma ahabwa ikiganiro cyanyuze muri CNN.
Uyu muhanzikazi yashyize hanze indirimbo zirimo ""Intimba"", ""Eyes Open Dreaming"", ""Miracles"", ""Uwo ndiwe"", ""Heritage"" na ""Name is woman"". Yanahawe ibihembo bitandukanye mu 2014 na 2016 birimo icya High School Idol n’icya Youth Award.
Weya afite album imwe yasohoye mu 2018, yayikoranyeho n’aba-producers barimo Khrisau, Danny Beats, Jay P na Dr Nganji usanzwe ukorera Green Ferry Music ibarizwamo abasore bakora injyana na Kinyatrap yazamuwe cyane na Bushali.
Imwe mu ndirimbo yaririmbyemo ikamamara cyane ni iyitwa ‘‘Icumu n’Ingabo” yahuriyemo na Prime na Icenova bo muri Green Ferry. Yanakoranye n’abahanzi barimo Mani Martin, Butera Knowless, Peace Jolis, Patrick Nyamitali, Carole Karemera, Samuel Kamanzi, Michael Sengazi n’abandi.
 	Reba ikiganiro Weya yagiranye na IGIHE
 	 Reba hano indirimbo ""Icumu n’Ingabo"" Viatora aririmbamo
[email protected]
",https://m.igihe.com/diaspora/article/umuhanzi-weya-viatora-yatumiwe-mu-bubiligi-mu-iserukiramuco-mpuzamahanga,Diaspora
Itsinda ry’Abanyarwanda baba mu mahanga basuye Intara y’Amajyaruguru,"Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Kuwa Gatanu tariki ya 10 Mutarama 2020, nibwo Guverineri w’Intara y’Amajyaruguru, Gatabazi Jean Marie Vianney yakiriye Itsinda rya Diaspora Nyarwanda rigizwe n’abantu barenga 30 baba mu bihugu bitandukanye byo ku Isi.
 Mu kiganiro yagiranye na IGIHE Guverineri Gatabazi yavuze ko kwakira abo banyarwanda ari mu rwego rwo kubereka iyo Ntara, bakamenya n’ibyiza bitatse igihugu cyabo.
Yagize ati “Birimo n’inyungu ku mpande zombie kuko bamenya igihugu cyabo n’ibyiza bigitatse, bakaruhuka mu mutwe kuko abenshi baba bamaze igihe bakora aho muri ibyo bihugu bataruhuka. Natwe batubera abavugizi mu nshuti zabo, imiryango yabo bazanye nayo mu modoka, barara mu mahoteli bagasiga bazamuye akarere mu bukungu, ni bintu byiza cyane tuzakomeza.”
Gatabazi yavuze ko banaganiriye ku mahirwe atandukanye ari mu Ntara y’Amajyaruguru ashobora gushorwamo imari, akabyazwa umusaruro.
 Guverineri Gatabazi yanabasabye gukomeza gushyira imbaraga mu kwegera urubyiruko no kugerageza kubohora abana bo mu miryango yinangiye idashaka guhinduka, bakava i buzimu bakajya ibuntu.
Yongeye kubasaba gukomeza urukundo bafitiye Igihugu cy’u Rwanda no gukomeza guharanira icyateza imbere umuturage mugenzi wabo, bitabira gushora imari mu bikorwa bitandukanye birimo ubuhinzi, ubukerarugendo, amahoteli, uburezi, ikoranabuhanga n’ibindi.
Yabashimiye uburyo bagiye bategura za Rwanda Days bashyizemo imbaraga bigatuma Perezida Paul Kagame ahacana umucyo, abasaba gukomeza guharanira ko umunyarwanda aho ari hose yarangwa n’imyitwarire myiza, imigenzereze n’imibanire ihesha agaciro Igihugu bityo bikazakomeza gutuma amahanga yose yifuza kuza mu Rwanda.
Umuyobozi w’ungirije Perezida w’ishyirahamwe ry’Abanyarwanda batuye mu Mahanga RDGN (Rwandan Diaspora Global Netwerk), Thomas Ntagozera yavuze ko nubwo baba mu mahanga, umutima wabo uhora mu Rwanda.
Ati “Tuba mu mahanga ariko umutima wacu uba mu Rwanda. Turashimira Minisiteri y’Ububanyi n’Amahanga uko yadushyiriyeho urwego rutugenewe by’umwihariko rukamenya amakuru yacu. Uko tuje twakirwa neza, tugasobanurirwa ibyo twifuza kumenya.”
Yashimiye ubuyobozi bw’Intara y’Amajyaruguru uburyo bakirwa dore ko bamaze kuyisura inshuro eshatu.
Abo banyarwanda mu gihe bamaze bari mu Ntara y’Amajyaruguru, basuye ishuri rya Gisirikare rya Nyakinama, basuye Ishuri rikuru ry’Imyuga n’Ubyumenyingiro rya Musanze banareba n’ibindi bikorwa by’iterambere muri iyo Ntara.
[email protected]

",https://m.igihe.com/diaspora/article/abanyarwanda-baba-mu-mahanga-basuye-intara-y-amajyaruguru,Diaspora
Bahinduye umuvuno! Uko Abanyarwanda baba mu mahanga bisanga mu gihugu cyabibarutse,"Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Iyo witegereje umwaka wa 2019 ingendo zakozwe n’Abanyarwanda bagana mu biruhuko bya Noheli n’ibisoza umwaka bavuye mu Bubiligi no mu bindi bihugu by’u Burayi ubona ko bidasanzwe, abenshi bahisemo kubikorera mu Rwanda.
Abanyarwanda baba mu mahanga bahageze mu buryo butandukanye mu mpande zose z’Isi! Hari abahageze kera kubera amateka u Rwanda rwaciyemo mu bihe bitandukanye guhera 1959 na nyuma ya Jenoside yakorewe Abatutsi mu 1994.
Muri ubwo buzima usanga hari urubyiruko rwahavukiye cyangwa rwahakuriye, hakaba n’abajyayo bagiye kwiga.
Nyuma y’imyaka 26 Jenoside ihagaritswe usanga u Rwanda n’Abanyarwanda barahinduye imyumvire. Kuri ubu abenshi bishimira kwitwa Abanyarwanda, nk’ikintu bose bahuriyeho.
Nyuma ya Jenoside yakorewe Abatutsi benshi bari barahinduye imvugo ingendo n’indimi, batifuza kwitwa Abanyarwanda cyangwa kwitirirwa u Rwanda kubera amahano igihugu cyari kivuyemo.
Buhoro buhoro, ubuyobozi bw’u Rwanda bwahinduye imyumvire n’imitekerereze kugeza ubwo buri wese yifuje kwitirirwa rwa Rwanda kubera isura nziza rufite ugereranyije naho rwavuye, mu icuraburindi, imiborogo n’amaraso yamenetse.
Ubu Abanyarwanda baba mu mahanga bazirikana igihugu cyabibarutse, ntibikandagira mu gihe bashaka kugaruka mu gihugu cyababyaye no gutanga umusanzu wabo mu kubaka igihugu.
Mu biborohereza mu ngendo harimo no kuba Ikigo cy’Igihugu gishinzwe Ubwikorezi bw’Indege, RwandAir, gikorera ingendo mu bice bitandukanye by’Isi mu byerekezo 28 bitandukanye.
Kuva mu ntangiriro za 2019, RwandAir yatangije ingendo zerekeza i Addis Ababa muri Ethiopie; i Kinshasa muri Repubulika Iharanira Demokarasi ya Congo, i Guangzhou mu Bushinwa n’i Tel Aviv muri Israel.
IGIHE yegereye abayobozi batandukanye mu gihugu, bayisangiza uko bakiriye kuba Abanyarwanda bagaruka mu gihugu cyabo kandi bishimye.
Umuyobozi w’Umujyi wa Kigali, Rubingisa Pudence, yavuze ko mu bikorwa by’Abanyarwanda baba mu mahanga bagaragaza urukundo rw’igihugu cyabo.
Yagize ati “Buri muntu ubona uko u Rwanda rwihuta mu iterambere ari mu mahanga aba ashaka gushyiraho umuganda we, ikindi umuntu yashima ni ubukangurambaga bukorwa na za Ambasade z’u Rwanda hirya no hino ku Isi, aho n’imiryango y’Abanyarwanda itanga uburyo bwo guhanahana amakuru muri za Diaspora.’’
Yakomeje ati “Iyo bageze mu Rwanda basanga harashyizweho uburyo bwo kwakirwa bwihariye muri Minisiteri y’Ububanyi n’Amahanga n’Ubutwererane, n’ahandi bagiye hose usanga bakirwa neza kandi byihuse n’ubwo usanga hari serivisi zimwe zigomba kunozwa nabo ubwabo bakabyivugira kugira ngo bikosorwe.’’
Rubingisa yanavuze ko iyo Abanyarwanda basanze iterambere ry’igihugu bibaha umurava wo kukigarukamo kenshi.
Ati “Ibi kandi noneho si abo mu mahanga bibaho gusa kuko n’Abanyarwanda baturuka mu zindi ntara usanga baza bagahaha ubumenyi bakanakopera ibyiza bikorerwa mu Murwa Mukuru wa Kigali bakabijyana mu turere batuyemo.’’
“Mu baturuka mu mahanga, abo tuganira banifuza kuza gusangira ubumenyi mu byo bafitemo ubunararibonye bize cyangwa bakoramo bikaba ari ibintu byo kwishimira.’’
Mu gihe cy’ibiruhuko, Abanyarwanda basura ibyiza nyaburanga biri mu gihugu birimo Ingoro Ndangamurage ziri mu Rwanda, Pariki z’Igihugu zirimo iya Nyungwe, iy’Ibirunga n’ahandi hatuma binjiza amafaranga menshi ku bukerarugendo, bikanazamura ubukungu bw’igihugu.
Umuyobozi ushinzwe Ibikorwa by’Abanyarwanda baba mu Mahanga muri Minisiteri y’Ububanyi n’Amahanga, Maziyateke Sandrine, yavuze ko mu mpera z’umwaka ushize Abanyarwanda baba mu mahanga benshi basuye igihugu cyabo.
Yagize ati “Nibyo koko mu mpera z’umwaka twagize abantu benshi baturutse muri Diaspora mu Burayi, Canada, Afurika n’ahandi.’’
Mu Nama y’Igihugu y’Umushyikirano handitswe abantu bagera kuri 377 bavuye mu mahanga.
Yakomeje ati “Ikindi kiza cyane ni uko nyuma bakomeza kugirana ibiganiro n’inzego zitandukanye mu gihugu. Uyu mwaka bahuye na Sena bayigezaho ibitekerezo n’ibyifuzo nk’Abanyarwanda baba mu mahanga. Baganira n’izi nzego havamo n’imyanzuro itandukanye harimo gufatanya cyane mu kurwanya abahezanguni, abahakana Jenoside yakorewe Abatutsi bakomeje kwidegembya mu bihugu by’amahanga.’’
Aba Banyarwanda kandi banaganiriye na Minisitiri w’Ububanyi n’Amahanga, Dr Biruta Vincent; uw’Ubutegetsi bw’Igihugu, Prof. Shyaka Anastase, ubuyobozi bw’Agaciro Development Fund; ubw’Ikigo cy’Igihugu cy’Ubwiteganyirize (RSSB); Ikigo cy’Igihugu cy’Iterambere (RDB) n’ubwa Minisiteri y’Ubutabera baganira ku ngingo zigarukwaho mu bikorwa byagutse nka za Rwanda Day.
Muri ibyo biganiro kandi hanazamo imikoranire ikwiye hagati y’Abanyarwanda b’imbere mu gihugu no hanze mu bijyanye n’ishoramari.
Abanyarwanda baba mu mahanga banahuye n’itsinda riyobowe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, ryabasangije ku muco wo kuba Umunyafurika nyawe (Panafricanist). Ibi biganiro byavuyemo imyanzuro yo gushyigikira iyi gahunda no kuriganiriza abandi Banyafurika bari mu bihugu by’amahanga.
Abanyarwanda baba mu mahanga basabye ko gahunda ya Ndi Umunyarwanda zarushaho kwimakazwa bijyanye n’igihe.
Maziyateke yanagarutse no ku biganiro byo gukangurira abana bato kumenya igihugu n’amateka yacyo mu bijyanye n’umuco n’ururimi rw’Ikinyarwanda, kubaha umwanya ku bitekerezo byabo, abana bakumva ko bafite igihugu cy’ababyeyi babo.
Guverineri w’Intara y’Amajyaruguru, Gatabazi Jean Marie Vianney, yabwiye IGIHE ko Abanyarwanda benshi bakunze kwakirwa mu biruhuko bisoza umwaka.
Ati “Mu mpera za 2019 Abanyarwanda baje ari benshi mu biruhuko, hari na gahunda iteganyijwe yo kubakira mu Majyaruguru ku bakiri mu Rwanda narabatumiye.’’
“Abo bose hari abaza nko mu Mushyikirano ariko bakazana n’imiryango yabo n’inshuti, bagasura ahantu hatandukanye, uko basura niko bazamura ubukungu kuko bishyura serivisi bahabwa, amahoteli babamo basura ahantu hatandukanye.’’
Gatabazi yavuze ko hari n’ibiganiro byabayeho bamwe bemera kuzajya batanga amasomo mu bigo by’amashuri atandukanye, abakora ubushakashatsi bakabisangiza amashuri y’u Rwanda nta kiguzi.
Yakomeje ati “Dufite n’amahirwe ko n’abanangiye kugaruka mu gihugu bohereza abana, abagore ku buryo bagenda bafunguka buhoro buhoro mu bikorwa byo kubaka igihugu. Aho usanga abatarabigeraho ni uko bafite ibibazo byihariye bibareba bya politiki.’’
Yashimye ko Abanyarwanda benshi bagaruka mu gihugu cyabo bazana ibitekerezo bishya kandi byiza bavanye mu mahanga bishyira itafari ryabo mu kucyubaka.
[email protected]
",https://m.igihe.com/diaspora/Bahinduye-umuvun-Uko-Abanyarwanda-baba-mu-mahanga-bisanga-mu-gihugu-cyabibarutse,Diaspora
USA:Abanyarwanda batuye muri leta ya Maine bizihije umwaka mushya wa 2020 (Amafoto),"Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Icyo gikorwa cyabaye umwanya wo kuganira ku ngamba n’imihigo bigomba kubaranga mu mwaka batangiye wa 2020.
Nk’uko babitangarije IGIHE, ni umunsi waranzwe n’ibiganiro harimo no gushima bamwe mu banyarwanda bafunguye ibigo bitanga akazi na serivise aho batuye muri Maine.
Ibiganiro byagarutse ku ruhare rw’ abo nk’abanyarwanda baba mu mahanga mu iterambere ry’aho bakomoka (mu Rwanda), n’aho batuye.
Mu ijambo rye, Antoine Bikamba uhagarariye ihuriro ry’abanyarwanda baba muri Maine, yashimye ubwitabire n’ubwitange bagaragaje kugira ngo uwo munsi ufite icyo uvuze gikomeye ugerweho, ashimira cyane ba rwiyemezamirimo bafite ibikorwa muri aka karere n’abatanga serivise zitandukanye n’imirimo.
Yibukije ko icyo gikorwa ngarukamwaka cy’ubusabane bw’abanyarwanda batuye Maine kigamije kubaha umwanya wo guhura no kumenyana biruseho cyane cyane abaje vuba bakamenyana n’abamaze igihe.
Kumenyana bituma abantu bafashanya muri byinshi bakunga ubumwe hagati yabo, aho batuye n’aho bakomoka bakabyungukiramo.
Damas Rugaba wigeze kuyobora iri ihuriro ry’abanyarwanda batuye muri Maine, yabibukije gushyigikirana bakirinda icyabatandukanya, bagashyira imbaraga mu iterambere bifuza kugeraho mu buzima bwa buri munsi .
Leopold Ndayisabye na we wayoboye iri ihuriro, yabaganirije ku kamaro k’umuryango w’abanyarwanda, ashimangira ko ugamije guhuza no guharanira iterambere ry’abanyarwanda bose batuye muri Maine,.
Ati “Murangwe n’ubumwe bubabere inkingi mu mibereho yanyu ya buri munsi, musangire amakuru abafasha kwiteza imbere. Mutabarane hagize ugira ikibazo hagati yanyu mu ngo”.
Kayijuka Frank, Umujyanama wa mbere muri Ambasade y’u Rwanda muri Leta Zunze Ubumwe z’Amerika mu ijambo rye yagize ati “Twishimira iterambere n’imibereho mwerekana by’umwihariko nk’abanyarwanda muba mu mahanga. Mukomeze guharanira icyabateza imbere kuko nicyo igihugu kibatezeho, uwiyubatse aba yubaka u Rwanda n’aho atuye , mukomeze ubu bumwe mugaragaza kuko abishyize hamwe nta kibananira.”
Uyu muhango kandi wabereyemo gushimira bamwe mu banyarwanda bakoze ibikorwa by’indashyikirwa bagatangiza ibigo bitanga serivise zitandukanye bigatanga n’akazi.
Mu bashimiwe harimo Mike Mwenedata washinze ikigo “Rwanda Bean” gikora ubucuruzi bw’Ikawa ivanwa mu Rwanda igacururizwa muri Leta Zunze ubumwe z’Amerika, Manasse Shingiro ufite ikigo “Casco Bay Cleaning”,Gael Karomba ufite ikigo cyita ku bantu bafite ibibazo byo mu mutwe “Happy Haven LLC” , Arthur Sabiti uhagarariye Intercultural Community Center (ICC) ifasha abana mu myigire no mu bindi bitandukanye na Damas Rugaba uhagarariye “Greater Portland Immigration and Welcome Center” ifasha abimukira mu kubahugura mu rurimi rw’Icyongereza ndetse no mu bintu by’ingeri bitandukanye.
Hashimwe na Leopold Ndayisabye wayoboye umuryango w’abanyarwanda muri manda iheruka.
Ihuriro ry’abanyarwanda batuye muri leta ya Maine rifite ubuzima gatozi. Abayobozi baryo bafite inshingano zo gufasha abarigize gukomeza ubufatanye hagati yabo, kwiteza imbere, gusigasira umuco nyarwanda ndetse no kubana neza n’andi mahuriro ari muri iyi leta.
[email protected]

",https://m.igihe.com/diaspora/amahuriro/article/usa-abanyarwanda-batuye-muri-leta-ya-maine-bizihije-umwaka-mushya-wa-2020,Diaspora
Norvège: Urubyiruko rwasabwe kubakira ku ndangagaciro Nyarwanda nk’umusingi w’iterambere ,"Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Ubu butumwa babuherewe mu biganiro byabaye ku wa 28 Ukuboza 2019, byateguwe n’Umuryango w’Abanyarwanda batuye muri Norvège, bafite intego yo kwigisha urubyiruko rw’Abanyarwanda baba muri icyo gihugu amateka y’u Rwanda.
Uhagarariye Umuryango w’Abanyarwanda n’inshuti zabo muri Norvège, Mugisha Peter, yashimiye urubyiruko rwitabiriye icyo gikorwa, arubwira ko arirwo bayobozi b’ahazaza, kandi ko rusabwa kwitanga, kugira ubushake no gukoresha neza igihe rufite.
Dr Benda Munyurangabo Richard, Umwarimu muri Kaminuza za Luther King College, Manchester na Chester zo mu Bwongereza, ubu akaba ari gukorana ubushakashatsi na Kaminuza ya Stellenbosch muri Afurika y’Epfo ku ngaruka Jenoside na Apartheid bifite ku bana n’urubyiruko, cyane cyane abavutse nyuma y’ayo mahano, yatanze ikiganiro ku mateka y’u Rwanda mbere na nyuma ya Jenoside yakorewe Abatutsi.
Yagaragaje ibyaranze igihe cy’abami, ubukoloni, impinduramatwara yo mu 1959, amacakubiri, ivangura, irondakoko n’irondakarere, uko Abatutsi bahejwe mu gihugu cyabo, uko bishwe, bakanatotezwa n’ibindi.
Yanavuze kuri Jenoside yakorewe Abatutsi, igahagarikwa n’Ingabo za RPF zari ziyobowe na Perezida wa Repubulika Paul Kagame; imiyoborere myiza u Rwanda rufite ubu, n’uko Abanyarwanda babashije kwishakamo ibisubizo ku bibazo by’inzitane u Rwanda rwarimo nyuma ya Jenoside yakorewe Abatutsi, atanga urugero kuri Gacaca na gahunda ya ‘Ndi Umunyarwanda’.
Muhigana Félix umwe mu Banyarwanda batuye muri Norvège, yatanze ikiganiro kivuga kuri Afurika mu cyiswe “Panafricanisme’’ asobanura uburyo yatangiye, asaba urubyiruko kugira imyumvire iboneye ku mugabane bavukamo wa Afurika.
Ati “Mukwiye kugira imyumvire ishaka ibisubizo aho kwibanda ku kunenga ibitagenda. Twese turi bamwe, turi Abanyafurika dufatanye mu rugamba rwo kwiteza imbere no kwihesha agaciro; isoko rusange Nyafurika ‘AfCTA’ ni urugero rwiza mukwiye kubona.”
Haganiriwe kandi ku ruhare rw’ urubyiruko mu iterambere ry’ u Rwanda. Umwe witwa Serge yasangije abari muri iyo nama ibikorwa akora mu Rwanda aho afite ikipe y’umupira w’amaguru yitwa ‘Juatoto’ ibarizwa mu karere ka Rubavu, akaba anafite umushinga ugamije guteza imbere injyana ya ‘Hip hop’ mu Rwanda.
Kayihura Chelsy utuye muri Denmark na we yasangije urubyiruko ibyiza byo kwitabira ‘Itorero Indangamirwa’ mu Rwanda, ababwira ko ryamufashije kwiga byinshi ku gihugu cye kandi yarushijeho kugikunda no gutegura neza imbere he hazaza.
Umuyobozi w’Urubyiruko rutuye muri Norvège, Gatete Gilles, yabwiye abitabiriye iki gikorwa ko bagomba kwigirira icyizere.
Yitanzeho urugero ko ubwo yigaga, yari afite akazi ka buri munsi, ubu akaba afite Impamyabumenyi y’Icyiciro cya Gatatu cya Kaminuza (Engineer) muri gaz na petrol, yiyongera ku yindi Mpamyabumenyi y’Icyiciro cya Gatatu cya kaminuza mu byo gutunganya amazi; kandi akaba akomeje kwiga abangikanyije amasomo n’akazi ke.
Gatete yasabye urubyiruko kubyaza umusaruro amahirwe bafite muri Norvège.
Umunyamabanga wa mbere muri Ambasade y’u Rwanda mu Burayi bw’Amajyaruguru, ufite icyicaro mu Mujyi wa Stockholm muri Suède, Umulisa Marie Elise, yashimiye abateguye icyo gikorwa, abatanze ibiganiro n’urubyiruko rwitabiriye.
Yasabye urubyiruko kumenya no gukurikiza indangagaciro Nyarwanda aho ruri muri Norvège.
Ati “Gukurikiza ibi bizatuma mugera kuri byinshi byiza mukeneye kugira ngo mugire ejo heza, ari nabyo ababyeyi n’igihugu cyacu u Rwanda kibategerejeho kandi kibifuriza.”
Yakomeje abasaba kumenya ururimi rw’Ikinyarwanda ku bataruzi nkuko biririmbwa mu ndirimbo yubahiriza igihugu aho mu gika cya kabiri ikomoza ku muco uhuriweho uranga abenegihugu, ururimi rukabahuza, ubwenge umutima amaboko bikarukungahaza bikwiye, rugatera imbere ubutitsa.
Umulisa yasabye urubyiruko kubizirikana, kandi buri wese mu bushobozi bwe agakomeza guhuriza hamwe imbaraga na bagenzi be, mu rwego rwo kurushaho kubaka u Rwanda rwifuzwa.
Yibukije urubyiruko ko rufite ubuyobozi budahwema kuruzirikana muri gahunda zitandukanye, atanga urugero rw’Itorero Indangamirwa, anarushishikariza kuryitabira.
Ku musozo w’ibiganiro, urubyiruko rwakoze igikorwa cyo kwitoramo abayobozi ndetse abitabiriye iyi gahunda baranasabana.
",https://m.igihe.com/diaspora/article/norvege-urubyiruko-rwasabwe-kubakira-ku-ndangagaciro-nyarwanda-nk-umusingi-w,Diaspora
"Abanyarwanda baba muri Suède bahuriye mu rugendo rwo mu bwato rw’amasaha 23, barasabana","Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Ubwato buhagura saa moya zijoro bukazagaruka aho bwahagurukiye saa kumi n’ebyiri z’umugoroba z’undi munsi.
Iki gikorwa cyateguwe n’ubuyobozi bw’umuryango w’Abanyarwanda batuye muri Suède, kugira ngo bongere bahure bose umwaka utararangira, barebe ibyakozwe, aho bagifite intege nke bafashanye kuzongera ndetse basabane banifurizanye iminsi mikuru myiza ya Noheli n’ubunani.
 Uyobora umuryango w’Abanyarwanda batuye muri iki gihugu, Madamu Gloria Sebalu, yabwiye IGIHE ko icyo gikorwa cyitabiriwe bishimishije, avuga ko hatangiwe ibiganiro byiza bitandukanye.
Mu biganiro byatanzwe harimo ikigaruka ku gukunda igihugu bakomokamo, gusigasira umuco nyarwanda ndetse n’ururimi rw’Ikinyarwanda. Hanatanzwe ibiganiro binyuranye bigaragaza uko bashora imari mu gihugu ndetse n’ikiganiro kigisha uko bakwiteza imbere mu buryo bufatika mu gihugu barimo cy Suède.
Muri uru rugendo rw’ubwato kandi habayeho no gusabana banasangira amafunguro anyuranye ategurwa muri ubwo bwato .
Mu gusoza uyu mwaka kandi hateguwe umunsi w’ubusabane w’abana, wabereye ahitwa Leos Lekland, haba imikino itandukanye y’abana.
Umuryango w’abari n’abategarugori batuye muri Suède nibo bateguye iki gikorwa cy’ubusabane, akaba ari nabo bayoboye gahunda yo kwigisha ururimi n’umuco.
Ambasaderi w’u Rwanda mu bihugu bihugu byo mu Majyaruguru y’u Burayi, Nkulikiyinka Christine, aganiriza abana bari bitabiriye uwo munsi, yabasabye gukomeza kwiga ururimi rw’Ikinyarwanda asaba ababyeyi kujya bavugisha abana mu rugo mu Kinyarwanda, bityo bakabunganira ku byo baba bize.
Yagize ati “Umwana ntajye avuga Ikinyarwanda ari uko yagiye kukiga rimwe mu kwezi, ntibyaba bihagije ngo akimenye ababyeyi muramutse mutabunganiye.”
Yasabye abari bahari batajya muri iyo gahunda yo kwiga Ikinyarwanda no kubyina kinyarwanda ko bajya bitabira ndetse abasaba ko babwira abatari baje uwo munsi ibyiza byo kwiga ururimi rwacu no gusigasira umuco.
Abana bishimiye kuba barahuye uwo munsi bagakina, ariko kandi bavuga ko guhura biga Ikinyarwanda byatumye bamenyana baba inshuti, bituma bishimira cyane kwitabira ibikorwa bihuza Abanyarwanda no kumenya igihugu cyabo kurushaho.
",https://m.igihe.com/diaspora/article/abanyarwanda-baba-muri-suede-bahuriye-mu-rugendo-rwo-mu-bwato-rw-amasaha-23,Diaspora
Amb. Habimana Saleh yasabye Abanyarwanda biga muri Maroc kubyaza umusaruro amahirwe bafite,"Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ni ikiganiro yagiranye nabo ku mugoroba wo ku wa Kane tariki 19 Ukuboza 2019, cyitabirwa n’abiganjemo abanyeshuri biga mu murwa mukuru Rabat. Ni ikiganiro cyabaye ingirakamaro, gihurirana n’uko Abanyarwanda bari bakoraniye mu nama y’igihugu y’umushyikirano, bungurana ibitekerezo ku iterambere ry’igihugu cyabo.
Amb Habimana yabahaye impanuro zitandukanye, anabasezeranya ko nubwo biga kure y’igihugu cyabo batari bonyine.
Yibanze ku kubaganiriza ku mateka y’u Rwanda, ababwira imibereho y’Abanyarwanda bo hambere kugeza ku mahano ya Jenoside yakorewe Abatutsi mu 1994, ariko abibutsa ko amateka mabi u Rwanda rwanyuzemo yarangiye.
Yagarutse kuri gahunda ya Ndi Umunyarwanda, ashimangira ko igamije gukumira no kurwanya amacakubiri aho ava akagera. Amb. Habimana yabagaragarije ko bagomba guharanira kuba umwe, bikabafasha kugera ku zindi ntego zikomeye zo kwiteza imbere no guteza imbere igihugu.
Yabibukije inshingano zabo nk’Abanyarwanda
Mu gice cya kabiri cy’icyo kiganiro, Amb Habimana yibanze ku ruhare rwabo nk’Abanyarwanda baba muri Maroc, abashishikariza kubyaza umusaruro amahirwe bafite yo kwiga muri iki gihugu.
Yabakanguriye kwirinda ibishuko byabayobya, ahubwo ko bakwiriye gukomeza kugendera ku ndangaciro n’umuco nyarwanda, bikabafasha gukora cyane mu masomo yabo no mu bindi bakora.
Yahise abagenera ishimwe rizajya rihabwa buri mwaka umunyeshuli uzajya ahiga abandi mu byo yiga.
Yabasabye kandi gushyira ingufu mu gufatikanya amasomo yabo n’umuhate wo kumenya indimi, anabakangurira kwita cyane Icyarabu gikoreshwa muri Maroc, cyane ko u Rwanda rurimo kwagura umubano n’ibindi bihugu by’abarabu.
Ni ikiganiro Abanyarwanda baba muri Maroc bishimiye, ndetse bashimangira ko bazakomeza kuzirikana inshingano zabo, bakaba indashyikirwa mu byo bakora.
",https://m.igihe.com/diaspora/ibikorwa/article/amb-habimana-saleh-yasabye-abanyarwanda-biga-muri-maroc-kubyaza-umusaruro,Diaspora
Neretse Fabien yakatiwe gufungwa imyaka 25,"Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Uyu mwanzuro watangajwe kuri uyu wa Gatanu, tariki ya 20 Ukuboza 2019.
Ubushinjacyaha bwari bwasabiye Neretse gufungwa imyaka 30 ariko Urukiko rutegeka ko afungwa imyaka 25 nyuma yo kumuhamya ibyaha yaregwaga.
Ku wa Kane tariki 19 Ukuboza, Urukiko Mpanabyaha rwo mu Mujyi wa Bruxelles mu Bubiligi rwaburanishije Neretse, rwamuhamije icyaha cya Jenoside n’ibyaha by’intambara.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu mu Ruhengeri hagati ya 6 Mata 1994 na 14 Nyakanga 1994.
Yarezwe gushishikariza abasirikari kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga.
Icyemezo cy’Urukiko rwa Bruxelles cyo gukatira Neretse imyaka 25 gifite umwihariko kuko ni ubwa mbere u Bubiligi bukurikiranye bukanahana icyaha cya Jenoside hashingiwe ku itegeko rihana.
Mbere ya Neretse, hari Abanyarwanda baburanishijwe n’inkiko z’u Bubiligi hashingiwe ku itegeko rihana ibyaha byibasira inyokomuntu n’iby’intambara.
Urubanza rwe rwaranzwe n’amagambo ahakana Jenoside yakorewe Abatutsi yavuzwe n’uwunganira Neretse, Me Jean Flamme, aho abari mu rubanza, harimo n’abacamanza basanze arengera avuga ko habaye Jenoside ebyiri.
Kuva mu ntangiriro y’urubanza rwa Neretse, umwunganira, Me Flamme yakoresheje imvugo ihakana Jenoside yakorewe Abatutsi avuga ko habaye Jenoside ebyiri. Uyu mugambi we kandi watumye atumira mu rubanza abantu basanzwe bazwiho kuyihakana nka Judi Rever, Joseph Matata, Johann Swinnen n’abandi.
Intego ye kwari ukwerekana ko nta Jenoside yakorewe Abatutsi yabayeho, ko rero uwo yunganira nta ruhare abifitemo kuko icyaha akurikiranyweho kitabayeho.
Iyi mvugo yatangaje benshi mu rukiko bituma umucamanza asaba uwunganira Neretse kuyirinda. Flamme azwiho kuba umuhakanyi nk’uko yabigaragaje mu rubanza rwa Tharcisse Renzaho yunganiraga.
Neretse yanashyizeho itsinda ryagombaga gutanga ruswa kugira ngo abatangabuhamya bamushinjure, atanga imirima n’amafaranga.
Urubanza rwa Fabien Neretse w’imyaka 71 rwatangiye mu Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Neretse afite iminsi 15 yo kujuririra umwanzuro w’Urukiko rwa Bruxelles.
Izindi nkuru wasoma:
 	Urukiko rwo mu Bubiligi rwahamije Neretse Fabien ibyaha bya Jenoside
 	CNLG yashimye icyemezo ku rubanza rwa Neretse, icyita ugutsindwa ku bahakana Jenoside
",https://m.igihe.com/diaspora/article/neretse-fabien-yakatiwe-gufungwa-imyaka-25,Diaspora
Urukiko rwo mu Bubiligi rwahamije Neretse Fabien ibyaha bya Jenoside ,"Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Mu byaha yahamijwe n’urukiko birimo ubwicanyi yakoze, gushishikariza abantu kwica, kurema umutwe w’abicanyi n’ibindi yakoreye mu Mujyi wa Kigali n’i Mataba.
Umunyamategeko uhagarariye abakorewe Jenoside yakorewe Abatutsi, Me. Karongozi André Martin, yabwiye IGIHE ko ibyaha byose yarezwe byamuhamye.
Yavuze ko bishimiye ko icyaha cya Jenoside yaburanye ahakana mu gihe gisaga ukwezi urubanza rwari rumaze cyamuhamye.
Ati “Ikintu cya mbere twishimiye, ni uko icyaha cya Jenoside cyongeye gushimangirwa, ku muntu wayihakanye kuva urubanza rwatangira kugera rurangiye.”
Mu iburanisha ry’uru rubanza, Neretse n’abamwunganira bakunze kugaragaza ko mu Rwanda habaye Jenoside ebyiri zirimo iyakorewe Abahutu n’iy’Abatutsi ndetse mu riheruka abanyamategeko be banongeyeho iya gatatu ngo yabereye muri Congo Kinshasa.
Me. Karongozi yasobanuye ko mu bantu yashinjwaga kwica, babiri aribo urukiko rutamuhamije kugira uruhare mu rupfu rwabo.
Ati “Icya kabiri ni uko ibyaha byose bamureze, byamuhamye uretse gusa abantu babiri barimo Ildephonse waherekeje umwana wari wakomeretse akicirwa kuri bariyeri ngira ngo ni hafi ya Kiliziya Charles Lwanga. Ntibavuze ko ari Neretse kuko ataguye aho barasiye abandi, undi ni uwitwa Rutonesha Sixbert, we yari yihishe mu gisenge cy’inzu ariko nyuma avamo aza kugwa ahandi bavuga yuko yaguye mu bafurere b’Aba-Jesuites i Nyamirambo, ni abo bonyine.”
Me. Karongozi yavuze ko ari ubwa mbere bibaye mu Bubiligi guca urubanza mu bushishozi nk’ubwo babonye.
Ati “Ku bindi byaba byose, iby’i Kigali, abantu yishe, iby’i Mataba harimo bariya bantu barimo abitwa Mpendwanzi na Nzamwita, ariko cyane cyane n’umubare w’abantu batazwi, biciwe i Mataba. Bivuze ngo perezida asobanuye ko icyemezo cyo kwica abantu, b’Abatutsi kiraturuka no kuri abo bantu bose yagiye yica, interahamwe yari afite amagambo yabwiraga abantu aho yacaga byose yabisobanuye neza ni ubwa mbere bibaye mu Bubiligi.”
Yavuze ko nk’abanyamategeko batazura inzirakarengane zazize Jenoside yakorewe Abatutsi ariko nibura babona ko batabibagiwe kuko babonye ubutabera.
Yashimye abarokotse bemeye kubaha ububasha bwo kubahagararira ndetse kuri we asanga akazi kakozwe karatanze umusaruro.
Ku wa Kabiri tariki 17 Ukuboza 2019 nibwo urukiko rwari rwasoje kumva abarega n’abaregwa ubwo humvwaga abaregera indishyi, n’uruhande rw’abunganira Neretse mbere y’uko rwiherera rusuzuma ishingiro ry’uko buri ruhande rwireguye.
Perezida wa Ibuka Mémoire & Justice, Ryamukuru Félicité, yabwiye IGIHE ko yashimye ubutabera bw’u Bubiligi avuga ko umwanzuro w’urukiko ubahaye kuruhuka nk’abarokotse Jenoside yakorewe Abatutsi.
Ati “Biraturuhuye, kuko twategereje amasaha ahagije, iminsi ibiri yari imaze kurenga, twibazaga aho biri bubere ariko biraturuhuye kuko ntabwo yashoboraga kuba umwere ibyaha byose byamuhamaga ibyaha by’intambara ariko icyiza ni uko icyaha cya Jenoside nacyo kimuhamye. Birerekana ubutabera bwo mu Bubiligi nabwo bwakoze umurimo ukomeye.’’
Yavuze ko guhamwa n’icyaha hari icyo bisobanuye no ku batekerezaga guhakana Jenoside.
Ati “Umuntu umwe uhamwe n’icyaha cya Jenoside ni ukuvuga ngo iba yemewe kandi biruhura n’abacitse ku icumu nubwo bitagarura n’umuntu n’umwe ni ubutabera bugaragaje umurimo wabwo.”
Biteganyijwe ko urukiko ruzatangaza ibihano ku byaba Neretswe yahamijwe ku wa Gatanu, tariki ya 20 Ukuboza 2019.
Uru rubanza rwa Fabien Neretse w’imyaka 71 rwatangiye ku wa 4 Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Beckers n’umuryango we bashatse uko bahunga bakava aho bari batuye, kuwa 9 Mata 1994 bajya ku Ngabo za Loni zari mu Rwanda, bahagarikirwa kuri bariyeri bararaswa. Bikekwa ko Neretse ari we wagize uruhare mu ihagarikwa rya Beckers n’umuryango we ndetse akaba yaranagize uruhare mu rupfu rw’abandi bantu icumi bari baturanye .
Aregwa kandi ubwicanyi yakoreye iwa mu yahoze ari Perefegitura ya Ruhengeri ahitwa i Mataba barimo Mpendwanzi bivugwa ko yagiye kumushaka mu rugo rwe amushinja kuba icyitso cya FPR Inkotanyi nubwo yari Umuhutu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Karirima Ngarambe / Palais de Justice Bruxelles
",https://m.igihe.com/diaspora/article/urukiko-rwo-mu-bubiligi-rwahamije-neretse-fabien-ibyaha-bya-jenoside,Diaspora
U Bwongereza: Umunyarwandakazi bikekwa ko yiyahuye avuye mu igorofa rya 19 yitabye Imana ,"Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera yaguye mu Mujyi wa Birmingham ku wa Gatandatu, tariki ya 14 Ukuboza 2019, aho yari yasuye inshuti y’umuryango wabo yitwa Eric Gashema.
Uyu mukobwa w’imyaka 31 yageze i Birmingham ku wa Kane, aho yari afitanye gahunda na Gashema yo kujyana mu masengesho.
Gashema yagiye gutabara inshuti ye yapfushije umubyeyi mu Mujyi wa Manchester, ariko ntibajyana, uwo mukobwa aguma mu rugo.
Uyu yerekeje i Manchester nyuma yo gusangira ifunguro rya mu gitondo na Gatera wari umeze neza, wanamusabye kumusigira ibitabo ngo abe asenga.
Amakuru Polisi yo muri ako gace yahawe n’umuturanyi ni uko Gatera yaguye hasi ahagana saa Moya n’igice z’umugoroba. Yari asanzwe afata imiti y’indwara y’agahinda gakabije izwi nka ’dépression’.
Gashema ngo yageze aho yari atuye ahagana saa Yine asanga polisi yahagose, aza kwemererwa kugera mu igorofa rya 19 yabagamo, ahageze asanga idirishya rifunguye ariko Gatera atarimo.
Uyu musore yarebye hasi abona hashyizweho amahema ya Polisi, ahita ajya kubaza aza gusanga ari Gatera witabye Imana.
Umurambo wa Gatera wari ugihari ariko yaba Gashema n’ababyeyi ba nyakwigendera [bahageze saa Sita] ntibabashije kuwubona kugeza utwawe na Polisi ahagana saa kumi zo mu rukerera rwo ku Cyumweru.
Amakuru yizewe IGIHE ifite ni uko Gatera yari amaze igihe kirekire afite dépression ndetse yafataga imiti ku buryo yari yaratangiye kumererwa neza yiteguraga no gusubira ku ishuri.
Gashema asanzwe ari inshuti n’umuryango wa Gatera, baragenderanira kuko bubatse ubucuti akiri mu Burundi.
Gatera yabyinaga mu itorero aho yanatumirwaga muri gahunda zitandukanye za Ambasade y’u Rwanda. Yatangiye kubyina afite imyaka itatu aho yanyuze muri Troupe Urunana yo mu Busuwisi.
Dépression ni indwara irangwa n’agahinda gakabije no kwiheba. Ishobora gufata uwo ari we wese, ku myaka iyo ariyo yose kandi iyo itavuwe ishobora gutuma uyirwaye afata imyanzuro yo kwiyambura ubuzima.
Iyo iyi ndwara itavuwe kandi igira ingaruka zikomeye ku bukungu ndetse n’imibereho muri rusange kuko uyirwaye adashobora kugira icyo yimarira cyangwa ngo agire icyo akora cyamuteza imbere.
",https://m.igihe.com/diaspora/article/u-bwongereza-umunyarwandakazi-bikekwa-ko-yiyahuye-avuye-mu-igorofa-rya-19,Diaspora
"Kwibuka26: Abanyarwanda baba mu Bushinwa basabwe gukomera ku bumwe, barwanya abahakana Jenoside ","Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Abanyarwanda baba mu Bushinwa basabwe gukomeza gusenyera umugozi umwe, barwanya ingengabitekerezo ya Jenoside n’abahakana bakanapfobya Jenoside yakorewe Abatutsi.
Babisabwe kuri uyu wa Kabiri tariki 7 Mata 2020, ubwo Abanyarwanda baba mu Bushinwa bifatanyaga n’Isi kwibuka ku nshuro ya 26 Jenoside yakorewe Abatutsi.
Umuhango wo kwibuka wahurije hamwe abanyarwanda basaga 550 baba mu Bushinwa hakoreshejwe uburyo bw’ikoranabuhanga mu rwego rwo kwirinda icyorezo cya Coronavirus.
Ambasaderi w’u Rwanda mu Bushinwa, James Kimonyo mu ijambo rye , yasabye abanyarwanda baba mu Bushinwa kurangwa n’indangagaciro z’ubwitange zaranze ingabo za RPA, ubwo zahagarikaga Jenoside ziyobowe na Perezida Paul Kagame.
Ambasaderi Kimonyo yasabye abari bamukurikiye gukomeza kwimakaza ubumwe, barwanya ingengabitekerezo ya Jenoside n’ihakana ryayo.
Yasabye umuryango mpuzamahanga gufatanya n’u Rwanda mu kugeza imbere y’ubutabera abakidegembya bakekwaho uruhare muri Jenoside yakorewe Abatutsi.
Muri uyu muhango wo kwibuka, humviswe ubuhamya bwa Ntezimana Jean Népomucène warokotse Jenoside kuri ubu wiga mu Bushinwa, wavuze ku rugendo rwe mbere, muri Jenoside na nyuma yayo.
Ntezimana uri kwiga ibijyanye n’ubuvuzi bw’imbere mu mubiri yashimiye ingabo za RPA zamurokoye na Guverinoma y’u Rwanda yagaruriye icyizere abarokotse Jenoside, ibafasha mu kubaka ejo hazaza heza.
",https://m.igihe.com/diaspora/article/kwibuka26-abanyarwanda-baba-mu-bushinwa-basabwe-gukomera-ku-bumwe-barwanya,Diaspora
"Kwibuka26: Abanyarwanda baba mu Buyapani bibutse Jenoside, urubyiruko ruhabwa umukoro ","Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Abanyarwanda n’inshuti z’u Rwanda baba mu Buyapani bifatanyije mu gikorwa cyo kwibuka ku nshuro ya 26 Jenoside yakorewe Abatutsi, urubyiruko ruhabwa umukoro wo gukoresha ubumenyi rufite mu gufasha igihugu kujya imbere birinda icyagisubiza mu bihe by’icuraburindi.
Byatangajwe kuri uyu wa Kabiri tariki 7 Mata ubwo Abanyarwanda batuye mu Buyapani bifatanyaga n’Isi mu kwibuka ku nshuro ya 26 Jenoside yakorewe Abatutsi.
Ubusanzwe ibikorwa byo Kwibuka Jenoside yakorewe Abatutsi mu Buyapani byahurizaga hamwe abanyarwanda, inshuti z’u Rwanda n’abayobozi muri Guverinoma y’u Buyapani.
Uyu mwaka ibikorwa byo kwibuka biri gukorwa mu buryo bwihariye kubera ingamba zafashwe zo gukangurira abantu kuguma mu ngo zabo, hahashywa icyorezo cya coronavirus.
Ambasade y’u Rwanda i Tokyo yahisemo gukora ibikorwa byo kwibuka mu buryo bw’ikoranabuhanga (video conference).
Ambasaderi w’u Rwanda mu Buyapani, Ernest Rwamucyo mu ijambo yagejeje ku banyarwanda n’inshuti zarwo mu Buyapani yagarutse ku mateka mabi yagejeje u Rwanda kuri Jenoside yakorewe Abatutsi.
Yavuze ko kwibuka ari ngombwa “kuko biduha umwanya wo kwibuka abacu bambuwe ubuzima. Tuboneraho umwanya wo kwihanganisha abarokotse Jenoside n’ubu bagifite ibikomere byaba ibigaragara ku mubiri ndetse n’ibitagaragara.”
Rwamucyo yavuze ko kwibuka ari umwanya wo gusubiza agaciro n’icyubahiro abazize Jenoside bambuwe ubwo bicwaga urw’agashinyaguro.
Yavuze ko ari n’umwanya wo gukangurira abanyarwanda n’isi muri rusange kwirinda ingengabitekerezo ya Jenoside n’ihakana n’ipfobya bya Jenoside.
Ati “Biduha umwanya wo gukangurira abanyarwanda, abatuye isi ndetse n’imiryango mpuzamahanga kuzirikana ububi bw’ingengabitecyerezo ya Jenoside, ingaruka mbi zo guhakana no gupfobya Jenoside ndetse no kubashishikariza kwamagana ivangura iryo ari ryo ryose ryaba irishingiye ku turere, amoko, amadini, cyangwa ibindi byose bishobora gutandukanya abantu.”
Mu myaka 26 ishize, u Rwanda rwagiye rwiyubaka haba mu mibereho y’abaturage n’iterambere muri rusange.
Ambasaderi Rwamucyo yashimye umuhate w’ingabo zari iza RPA zahagaritse Jenoside, igihugu kikabona umusingi wo kubakiraho kigana imbere, ubu kikaba gikataje mu bumwe n’ubwiyunge bw’abanyarwanda, ukwisanzura kwa buri munyarwanda, umutekano n’imiyoborere myiza.
Yashishikarije urubyiruko gutanga umusanzu warwo mu gukomeza kubaka igihugu.
Ati “Mwebwe rubyiruko rwacu, mboneyeho umwanya wo kubakangurira gukunda igihugu cyababyaye. Kwitangira kubaka amateka meza mushyigikira umurongo wa politike nziza yubaka igihugu cyacu.”
“By’umwihariko mwebwe muri hano nk’urubyiruko rufite ubumenyi bwihariye n’imyumvire igomba kuba ihanitse murasabwa byinshi.”
Ambasaderi Rwamucyo yanasabye abanyarwanda n’inshuti z’u Rwanda gukomeza gufata mu mugongo abarokotse Jenoside muri ibi bihe bikomeye.
Ibikorwa byo kwibuka Jenoside bizakomeza muri iki Cyumweru cyo kwibuka mu bihugu birimo Abanyarwanda barebererwa na Ambasade y’u Rwanda mu Buyapani. Kuri uyu wa Gatatu tariki 8 Mata hazibuka Abanyarwanda baba muri Philippines naho kuwa Gatanu tariki 10 hibuke abanyarwanda baba muri Malaysia.
",https://m.igihe.com/diaspora/article/kwibuka26-abanyarwanda-baba-mu-buyapani-bibutse-jenoside-urubyiruko-ruhabwa,Diaspora
Rwandacash Africash yakoze impinduka muri serivisi zo kohererezanya amafaranga ,"Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Ubukana bwa COVID-19 iterwa na Coronavirus bwatumye ibigo birimo ibifasha abantu mu kohererezanya amafaranga, imwe muri serivisi zikoreshwa cyane muri iyi minsi, bihindura imikorere.
Sosiyete itanga serivisi ku bohereza amafaranga mu Rwanda no mu mahanga ya Rwanda Cash LTD yagaragaje ko yakomeje gukora ariko yifashishije uburyo bugezweho kandi bwizewe bwo guhererekanya amafaranga bwa mobile money.
Mu Bubiligi, ibiro byose bya Moneytrans-Africash zikorana na Rwandacash LTD byahawe uburenganzira bwo gufungura no kwakira abantu hakurikijwe ingamba zatanzwe n’inzego zibishinzwe.
Naho mu Rwanda, Rwandacash LTD yabaye ifunze nkuko amabwiriza yatanzwe na Banki Nkuru y’Igihugu (BNR) abisaba kugeza ubwo hazatangwa andi avuga ku kongera gukora kw’ibigo byohererezanya amafaranga no kuvunja.
Bitewe n’amasezerano iyi sosiyete isanzwe ifitanye na MTN Rwanda binyuze muri Mobile Money, abakiliya bose bakira amafaranga mu Rwanda bayashyirirwa kuri Mobile Money gusa.
Itangazo ryayo yavuze ko “Hari n’ahongerewe imbaraga mu gukoresha ikoranabuhanga ku bohererezanya amafaranga kuri application ya https://www.moneytrans.eu/belgium/imoneytrans/.’’
Yanamenyesheje ko ishami rya Matonge i Kinshasa muri Repubulika Iharanira Demokarasi ya Congo rizafungura nihamara kugaruka agahenge nyuma y’icyorezo cya Coronavirus.
Abashaka kohererezanya amafaranga bifashishije Rwanda Cash-Africash-Moneytrans bashyiriweho imirongo ya telefoni bashobora kubazaho andi makuru zirimo +32 2 227 18 20 ku bari mu Bubiligi na +250 788 35 87 87 ku bo mu Rwanda.
Ikwirakwira cya Coronavirus mu mpande zose z’Isi ryahinduye imibereho ya muntu kugeza no ku ikoranabuhanga yifashisha mu buzima bwa buri munsi.
Ubu imibereho y’Isi yubakiye ku bukungu bushingiye ku kudahererekanya amafaranga mu ntoki mu kwirinda ikwirakwira rya Coronavirus.
Ishami ry’Umuryango w’Abibumbye ryita ku Buzima (OMS) ryemeje ku wa 11 Werurwe 2020 ko Coronavirus ari icyorezo cyugarije Isi bitewe n’uburyo umubare w’abayandura wiyongera kuva yaboneka mu Bushinwa mu Ukuboza 2019.
Coronavirus imaze guhitana abantu 45 334, mu gihe abayanduye bagera ku 903 799, muri bo 190 675 barayikize.
",https://m.igihe.com/diaspora/article/rwandacash-africash-yakoze-impinduka-muri-serivisi-zo-kohererezanya-amafaranga,Diaspora
Diaspora mu guhangana n’ingaruka za Coronavirus: Icyifuzo cy’Umunyarwanda uba muri Canada,"John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
John B. Kijuli uba muri Canada yatanze icyifuzo cy’uko Abanyarwanda baba muri diaspora, bakwishyira hamwe bagakusanya inkunga yo kugoboka abazagirwaho ingaruka n’icyorezo cya Coronavirus, mu Rwanda cyane cyane abazasonza kuko batabashije kujya mu kazi kabatunze.
Kugeza ubu mu Rwanda abagera kuri 19 ni bo bimaze kwemezwa ko banduye icyorezo cya COVID-19, giterwa na Coronavirus. Guverinoma y’u Rwanda yafashe ingamba nyinshi, aho kuri uyu wa Gatandatu yashyizeho izindi nshya.
Ingamba nshya zo kurwanya ikwirakwira rya Coronavirus zatangajwe na Minisitiri w’Intebe, Dr Ngirente Edouard, zategetse ko abakozi ba leta bose n’abikorera basabwa gukorera akazi mu ngo zabo keretse abatanga serivisi z’ingenzi.
Mu kiganiro na IGIHE, Kijuli yavuze ko izi ngamba ari ingenzi cyane kandi zizatanga umusaruro, akifuza ko Abanyarwanda baba muri diaspora bahabwa igisa nk’impuruza bakwishyira hamwe bakazagoboka abazagirwaho ingaruka n’izi ngamba cyane cyane abaryaga kuko bakoze uwo munsi ‘nyakabyizi’.
Ati “Nkaba numva mfite igitekerezo cy’uko Minisiteri y’Ububanyi n’Amahanga yakorana vuba na za ambasade zacu aho ziri hose zigashishikariza Abanyarwanda twese dutuye muri bino bihugu [nubwo nabo icyorezo cyabagezeho], bisa n’aho bifite amikoro tukibumbira hamwe tugafasha abavandimwe bacu bazahura n’ikibazo cy’inzara.”
Akomeza avuga ko abantu bagenda batanga nk’amadolari 100$, 50$, 10$ gukomeza ariko icyo kintu cyo ‘gutabara abavandimwe bacu kuko twese tuzi amikoro y’ibihugu byacu byo muri Afurika’.
Kijuli wigeze kuba Perezida wa Diaspora muri Edmonton na Visi Perezida ku rwego rw’Intara ya Canada, ahumuriza Abanyarwanda agira ati “Tukaba tugira ngo tubakomeze ngo mushikame kandi nta kabuza iki cyorezo abanyarwanda tuzagitsinda.”
Mu zindi ngamba Guverinoma y’u Rwanda yafashe zirimo ko ‘ubu imipaka yose irafunze, keretse ku Banyarwanda bataha n’abandi batuye mu Rwanda byemewe n’amategeko, abo bose bakaba bazashyirwa mu kato mu gihe cy’ibyumweru bibiri ahantu hateganyijwe’.
‘Ubwikorezi bw’ibicuruzwa byinjira cyangwa bisohoka mu Rwanda burakomeza mu gihe ingendo hagati y’imijyi n’uturere tw’igihugu zitemewe keretse ku bajya kwivuza cyangwa abafite impamvu zihutirwa’.
Nyuma y’izi ngamba, Minisitiri w’Ubutegetsi bw’Igihugu, Prof. Shyaka Anastase, yagarutse ku bantu barya kuko bakoze uwo munsi, abasaba gutekereza icyaba baramutse bagiye gushaka ayo mafaranga ariko ntibazabashe kuyabona kubera uburwayi; ahubwo abasaba gusaranganya na bagenzi babo muri bike bafite.
Minisitiri Prof Shyaka yatangaje ko Leta igiye kwishakamo ibisubizo bizafasha abantu barya ari uko bakoze ku munsi n’abandi bafite amikoro make kugira ngo mu gihe cyo kwirinda Coronavirus batazicwa n’inzara.
Ati ""Hari ibizasaba nk’igihugu ko abantu baba magirirane, niba hari urugo runaka rudafite icyo gusamura, tugomba kwishakamo ubushobozi ku buryo urwo rugo turwunganira kugira ngo abarurimo tutabarinda Coronavirus ariko bakicwa n’inzara.’’
Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara ishobora kwandura binyuze mu gukora ku muntu uyirwaye, cyane cyane mu kuramukanya abantu bahana ibiganza.
",https://m.igihe.com/diaspora/article/diaspora-mu-guhangana-n-ingaruka-za-coronavirus-icyifuzo-cy-umunyarwanda-uba,Diaspora
Abanyarwanda batuye i Burayi bahagaritse ibikorwa bibahuza mu kwirinda Coronavirus ,"Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Coronavirus ihangayikishije Isi! Abahanga mu by’ubuvuzi bari kurara amajoro bashaka urukingo n’umuti wo guhangana n’iki cyorezo gikomeje gukwirakwira Isi buri kanya.
Ishami ry’Umuryango w’Abibumbye ryita ku Buzima (OMS) ryemeje ko Coronavirus ari icyorezo [pandémie] cyugarije Isi mu itangazo ryashyize hanze ku wa 11 Werurwe 2020.
Coronavirus imaze gukwirakwira mu bihugu 123 bitandukanye ndetse kugeza ubu abarenga 125 000 barayanduye mu gihe abasaga 5000 yabahitanye. Ibi byatumye mu bihugu bitandukanye hashyirwaho ingamba zo kwirinda Coronavirus yagaragaye bwa mbere mu Bushinwa mu Ukuboza 2019.
Ingamba zafashwe mu bihugu byinshi zirimo guhagarika ibikorwa bihuza abantu benshi nk’imikino, ibitaramo, inama ndetse bimwe byafunze amashuri mato na za kaminuza kugeza igihe kitaramenyekana, amaduka nk’uburyo bwo gukumira ikwirakwira ry’icyorezo cya Coronavirus.
U Butaliyani ku wa 12 Werurwe 2020, bwafunze amaduka yose uretse ububiko bw’ibiribwa na za farumasi, nk’uburyo bwo gukumira ikwirakwira ry’icyorezo cya Coronavirus.
Iki gihugu cyafunze amashuri, inzu zikorerwamo siporo, inzu ndangamateka n’utubyiniro mu gihe na Shampiyona y’igihugu mu mupira w’amaguru [Serie A] nayo yahagaritswe. Abantu barenga ibihumbi 12 ni bo bamaze kwandura Coronavirus mu Butaliyani, naho abagera kuri 830 yarabahitanye.
Ibihugu by’i Burayi biri mu byugarijwe na Coronavirus yagize ingaruka ku bikorwa byari biteganyijwe, birimo n’iby’Abanyarwanda.
Guhera mu ntangiriro za Werurwe 2020 hirya no hino mu Burayi hari hateganyijwe ibikorwa bitandukanye bisanzwe bihuza Abanyarwanda n’inshuti zabo buri mwaka.
Ibyo bikorwa bigizwe n’amahuriro atandukanye, inama zari ziteganyijwe ku bava mu Rwanda bazikorera hirya no hino ku Isi, amamurikagurisha y’ubukerarugendo n’ingendo zari ziteganyijwe bijyanye n’ibirori bibera muri Diaspora n’ibindi.
Ingamba zafashwe n’ibihugu by’i Burayi zinubahirizwa n’Abanyarwanda babibamo ndetse na bo mu kwirinda barabihagarika mu gukaza ubwirinzi.
Mu bikorwa byasubitswe byagombaga guhuza Abanyarwanda birimo iby’Umunsi Mpuzamahanga wahariwe Abagore ku Isi [ni igikorwa cyitabirwa cyane ko kigaragaza intambwe y’u Rwanda mu gusubiza umugore agaciro no kumwubakiraho iterambere ry’igihugu].
Kugeza magingo aya, Abanyarwanda baba mu Butaliyani, u Bufaransa, u Bubiligi, Budage, u Buholandi n’ibihugu byo muri Scandinavie byasubitse ibyo birori.
Mu gihe u Rwanda rwitegura kwibuka ku nshuro ya 26, Jenoside yakorewe Abatutsi mu 1994, ntibiramenyekana uko bizakorwa mu gihe iki cyorezo cyaba kigifite ubukana. Abahagarariye imiryango irengera inyungu z’abarokotse Jenoside baracyarebera hamwe uko iki gihe bizagenda.
Guverinoma y’u Bubiligi nayo yaraye iteranye ifata ibyemezo bikakaye aho amashuri abanza, ayisumbuye na za Kaminuza byafunzwe.
Kuva kuri uyu wa Gatanu kandi ahahurira abantu benshi hafunzwe usibye gusa amaduka yo guhahiramo azakomeza gufungura ndetse ibihumbi by’abaturage byazindutse bijya guhaha ku buryo hanitabajwe abashinzwe umutekano mu kuborohereza.
Uretse imiryango y’Abanyarwanda batuye mu mahanga yagizweho ingaruka zikomeye zo gusubika ibikorwa byayo, Coronavirus yanazahaje ibikorwa by’ubukerarugendo kubera ihagarikwa ry’ingendo.
Isuzuma ry’Ishyirahamwe Mpuzamahanga rishinzwe gutwara abantu n’ibintu mu Kirere, IATA, ryerekanye ko ibigo mpuzamahanga bitwara abagenzi mu ndege bizahomba miliyari $113 Coronavirus nikomeza gukwirakwira.
Abaganga bagaragaza ko nubwo Coronavirus ari indwara ikomeye, ishobora kwirindwa byoroshye ariko ikanakwirakwira byoroshye. Gukaraba intoki no guhagarika kuramukanya byafasha mu kwirinda.
Umuganga Dr Soentens waganiriye na IGIHE yavuze ko umubare munini w’abarwaye Coronavirus bakira ndetse ko abapfa babiterwa nuko ibikoresho byo kubaramira biba bike, bageze mu zabukuru cyangwa basanganywe izindi ndwara zikomeye zidakira.
Kugira ngo umuntu yandure Coronavirus ni uko uyifite ayiha undi mu buryo bw’amatembabuzi ava mu mazuru cyangwa mu kanwa k’uyirwaye, kuko yandurira mu myanya y’ubuhumekero nubwo ishobora guca n’ahandi. Ni nayo mpamvu umuntu wayanduye ahita ahabwa akato.
Iyo iyi virusi imaze kugera mu bihaha niho itura, ari nayo mpamvu ibuza abantu guhumeka neza bakarwara umusonga, ari nawo ubahitana.
[email protected]
",https://m.igihe.com/diaspora/article/abanyarwanda-batuye-i-burayi-bahagaritse-ibikorwa-bibahuza-mu-kwirinda,Diaspora
Abanyarwanda batuye muri Australia bizihije umunsi wahariwe ibikorwa bya Commonwealth,"Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Mu gihe u Rwanda rwifatanyaga n’Isi mu kwizihiza umunsi wahariwe ibikorwa bya Commonwealth ku wa 9 Werurwe 2020, Abanyarwanda batuye muri Australia nabo bifatanyije n’icyo gihugu mu kwizihiza uwo munsi ukomeye.
Uyu muhango wo kwizihiza ibikorwa bya Commonwealth wabaye mu gihe u Rwanda rwitegura muri Kamena, kwakira inama izahuza abakuru b’ibihugu na za Guverinoma bigize Umuryango w’Ibihugu bikoresha Icyongereza, CHOGM.
Ibirori by’Abanyarwanda muri Australia byabereye mu mujyi wa Brisbane, aho bashimiwe uruhare rwabo mu gutanga urugero rwiza mu ruhando rw’amahanga.
Ni ibirori ngarukamwaka bihagurutsa Abanyarwanda b’ingeri zose; abana n’abakuru bagahagarika ibikorwa byabo kugirango baserukire u Rwanda.
Abitabiriye ibi birori basusurukijwe n’umuhanzi w’umunyarwanda, Ras Banamungu umaze kumenyerwa muri ibi birori, afatanije n’itsinda rye the Det-n-ators International, baririmba indirimbo bise “Inka”, irimo ubutumwa bw’uko akunda igihugu cyamubyaye.
Ni ibirori byitabiriwe n’abayobozi barimo Depite Paul de Jersey na Madamu we Kaye de Jersey, uhagarariye Umwamikazi muri Queensland, Umuvugizi wa Polisi ya Queensland, Barry Dinneen na Noela O’Donnell, Musenyeri Phillip Aspinall, Reverend Dr. Peter Catt, Bill Willcocks na Vicki Howard.
",https://m.igihe.com/diaspora/ibikorwa/article/abanyarwanda-batuye-muri-australia-bizihije-umunsi-wahariwe-ibikorwa-bya,Diaspora
Maroc yatangirijwemo igikorwa cyo gufasha urubyiruko rw’Abanyarwanda guhanga udushya,"Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Mu rwego rwo gufasha Abanyarwanda biga mu mahanga guhanga imirimo izabagirira akamaro nibava ku ntebe y’ishuri, hatangijwe igikorwa cyiswe ‘Diaspora Innovation and Start up Challenge’ kigamije gushyigikira imishinga yabo no kubahuza n’ibigo bitandukanye byo mu Rwanda.
Iki gikorwa cyatangirijwe muri Maroc ku wa 8 Werurwe 2020 cyahuriranye n’ibirori byo kwizihiza Umunsi Mpuzamahanga wahariwe Abagore.
Mu kiganiro bahawe hibanzwe ku gufasha Abanyarwanda guhanga udushya bakiri ku ishuri mu kwitegura kugana ku isoko ry’umurimo no guhesha abandi akazi.
Umuyobozi w’Ishami ry’Ikoranabuhanga mu Rugaga rw’Abikorera (PSF), Ntare Alex, yabwiye abitabiriye igikorwa cyo gutangiza ‘Diaspora Innovation and Start up Challenge’ ko bari guhaha ubumenyi bufite ireme bwazabafasha kwiteza imbere.
Yakomeje ati “Ni igikorwa kizahoraho kigamije gushaka udushya no gufasha abari muri diaspora bafite imishinga bahanze. Twahereye ku banyeshuri kuko baba bafite aho bakorera, bafite abarimu n’izindi nzego zibafasha nka kaminuza bashobora gukorana udushya twagirira u Rwanda na bo ubwabo akamaro.’’
Iki gikorwa cyatekerejweho nyuma yo kubona ko hari abakitinya kandi bafite ibikorwa byatanga impinduka mu buzima bw’abenegihugu.
Ati “Mu Rwanda twamaze kubona ko biri gukora kuko twatangije K-Lab na Fab Lab [inzu zihangirwamo imishinga y’ikoranabuhanga]. Abari hanze hari icyuho ko nta muntu ubakurikirana.’’
Urubyiruko ruzatoranywa nyuma yo kugaragaza impano mu mishinga y’ikoranabuhanga ruzahabwa ubufasha burimo ubwo guhuzwa n’ibigo bitandukanye.
Ati “Abanyeshuri batazi gahunda zabafasha bigatuma batinya kugaruka, bakagira ubwoba bwo gutangiza udushya twabo bavuga ko ntacyo byamara, nta bushobozi bafite, nta n’ubufasha babona. Turashaka kubakangurira no kubabwira ko hari ubufasha. Tugomba kubaba hafi ku buryo twabahuza na bagenzi babo cyangwa izindi nzego dusanzwe dukorana.’’
Ntare yifashishije urugero rw’ikoranabuhanga rya Tap&Go ryatangiye kubyara amafaranga no kugirira akamaro abarihanze.
Mu 2015 nibwo Patrick Buchana Nsenga yashinze AC Group, ikigo kiri mu by’imbere mu gutanga ibisubizo by’ikoranabuhanga, birimo iryo kwishyura amafaranga y’urugendo hakoreshejwe ikarita izwi nka Tap&Go.
Imibare yo mu 2019 igaragaza ko abantu bari bamaze gukoresha Tap&Go inshuro zirenga miliyoni 80 ndetse nibura ku munsi abagenzi bashobora kuyakoresha inshuro ibihumbi 250. Amakarita amaze gutangwa arenga miliyoni 1.5 mu gihe ifite aba-agents 311 baha serivisi abagenzi mu bice bitandukanye.
Mu butumwa bwe, Ambasaderi w’u Rwanda muri Maroc, Sheikh Habimana Saleh, yasangije abitabiriye iki gikorwa uko bagera kuri byinshi bifashishije ubumenyi bafite.
Ati “Nabaganirije ku ruhare rw’umwari n’umutegarugori ku ruhembe rw’iterambere ry’igihugu nk’insanganyamatsiko yahawe Umunsi Mpuzamahanga wahariwe Umugore nuko bahera ku gishoro gito bakagera kuri byinshi.’’
Abitabiriye ‘Diaspora Innovation and Start up Challenge’ basusurukijwe n’urubyiruko rw’abahungu n’abakobwa bibumbiye mu itorero ribyina gakondo ryo muri Maroc.
Muri gahunda ya Guverinoma y’imyaka irindwi izarangira mu 2024, biteganyijwe ko i Kigali hazubakwa ahantu hihariye hazafasha Abanyarwanda n’abanyamahanga bafite impano zihariye kurushaho guhanga ibishya (Kigali Innovation City), gushyiraho Ikigega kigamije guteza imbere imishinga y’ikoranabuhanga n’ibindi.
U Rwanda na Maroc bifitanye umubano mwiza ushingiye ku ngeri nyinshi zirimo nk’uburezi, aho magingo aya hari Abanyarwanda basaga 100 biga muri icyo gihugu, mu mashami arimo Ubuvuzi, Engineering n’ibindi.
Mu minsi ishize, Ambasaderi Habimana yasuye ibigo byashyiriweho guhanga udushya mu ikoranabuhanga mu Rwanda, birimo K Lab, asobanurirwa imikorere n’umusanzu bimaze gutanga mu iterambere ry’u Rwanda.
.@fablabrw & @klabrw were honored to have H.E. @SheikhSalehh, Rwandan ambassador to Kingdom of Morocco 🇲🇦 visiting our premises. pic.twitter.com/895viIn2U8
— FabLab Rwanda (@fablabrw) February 25, 2020
",https://m.igihe.com/diaspora/article/maroc-yatangirijwemo-igikorwa-cyo-gufasha-urubyiruko-rw-abanyarwanda-guhanga,Diaspora
Abanyarwanda batuye muri Mozambique bakoze umuganda mu Mujyi wa Maputo (Amafoto),"Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Ambasade y’u Rwanda muri Mozambique ifatanyije na Minisiteri y’Ubutaka n’Ibidukikije n’Umujyi wa Maputo, bakoze Umuganda rusange witabiriwe n’Abanyarwanda batuye Maputo, inshuti zabo n’abaturage batuye ahitwa Mafalala aho umuganda wakorewe.
Abitabiriye umuganda wakozwe ku nshuro ya mbere muri Mozambique bageraga kuri 350, bazibuye ruhurura y’amazi, basukura umuhanda witwa Rua de Timor, bakuraho n’ibyatsi birebire byarengereye iyo ruhurura.
Igikorwa cyakozwe cyatumye amazi yari yararetse muri iyo ruhurura agatera indwara n’umwuka mubi abahaturiye, yongera gutemba.
Abari bahagarariye Minisiteri y’Ubutaka n’Ibidukikije ndetse n’abari bahagarariye ubuyobozi bw’umujyi wa Maputo, bashimye igikorwa cyakozwe n’Abanyarwanda ku bufatanye n’abaturage b’aho, bizeza ubufatanye no kugikangurira abandi.
Ambasaderi w’u Rwanda muri Mozambique, Nikobisanzwe Claude, yasobanuye ko Umuganda ugaragaza umuco mwiza Abanyarwanda bafite wo gufatanya no gushyira hamwe mu bikorwa rusange by’amajyambere, babungabunga ibidukikije, gusukura aho batuye ndetse hirindwa n’indwara z’ibyorezo.
Yashimiye abitabiriye umuganda bagaragaje urugero rwiza ku baturage ba Maputo, anabakangurira kuzitabira ari benshi umuganda utaha maze bakereka ubuyobozi n’abaturage babakiriye muri Mozambique, ko bafatanyije bagira uruhare mu iterambere ry’umujyi wa Maputo n’igihugu muri rusange.
Abaturage ba Mozambique bitabiriye umuganda ari benshi bishimiye igikorwa cyo gusukura aho batuye, banashima ubwitange n’umurava wakoranywe ndetse na Ambasade yawuteguye.
Uyu muganda washimangiye umubano mwiza hagati y’u Rwanda na Mozambique, unaba uburyo bwo gusabana hagati y’Abanyarwanda n’abaturage ba Maputo.
",https://m.igihe.com/diaspora/ibikorwa/article/abanyarwanda-batuye-muri-mozambique-bakoze-umuganda-mu-mujyi-wa-maputo-amafoto,Diaspora
Itsinda ry’Abanyarwandakazi baba mu Bubiligi riri mu bikorwa by’ubugiraneza mu Rwanda,"Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Abanyarwandakazi umunani baba mu Bubiligi barimo Depite muri Wallonie, Joëlle Kapompolé unafite inkomoko mu Rwanda bari mu gihugu mu bikorwa byo gutera inkunga imishinga y’Abanyarwandakazi isanzwe ikora ibikorwa bitandukanye by’ubugiraneza.
Ni ibikorwa bamazemo iminsi kuva bagera mu Rwanda ku wa 22 Gashyantare 2020, aho basuye imiryango itandukanye irimo uwitwa Nka Tabita ufasha abana baturuka mu miryango itishoboye kubona irerero ugafasha n’ababyeyi babo mu bikorwa by’iterambere.
Indi miryango yasuwe n’iri tsinda ni uwitwa Komeza Intambwe ufasha abakobwa babyariye iwabo kwigira, uboroza amatungo magufi n’uwitwa Izere Mubyeyi ubarizwamo abana bafite ubumuga bwo mu mutwe basanzwe bafashwa na Uwitonze Clémentine [Tonzi].
Umuyobozi uhagarariye abagore muri Diaspora Rugali mu Mujyi wa Bruxelles mu Bubiligi akaba n’umwe mu bagize iri tsinda, Uwamariya Goretti, yavuze ko iki gitekerezo bakigize nyuma ya Rwanda Day yabereye i Bon mu Budage maze batangira gukusanya inkunga bagamije kugira icyo bafasha abategarugori bo mu Rwanda batagize amahirwe nk’ayabo.
Yavuze ko bahisemo abagore kubera ko basa nk’abakiri inyuma mu bijyanye no kwigira.
Ati “Murabizi neza ko abagore aribo bakiri inyuma, baracyafite ibibazo mu by’ubukungu hari bamwe batize ndetse hari abana b’abakobwa batewe inda bakiri bato bibabuza gukomeza kwiga. Izo ni zimwe mu mpamvu zatumye dutekereza guhera ku badamu ariko nitubarangiza n’abagabo nabo tuzabageraho.”
Kuri Uwamariya ibi bikorwa bamazemo iminsi byaberetse ko umugore wo mu cyaro ashoboye mu gihe cyose yaba yahawe ubushobozi.
Ati “Kuba twakoze iki gikorwa byaduhaye ishusho ya nyayo y’umugore wo mu cyaro. Ni abagore b’intwari, bafite imbaraga uramutse ubafashije kwifasha barazamuka vuba cyane, icyo bakeneye ni ukuba umuntu yabafata akaboko akabatinyura mbese bakigirira icyizere bikozwe hirya no hino umugore yazamuka vuba cyane”
N’ubwo iri tsinda ritashatse gutangaza umubare w’amafaranga ritanga muri ibi bikorwa buri muryango risuye riwusigira inkunga y’amafaranga.
Imiryango yasuwe n’iri tsinda yashimye iki gikorwa cy’ubugiraneza yakorewe ivuga ko inkunga yahawe igiye kuyifasha kunoza ibyo yakoraga.
Umuyobozi wa ‘Komeza Intambwe’, Kandutiye Françoise, yavuze ko inkunga yahawe n’iri tsinda izamufasha kwagura ibikorwa by’ubugiraneza umuryango we usanzwe ukorera mu Murenge wa Mageragere birimo koroza inkwavu abakobwa babyariye iwabo no kubaha amafaranga yo gutangira imishinga y’ubucuruzi.
Ati “Inkunga izadufasha cyane, harimo abo nka ‘Komeza Intambwe’ twagiye dufasha ariko bagishaka gukomeza gutera imbere ariko tukaba nta bundi bushobozi twari dufite bwo guhita tubafasha gukomeza kugera aho bifuza kugera nonaha. Turumva iyo nkunga batugeneye izadufasha mu gukomeza gushyigikira iriya mishinga yabo twatangiranye kuko yari igeze ahantu heza ariko nta bushobozi bwo gukomeza kuyishyigikira.”
Iri tsinda ry’abagore baba mu Bubiligi ryagize umwanya wo kwicarana n’abari n’abategarugori baba muri ‘Komeza Intambwe’ bumva aho bavuye naho bageze maze babagaragariza n’imbogamizi bagihura nazo nabo biyemeza kubafasha kuzikemura.
Mungwarakarama Esther umwe mu bategarugori basanzwe bafashwa na Komeza Intambwe yavuze ko inkunga y’iri tsinda izamushoboza kugira ibindi yakora binyuze muri uyu muryango asanzwe abarizwamo.
Ati “Mu by’ukuri nubwo dufite uyu mushinga w’inkwavu tworojwe ariko hari ibindi tuzi gukora hari n’ibyo dushoboye numva wenda hari ubushobozi hari icyo bamfasha bantera inkunga ngashobora no gukora ibindi.’’
Iri tsinda ry’Abanyarwandakazi baba mu Bubiligi kandi ryasuye umuryango ‘Izere Mubyeyi’ usanzwe ufasha abana bafite ubumuga bwo mu mutwe, riwizeza kuzakomeza kuwufasha mu bikorwa by’ubugiraneza ukora.
Ibikorwa by’iri tsinda ry’Abanyarwandakazi byashimwe n’abayobozi bo mu nzego z’ibanze barimo n’Umunyamabanga Nshingwabikorwa w’Umurenge wa Mageragere, Ntirushwa Christophe, wibukije abarigize ko amazi adakwiye gushyuha ngo yibagirwe iwabo wa mbeho.
Iritsinda kandi ryagize umwanya wo kubonana n’abayobozi batandukanye mu Rwanda barimo Perezida w’Inteko Ishinga Amategeko y’u Rwanda, Umutwe w’Abadepite, Mukabalisa Donatille n’uwahoze ari Minisitiri w’Uburinganire n’Iterambere ry’Umuryango, Nyirahabimana Solina aho baganiriye ku iterambere ry’umugore n’umwana w’umukobwa muri rusange n’amategeko abarengera.
",https://m.igihe.com/diaspora/article/itsinda-ry-abanyarwandakazi-baba-mu-bubiligi-riri-mu-bikorwa-by-ubugiraneza-mu,Diaspora
Liège: Abanyarwanda bashinze ishuri rifasha abana babo kwiga Ikinyarwanda n’umuco,"Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Abanyarwanda batuye, bakorera n’abiga mu mahanga, bakomeje kwagura u Rwanda babicishije mu bikorwa bitandukanye. Abo mu mujyi wa Liège mu Bubiligi bashinze ishuri bise Umuco, ryitezweo gufasha abana babo kwiga neza Ikinyarwanda n’umuco nyarwanda.
Tariki ya 16 Gashyantare IGIHE yanyarukiye mu mujyi wa Liège ahari abanyarwanda batari bake bagize Diaspora nyarwanda, DRB-Rugari Liège, itembera mu ishiri ‘Umuco’.
Iryo shuri ryatangiye mu mpera z‘umwaka ushize wa 2019, bagamije kwishakamo ibisubizo no gufasha abana babo guhorana indangagaciro z’umuco nyarwanda.
Twagirimana uyobora DRB-Rugari-Liège yavuze ko igikorwa batangiye kizafasha abana b’abanyarwanda bari mu mahanga kunga ubumwe no gusigasira umuco nyarwanda.
Ati “Twagerageje kwishakamo uburyo ngo dushyireho iri shuri aho abana bacu bazajya bahurira bakiga Ikinyarwanda, umuco w‘aho bakomoka, rikababera kandi ihuriro ryo kumenyana, kunga ubumwe no gusabana mu gihe bari no kwiga ibijyanye n‘imbyino, indirimbo n‘imihamirizo kuko nabyo n‘igice cy‘amasomo biga.”
Twagirimana yavuze ko iyo abana bigishijwe ayo masomo barushaho gusobanukirwa amateka y’u Rwanda no kuvuga neza Ikinyarwanda.
Ati “Kugira ngo tubigereho habayeho ko ababyeyi babigiramo uruhare batanga umusanzu, ariwo uvamo ibikoresho by‘imfashanyigisho, ubwishingizi bw‘aho dukorera hagize habaye impanuka n‘ibindi. Iki gikorwa gihuza abana n‘ababyeyi babo, usanga bahahurira bagakina igisoro, bakaganira mbese n‘ihuriro n‘ishuri kuri twese.”
 Uyu muyobozi avuga ko icyabagoye ari ukubona abarimu bafite ubumenyi bwifuzwaga kandi bagakorera ubushake, gusa ngo baje kubabona.
Muri iryo shuri harimo ibyiciro bitatu. Abana bafite kuva ku myaka itatu kugeza kuri itandatu biga ukwabo, abo kuva kuri irindwi kugeza ku myaka icumi bakajya ukwabo no kuva kva kuri cumi ukazamura.
Bahabwa amasomo kabiri cyangwa gatatu mu kwezi kuko biga icyumeru kimwe bagasimbuka ikindi bityo bityo.
Isaha ya mbere biga Ikinyarwanda, isaha ikurikiyeho bakiga kubyina bya kinyarwanda n‘ibijyanye n‘umuco n’amateka y‘u Rwanda.
Umwe mu babyeyi bagize ubuyobozi bwa DRB Rugari Liege, Sakumi Sylvie yagize ati “ Ikintu gishimishije cyane ni ukubona ukuntu abana babikunze bitabira batinuba. Iyo umwana wanjye akoze nk‘agakosa nkamubwira ko muhanisha kutaza mu ishuri Umuco, ubwo ntiyongera gukosa kuko kuri bo gusiba ibyo byiza babonye ntibishoboka.”
Yakomeje agira ati “Hari n‘abana bakubwira bati ko icyumweru kitagera ngo tujye mu Rwanda kuko kuri bo kuza kwiga mu ishuri Umuco ni ukuza mu Rwanda, ibi byose rero biratunezaza cyane bikaduha imbaraga zo gukomeza.”
Umwana witwa Timothée Kwizera ufite imyaka icumi yavuze ko kumenya Ikinyarwanda kuri we ari inyungu.
Ati “Ndanezerewe cyane kuko kwiga Ikinyarwanda ni ikintu nemereye bene wacu bari mu Rwanda, ko ngomba kukimenya ngo njye nganira nabo kandi iyo nje aha mpura n‘abandi banyarwanda tukamenyana.”
 Ishuri Umuco gahunda yaryo ni ugutangira saa kumi kugeza saa kumi n’ebyiri z’umugoroba.
Twagirimana yifuza ko amashuri nk‘aya bishobotse buri duce twa DRB Rugari mu Bubiligi twabikora nk‘umuhigo kuko asanga bifasha ababyeyi n’abana.
[email protected]
",https://m.igihe.com/diaspora/article/u-bubiligi-abanyarwanda-bashinze-ishuri-rifasha-abana-babo-kwiga-ikinyarwanda-n,Diaspora
Abayobozi ba Diaspora Nyarwanda muri Amerika bahawe imihigo yo kwesa,"Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Ku nshuro ya mbere mu mateka abayobozi ba Diaspora Nyarwanda muri Leta Zunze Ubumwe za Amerika basinye imihigo y’ibyo bagomba gukora mu mwaka wa 2020- 2021 ku isonga birimo guteza imbere ibikorerwa mu Rwanda no guhangana n’abapfobya Jenoside yakorewe Abatutsi.
Iyi mihigo yasinyiwe mu mwiherero ngarukamwaka wahuje abayobozi 27 ba za diaspora bahuriye Washington DC. Wigiwemo ibyateza imbere umuryango Nyarwanda n’uruhare rw’abo mu mahanga mu guteza imbere igihugu cyababyaye binajyanye n’icyerekerezo 2050.
Perezida w’Umuryango w’Abanyarwanda baba muri Amerika yashimiye abayobozi n’abafatanyabikorwa babo bitabiriye uwo mwiherero wabaga ku nshuro ya gatandatu.
Babwiwe ko mu byo biyemeje umwaka ushize byo kongeraho RCA nshya eshanu mu rwego rwo kwegera Umunyarwanda ahari hose muri Amerika bawurengejeho bakaba uyu mwaka bawutangiye barashyizeho zirindwi.
Yagize ati “Intambwe twateye ntisubira inyuma kandi tuzakomeza kwegera Umunyarwanda aho ari hose muri gahunda izagera muri leta 50.’’
Ambasaderi w’u Rwanda muri Leta Zunze Ubumwe za Amerika, Mukantabana Mathilde, yashimiye abayobozi ibikorwa byiza bakora mu kugaragaza isura nziza y’u Rwanda.
Yabasabye gushyira hamwe kugira ngo biyubake kandi banigira hamwe icyateza imbere u Rwanda.
Ambasaderi Mukantabana yijeje ubufatanye bwa Ambasade mu gihe cyose bazayiyambaza.
Minisitiri w’Ubutegetsi bw’Igihugu, Prof Anastase Shyaka, yibukije abayobozi ba Diaspora Nyarwanda ko aribo bahanzwe amaso nk’abareberera inyungu z’intara ya gatandatu y’u Rwanda.
Yakomeje ati “Nimwe ba meya na ba guverineri mu ntara ya gatandatu. Mufite inshingano zo kumenya neza umubare w’abaturage mufite bityo bikabafasha gufata ingamba zifatika no kwesa imihigo mukoresheje imibare n’ibipimo bifatika.’’
Yabibukije ko bakwiye gushyira Ubunyarwanda muri byose kugira ngo binabafashe kugaruza intama zatakaye.
Muri uyu mwiherero hanabaye ibiganiro byagaragarijwemo intambwe imiryango y’Abanyarwanda baba mu mahanga (RCA) bagezeho biyubaka, uko bateza imbere ishoramari n’izindi gahunda zigamije guteza imbere ubukungu bw’u Rwanda n’imibereho y’abaturage.
Abawitabiriye bemeje ko mu mwaka wa 2020-2021 imihigo yahurijweho izatangirwa raporo kuri Minisiteri y’Ubutegetsi bw’Igihugu.
Mu mihigo yasinyiwe harimo kugaragaza ubumwe n’ubwiyunge muri za RCA no gushyira Ubunyarwanda imbere mu rwego rwo gucyura intama zatakaye, kurwanya abifuriza u Rwanda nabi n’abapfobya Jenoside yakorewe Abatutsi; kongera imbaraga mu gukangurira Abanyamerika gusura u Rwanda binyuze muri gahunda yo kumenyekanisha ibyiza birurimo ‘Visit Rwanda’, aha buri RCA izajya igaragaza ibyiza by’u Rwanda binyuze mu mamurikagurisha y’ubukerarugendo abera mu mijyi 27 ya Amerika; gushakira isoko ibicuruzwa bya Made In Rwanda mu isoko rya Amerika; kubaka ubucuti hagati y’imijyi batuyemo n’iyo mu Rwanda ndetse no kwigisha umuco, ururimi, imbyino n’indangagaciro Nyarwanda.
Buri muyobozi yasabwe kuzatanga raporo y’ibyakozwe nyuma y’umwaka. Uyu mwiherero wasojwe abayobozi bifatanya n’Abanyarwanda n’inshuti zabo mu gusengera u Rwanda no kururagiza Imana.
",https://m.igihe.com/diaspora/article/abayobozi-ba-diaspora-nyarwanda-muri-amerika-bahawe-imihigo-yo-kwesa,Diaspora
USA: Minisitiri Shyaka yasabye abanyarwanda baba mu mahanga gukomeza kuba umwe,"Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Minisitiri w’Ubutegetsi bw’Igihugu, Prof Anastase Shyaka, yasabye abanyarwanda baba mu mahanga gukomeza kuba umwe no guhorana u Rwanda ku mutima mu byo bakora byose.
Yabitangaje tariki 8 Gashyantare muri Leta ya Maryland, muri Leta Zunze Ubumwe za Amerika mu muhango ngarukamwaka wo gusengera u Rwanda uzwi nka Annual Rwanda Prayer Banquet wabereye muri Sheraton Hotel.
Ni ku nshuro ya 18 abanyarwanda baba mu mahanga, inshuti z’u Rwanda bavuye mu bice bitandukanye bya Amerika birimo Washington DC, Maryland na Virginia n’ahandi, bahura bagashimira Imana ibyo yagejeje kuri bo n’igihugu cyabo, no kuyiragiza umwaka mushya.
Mu myaka 18 ishize, intego y’uyu muhango wo gusengera u Rwanda iracyari ukuragiza Imana u Rwanda, gusengera abayobozi barwo, abaturage barwo, guteza imbere ubumwe, kwizera n’urukundo.
Minisitiri Anastase Shyaka wari umushyitsi mukuru, yasobanuriye abari aho indangangaciro zigaragaraza umuyobozi mwiza kandi ukomeye, aboneraho umwanya wo gusaba abanyarwanda bari mu mahanga gukomeza kunga ubumwe no kuzirikana u Rwanda mu byo bakora byose.
Perezida wa Rwanda Prayer Banquet, Antoinette Kanyabutembo, yashimiye abitabiriye iryo sengesho rigamije kuragiza Imana u Rwanda, abasaba gusengera amezi make asigaye ngo icyerecyezo igihugu cyari cyarihaye cya 2020 kirangire no kuyiragiza icyerecyezo gishya 2050.
Umushoramari Dale Dawson uri no mu bajyanama ba Perezida Paul Kagame, yahishuye uburyo bwa mbere aza mu Rwanda yabitewe na Musenyeri John Rucyahana, yahagera akumva ahamagariwe gufasha abanyarwanda.
Yahise ashinga umuryango Bridge2Rwanda ufasha abanyeshuri b’abanyarwanda b’abahanga kubona uburezi mpuzamahanga no gukurura abashoramari kuza gushora imari yabo mu Rwanda. Guhera mu 2002, Dawson na Bridge2Rwanda bagize uruhare mu gutangiza no guteza imbere ubucuruzi butandukanye n’indi mishinga igamije guteza imbere abaturage.
Umuyobozi wungirije wa Kaminuza y’u Rwanda ushinzwe iterambere, Dr Charles Muligande yagarutse ku rugendo rwe ubwo yagarukaga mu Rwanda mu 1994 avuye i Washington DC , avuga ku ngorane igihugu cyahuye nazo n’uburyo cyongeye kwiyubaka . Muligande kandi yavuze ko kwizera n’agakiza aribyo byagiye bimuyobora mu mirimo yose yagiye ashingwa.
Ambasaderi w’u Rwanda muri Leta Zunze Ubumwe za Amerika, Mathilde Mukantabana yasabye umwanya wo gusengera abayobozi ba diaspora nyarwanda, abateguye ayo masengesho n’abandi kugira ngo babashe gusohoza inshingano bahawe.
Uyu mwaka insanganyamatsiko y’umuhango wo gusengera u Rwanda yari ijambo riboneka muri Zaburi igice cya 100:5 rivuga riti “Kuko Uwiteka ari mwiza, Imbabazi ze zihoraho iteka ryose, Umurava we uhoraho ibihe byose.”
",https://m.igihe.com/diaspora/article/usa-minisitiri-shyaka-yasabye-abanyarwanda-baba-mu-mahanga-gukomeza-kuba-umwe,Diaspora
IBUKA France yabonye umuyobozi mushya,"Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Nsanzimana Etienne yatorewe kuyobora Umuryango uharanira Inyungu z’Abacitse ku icumu rya Jenoside yakorewe Abatutsi mu Bufaransa (IBUKA France) asimbuye Dr Kabanda Marcel wari umaze igihe kitari gito awuyobora, wanashimiwe aho yarawugejeje.
Umuyobozi mushya wa IBUKA France ifite icyicaro i Paris yemerejwe mu Nteko Rusange isanzwe yateraniye i Paris ku wa 8 Gashyantare 2020.
Iyi nteko yagaragarijwemo ibikorwa byakozwe mu 2019, byemejwe binatorwa ku bwiganze bw’abayitabiriye. Umunyamabanga Mukuru wa IBUKA France, Ngaruye Ildephonse, yanagaragaje raporo ku mikoreshereze y’amafaranga na yo yemejwe.
Inteko rusange yemeje Nsanzimana Etienne ku mwanya wa Perezida; Visi Perezida ni Jessica Mwiza Gérondal; Ngaruye Ildephonse yongeye kugirwa Umunyamabanga Mukuru akaba yungirijwe na Munderere Enatha; Umubitsi ni Umugwaneza Gloriose na Kalisa Christian umwungirije. Aba bayobozi batorewe manda y’imyaka itatu.
Inshingano Nsanzimana yahawe azazifatanya no kuyobora IBUKA Europe, kuko u Bufaransa aribwo bugezweho, bugomba kuyobora uwo muryango hashingiwe ku mitererere yawo igena ko ibihugu bisimburana ku buyobozi.
Ibuka-Europe ni ihuriro ryatangiye mu 2003, amasezerano yo gukora byemewe n’amategeko ashyirirwaho umukono i Paris tariki ya 20 Ugushyingo 2010.
Nsanzimana w’imyaka 45 atuye i Paris mu Bufaransa aho abana n’umuryango we, umugore n’abana babiri. Uyu mugabo yari amaze igihe kirekire ari umwe mu bagaragara bya hafi mu bikorwa bitandukanye bitegurwa na IBUKA, haba mu Burayi cyangwa mu Rwanda.
Mu kiganiro na IGIHE, Nsanzimana yavuze ko yishimiye icyizere yagiriwe cyo guhabwa inshingano zo kuyobora IBUKA France.
Yagize ati “Nishimiye kuba natorewe kuba Perezida wa IBUKA France. Ndashimira Dr Kabanda wayoboraga uyu muryango ku bikorwa yawugejejeho. Ngiye gutera ikirenge mu cye. Nzakomereza aho yari ageze kuko yakoze ibikorwa bikomeye.’’
IBUKA France yatangiye kugirana ibihe byiza n’iki gihugu. Umwaka wa 2019 wagaragaje agacu ko guhindura intekerezo ku ruhare rw’u Bufaransa muri Jenoside yakorewe Abatutsi no kwibuka ayo mahano nk’uburyo bwo guha agaciro inzirakarengane z’Abatutsi basaga miliyoni bambuwe ubuzima.
Mu 2019 u Bufaransa bwasohoye iteka rya Perezida wa Repubulika n° 2019-435 ryo ku wa 13 Gicurasi 2019, rigena ko kuwa 7 Mata, ari itariki ngarukamwaka yo kwibuka Jenoside yakorewe Abatutsi.
Ingingo ya Mbere y’iri teka ivuga ko ‘Itariki ngarukamwaka yo kwibuka Jenoside yakorewe Abatutsi ni 7 Mata’.
Ingingo ya Kabiri ivuga ko ‘Buri mwaka kuri iyi tariki, ibikorwa byo kwibuka bizajya bitegurwa i Paris. Ibikorwa nk’ibi kandi bishobora gutegurwa kandi muri buri ntara bigizwemo uruhare n’umuyobozi wayo [Perefe]’.
Ingingo ya Gatatu yaryo ivuga ko Minisitiri w’Intebe afite inshingano zo gushyira mu bikorwa iri teka, rizasohoka mu igazeti ya leta ya Repubulika y’u Bufaransa.
Iteka ryashyizweho rizafungura amarembo ku bikorwa byo kwibuka bizajya bitegurirwa i Paris nkuko bisanzwe ariko bikanagera mu zindi ntara.
IBUKA France yagaragaje ko iki cyemezo ari intangiriro nziza mu kongera kunoza umubano w’impande zombi. Uyu muryango ufite inzibutso za Jenoside yakorewe Abatutsi mu 1994, zirenze 10 mu Bufaransa.
",https://m.igihe.com/diaspora/ibikorwa/article/ibuka-france-yabonye-umuyobozi-mushya,Diaspora
U Buholandi: Itsinda ry’abanyarwanda mu rugendo shuri ku bikorwa by’ubuhinzi bugezweho ,"Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Guhera tariki ya 3 kugeza tariki ya 9 Gashyantare 2020, Itsinda rigizwe n’abantu 15 bavuye mu Rwanda, bagiriye urugendo shuri mu gihugu cy’u Buholandi rugamije guteza imbere ubuhinzi bw’u Rwanda.
Abagize iryo tsinda baturutse muri Minisiteri y’Ubuhinzi n’Ubworozi, Ikigo cy’Igihugu gishinzwe ubuhinzi n’ubworozi (RAB) no muri Minisiteri y’Uburezi.
Urugendo shuri rukaba rwari rugamije kureba no kugereranya uko gahunda z’u Rwanda zo gusangira amakuru, ubumenyi n’ubuhanga mu buhinzi zihagaze ugereranyije n’izo muri Leta y’u Buholandi mu buhinzi kugira ngo habeho ubufatanye bwo guhindura no kujyana n’imikorere igezweho mu bigo byigenga, ibya Leta, mu burezi hagendewe ku byo u Buholandi bwagezeho mu mu mikoranire y’inzego z’iterambere muri gahunda bwise ‘Triple Helix’.
Ubu buryo bw’imikorere (The Triple Helix Model of Innovation), ni uburyo bw’imikoranire bukoreshwa mu bashakashatsi muri za Kaminuza no mu bindi bigo bitandukanye, byaba ibya Leta y’u Buholandi cyangwa ibyigenga, mu rwego rwo guteza imbere ubukungu n’imibereho myiza y’abaturage.
Iri tsinda ryavuye mu Rwanda ryashoboye kandi kwibonera uburyo mbarutso u Buholandi bwashoboye guhindura imikorere n’imikoranire ku buryo izo serivisi zo gutanga ubumenyi n’amakuru mu buhinzi byavuye mu maboko ya leta bikajya mu maboko y’abikorera mu buryo bwa tekiniki burambye kandi bwihagije mu ngengo y’imari.
Ni uburyo mbarutso buboneye buzafasha kunoza gahunda ya Minagri yitwa ‘Twigire Muhinzi’, igamije kuzakoreshwa mu kwagura ibikorwa by’iterambere mu buhinzi bwitwa ‘Customized Agriculture Extension System (CAES)’ mu Cyongereza.
Mu buryo bwimbitse rero iyi gahunda yari igamije kurebera hamwe uburyo habaho ubufatanye hagati y’ibihugu byombi mu bihe biri imbere, kongera imbaraga mu buvugizi mu bijyanye na gahunda z’ubuhinzi no gukomeza kongera ibibura ngo habeho ubumenyi bwifuzwa ku banyeshuri bajya kwiga mu Buholandi ibijyanye n’ubuhinzi.
Abanyarwanda bagize iri tsinda bagize umwanya kandi wo gusura ahantu hatandukanye, ibiro bikuru bya Minisiteri y’ubuhinzi mu Buholandi, Kaminuza y’Ubuhinzi ya Wageningen n’iya Van Hall Larenstein, Ikigo cy’ubworozi cya Deventer, Ikigo mpuzamahanga cy’ibirayi (World Potato City) mu mujyi wa Emmeloord, aha hakaba hazwi ko hera ibirayi cyane.
Basuye kandi ishuri tekiniki ry’ubworozi (Dairy Campus) mu ntara ya Friesland izwi ku rwego mpuzamahanga mu kwigisha uburyo bugezweho bwo korora kijyambere hakoreshejwe ikoranabuhanga nka za mudasobwa.
Iyi gahunda yashobotse ku bufatanye bwa Minagri, Ambasade y’u Buholandi mu Rwanda, RDB, RAB, RVO, NUFFIC n’Ambasade y’u Rwanda mu Buholandi.
Itsinda ryavuye mu Rwanda kandi ryakiriwe na Ambasaderi w’u Rwanda mu Buholandi Jean Pierre Karabaranga n’abakozi ba Ambassade, banahura n’abanyeshuri b’Abanyarwanda biga mu Buholandi by’umwihariko abarimo bakurikira amasomo mu bijyanye n’Ubuhinzi.
Baganiriye uko ibyo urugendo shuri rwagenze n’uburyo bazajya babihererekanyaho amakuru buri muntu ku rwego rwe ngo bigirire u Rwanda akamaro.
[email protected]

",https://m.igihe.com/diaspora/article/u-buholandi-itsinda-ry-abanyarwanda-mu-rugendo-shuri-ku-bikorwa-by-ubuhinzi,Diaspora
"U Bwongereza: Abanyarwanda bizihije Umunsi w’Intwari, banerekwa filimi The 600 ","Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Abanyarwanda batuye mu Bwongereza bifatanyije n’inshuti zabo mu birori byo kwizihiza Umunsi w’Intwari byanerekaniwemo filimi The 600 igaragaza uko Inkotanyi zarwanye urugamba rwo guhagarika Jenoside yakorewe Abatutsi mu 1994.
Ibi birori byizihirijwe mu ishuri rya Harrow riri mu bigo by’amateka mu Bwami bw’u Bwongereza ku wa Gatandatu w’icyumweru gishize. Iryo shuri ryatangiye 1572 ryizwemo n’abarimo Winston Churchill wabaye Minisitiri w’Intebe w’u Bwongereza (1940-1945), Hussein bin Talal wabaye Umwami wa Jordania hagati ya tariki ya 11 Kanama 1952 kugeza mu 1999 n’Umuyobozi w’Ikirenga (Emir) wa Qatar, Sheikh Taimim bin Hamad Al Thani.
Ni igikorwa cyitabiriwe n’abasaga 300 batuye mu Bwongereza harimo abanyeshuri, inshuti z’u Rwanda, abagize gahunda ya Commonwealth Future Programme n’abandi.
Ambasaderi w’u Rwanda mu Bwongereza, Karitanyi Yamina, yashimiye abaje kwifatanya n’Abanyarwanda muri uwo muhango.
Mu ijambo rye yikije ku kuvuga ibigwi ingabo zitangiye u Rwanda asaba abashyitsi kutayoborwa n’umuhate gusa ahubwo n’urukundo rw’igihugu n’abaturage barwo.
Kalemera Kalisa Jonathan umwe mu Banyarwanda bamaze igihe mu Bwongereza yatanze ikiganiro kigaragaza ishusho y’uburyo ubutwari bushobora kutaba urugamba rw’amasasu gusa. Yavuze ko ubutwari ari “gukorera abandi.’’
Yatanze urugero rw’umusore witwa Emmanuel Niringiyimana wamenyekanye kubera ko yakoresheje amaboko ye yubaka umuhanda uhuza Gashari na Murambi mu Karere ka Karongi mu Ntara y’Uburengerazuba.
Yagize ati “Yabikoreye abandi atari we ubwe.”
Yasabye kandi abitabiriye iki gikorwa kuba intwari aho bari hose no mu byo bakora byose abaha urugero rwo kwigira ku Nkotanyi zageze kuri byinshi nubwo zitari zifite ubushobozi.
Abitabiriye iki gikorwa beretswe filimi “The 600: Soldiers’ Story”. Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Uyu mwaka insanganyamatsiko yagiraga iti ‘‘Ubutwari mu Banyarwanda, agaciro kacu.’’ukaba usanzwe wizihizwa tariki ya 1 Gashyantare.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/u-bwongereza-abanyarwanda-bizihije-umunsi-w-intwari-banerekwa-filimi-the-600,Diaspora
Abanyarwanda baba muri Diaspora bafunguriwe konti yo gufasha Mutuelle de santé,"Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Minisiteri y’Ububanyi n’Amahanga n’Ubutwererane Mpuzamahanga y’u Rwanda yatangaje ko hashyizweho uburyo bwo korohereza abanyarwanda baba mu mahanga gutanga umusanzu wabo mu gufasha gahunda y’ubwisungane mu kwivuza (Mutuelle de santé), mu rwego rwo gushyira mu bikorwa umwanzuro w’Inama y’Igihugu y’Umushyikirano ya 17.
Mu ibaruwa yandikiwe abahagarariye u Rwanda mu mahanga bose, Minisiteri y’Ububanyi n’Amahanga n’Ubutwererane Mpuzamahanga yabasabye kumenyesha abanyarwanda bose ko inkunga yose iturutse muri Diaspora igamiie ishyirwa mu bikorwa rya gahunda y’Ubwisungane mu kwivuza izajya ishyirwa kuri konti ya RSSB nomero 440207884 yitwa RSSB-CBHI iherereye muri KCB Bank.
Mu myanzuro 12 yafatiwe mu nama y’lgihugu y’Umushyikirano ya 17 yateraniye i Kigali kuwa 19 kugeza ku ya 20 Ukuboza 2019, umwanzuro wa 8 wasabaga ko hashyirwaho uburyo bwo gufasha abanyarwanda baba mu mahanga kunganira ishyirwa mu bikorwa rya gahunda za leta zinyuranye harimo Ubwisungane mu Kwivuza (Mutuelle de Sante) no gukoresha ubumenyi bafite mu ngeri zitandukanye iyo baje mu kiruhuko mu Rwanda.
Ibikorwa bishyigikira iterambere ry’u Rwanda biturutse mu banyarwanda baba mu mahanga byiyongera umunsi ku wundi. Muri byo harimo gushora imari mu bikorwa bitandukanye by’ubucuruzi mu Rwanda, gushyigikira gahunda za Leta zitandukanye zigamije iterambere rusange n’ibindi.
Mu mpera z’umwaka ushize Banki Nkuru y’u Rwanda, BNR, yavuze ko kuva mu 2010 kugera 2019, amafaranga Abanyarwanda baba mu mahanga bohereza imbere mu gihugu yiyongereye ku gipimo cya 158%.
Kimwe mu bikorwa byagize uruhare rukomeye mu gufasha abanyarwanda baba mu mahanga kongera uruhare rwabo mu iterambere ry’igihugu ni ‘Rwanda Day’, aho kuva yatangira mu 2010, yasize amateka akomeye mu mpande zose z’Isi, ariko inaba ikivumbikisho cyatumye uruhare rwa diaspora nyarwanda mu iterambere ry’ubukungu bw’igihugu rwiyongera mu buryo budasanzwe.
Imibare ya Banki Nkuru y’igihugu, BNR, igaragaza ko mbere y’uko Rwanda Day itangira, nko hagati y’umwaka wa 2000 na 2005, amafaranga abanyarwanda baba mu mahanga boherezaga mu gihugu buri mwaka yari hagati ya miliyoni 3.6 na miliyoni 8.6 z’amadorali, mu gihe hagati ya 2006 na 2010 yavuye kuri miliyoni 25 agera kuri miliyoni 98.2 z’amadorali.
Impinduka zikomeye zagaragaye kuva gahunda ya Rwanda Day yatangira, amafaranga abanyarwanda baba mu mahanga bohereza imbere mu gihugu yariyongereye ava kuri miliyoni 98,2 muri 2010 agera kuri miliyoni 253 z’amadorali mu 2018, ni ukuvuga asaga miliyari 250 z’amanyarwanda.
Mu bihe bitandukanye kandi hagiye hagaragara ibikorwa byo kwishyurira ubwisungane mu kwivuza abaturage batishoboye bo mu turere dutandukanye bikozwe n’abanyarwanda baba mu mahanga bahurizaga ubushobozi mu bihugu batuyemo.
Zimwe mu mbogamizi bagaragazaga harimo kuba uburyo bwo gukusanya iyo nkunga bwaratwaraga igihe n’ikiguzi kitari gito mu kohererezanya amafaranga ndetse hakiyongeraho n’itike y’ababaga bazanye ayo mafaranga, nyamara iyo haza kuba uburyo buhuriweho na bose bw’ikoranabuhanga, byari kurushaho koroha no gukuraho izindi nzitizi.
Guhera muri uyu mwaka w’ingengo y’imari Guverinoma yongereye amafaranga ishyira mu bwisungane mu kwivuza ‘Mutuelle de santé’.
Ikigo cy’Ubwiteganyirize mu Rwanda (Rwanda Social Security Board-RSSB) kivuga ko iyi nyongera ingana na miliyari 10 z’amafaranga y’u Rwanda, izafasha muri gahunda yo kugeza ubuvuzi kuri bose.
Imibare ya RSSB igaragaza ko ingano y’imisanzu y’abanyamuryango ba mutuelle de santé harimo nayo leta yabageneraga ari miliyari 32,8 ; mu gihe ayo bakoresha angana na miliyari 47,4 ibintu byatumaga bagira igihombo cya miliyari 14,6 buri mwaka.
",https://m.igihe.com/diaspora/article/abanyarwanda-baba-muri-diaspora-bafunguriwe-konti-yo-gufasha-mutuelle-de-sante,Diaspora
Abanyarwanda batuye mu Busuwisi bizihije Umunsi w’Intwari (Amafoto),"Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Abanyarwanda batuye mu Busuwisi bifatanyije n’inshuti zabo mu birori byo kwizihiza ku nshuro ya 26 Umunsi w’Intwari, byabereye mu Mujyi wa Genève.
Ibirori byo kwizihiza Umunsi w’Intwari wahawe insanganyamatsiko igira iti “Ubutwari mu Banyarwanda, Agaciro kacu’’ byabaye ku wa 1 Gashyantare 2020.
Ibi birori byabimburiwe no kwerekana Filimi yitwa “The 600: Soldiers’ Story”, yerekanwe bwa mbere mu Busuwisi.
Iyi filimi igaragaza uburyo Batayo ya Gatatu y’Ingabo zahoze ari iza FPR-Inkotanyi yari mu nyubako y’Inteko Ishinga Amategeko yahoze yitwa CND, yarokoye Abatutsi benshi muri Jenoside yakorewe Abatutsi mu 1994 kandi ingabo zari ziyigize zararutwaga ubwinshi n’abasirikare ba Leta yateguye Jenoside.
Yanditswe inakorwa na Richard Hall ukomoka muri Leta Zunze Ubumwe za Amerika, muri Great Blue Productions. Uyu yatwaye igihembo cya Emmy Award, akaba atunganya ibiganiro bya za televiziyo i Los Angeles. Hall amaze imyaka 25 akora uyu mwuga wo gutunganya filime.
Gutunganya iyi filimi yabifashijwemo na A Wize Media y’i Kigali ya Annette Uwizeye ari nayo ihagarariye iyo filime.
Nyuma yo kureba filimi, hakurikiyeho ubusabane bwaranzwe n’imbyino n’imihamirizo by’Itorero Urunana rigizwe n’abana b’Abanyarwanda batuye mu Busuwisi.
Ambasaderi w’u Rwanda mu Busuwisi, Rwakazina Marie Chantal, yasobanuriye abitabiriye ibi birori ko Umunsi w’Intwari ukomeye cyane ku Banyarwanda, wizihizwa kugira ngo twibuke, dushimire ndetse dusingize ibikorwa bifitiye u Rwanda akamaro intwari z’ingeri zose zakoze mu bihe bitandukanye.
Yasobanuye ko u Rwanda rwagize umugisha wo kugira intwari mu bihe bitandukanye.
Ambasaderi Rwakazina yasangije abitabiriye iki gikorwa ibice bitandukanye by’intwari u Rwanda rufite.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Yanagarutse cyane ku butwari bw’Ingabo zahoze ari iza FPR-Inkotanyi zari ziyobowe na Paul Kagame maze zigahagarika Jenoside yakorewe Abatutsi ndetse zikabohora u Rwanda.
Yibukije ko n’ubwo ingabo za FPR zari zifite ubushobozi buke ugereranyije n’umwanzi bahanganaga, bitanze batizigamye maze inzozi zabo bazigeraho zo kubaka u Rwanda rubereye bose, rutekanye, rufite amahoro, ituze n’imiyoborere myiza.
Ati “Uburyo bwiza bwo kwizihiza no kuzirikana intwari z’u Rwanda ni ukugera ikirenge mu cyazo. Ubutwari mu Banyarwanda niko Gaciro kacu.’’
Abanyarwanda basabwe kugira ubudasa mu byo bakora byose no mu myitwarire yabo, baharanira ibikorwa by’ubutwari.
Urubyiruko by’umwihariko rwabwiwe ko guha umuco warwo agaciro ari ingenzi ku hazaza harwo n’ah’igihugu cyarwibarutse.
Ambasaderi Rwakazina ati “Ni ngombwa gusigasira ibyagezweho no kubiteza imbere, guhanga ibishya bigamije iterambere n’imibereho y’Abanyarwanda, gukora cyane ndetse no gukora umurimo unoze. Ni byiza gushyigikira ubumwe n’ubufatanye bw’Abanyarwanda na gahunda zijyanye n’iterambere ry’igihugu.’’
Umunsi Mukuru w’Intwari wari witabiriwe n’abantu bagera kuri 300 baturutse mu mpande zitandukanye z’u Busuwisi. Byasojwe ababyitabiriye basangira banasabana.
",https://m.igihe.com/diaspora/article/abanyarwanda-batuye-mu-busuwisi-bizihije-umunsi-w-intwari-amafoto,Diaspora
"Abanyarwanda baba muri Turikiya bizihije umunsi w’Intwari, batora abayobozi bashya","Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Umuryango w’abanyarwanda baba muri Turikiya, guhera kuwa 31 Mutarama kugeza kuwa 2 Gashyantare 2020 bateraniye mu mujyi wa Duzce uherereye mu birometero 25o uvuye mu murwa mukuru Ankara, mu nteko rusange ngarukamwaka bizihiza umunsi w’Intwari, baboneraho no gutora abayobozi bashya.
Ni igikorwa cyateguwe na Ambasade y’ u Rwanda muri Turikiya, umuryango w’abanyarwanda baba muri icyo gihugu na Kaminuza ya Duzce.
Iyo nama yitabiriwe n’abanyarwanda 149 biganjemo abanyeshuri n’abandi banyarwanda baba muri Chypre.
Ambasaderi w’u Rwanda muri Turikiya, Williams Nkurunziza yaboneyeho umwanya wo kuganira n’ubuyobozi bwa Kaminuza ya Duzce, ibiganiro byabo byibanda cyane ku bufatanye mu buhinzi n’ibijyanye n’amashyamba.
Bahuye tariki 31 Mutarama aho impande zombi zaganiriye ku buryo haba ubufatanye mu by’ubushakashatsi mu bijyanye n’ibihingwa by’ibinyamisogwe yerera mu butaka bijya kumera nk’ubunyobwa.
Umuyobozi w’iyo kaminuza, Prof. Dr. Nigar Demircan Cakar yavuze ko azohereza abarimu b’inzobere mu by’ubutaka n’amashyamba, bakaza gukora ubushakashatsi mu Rwanda kugira ngo barebe ko hari ibihingwa byera muri Duzce byakwera no mu Rwanda.
Yavuze ko kandi azohereza inzobere mu by’amashyamba n’inzobere mu by’inyoni gukora ubushakashatsi mu mashyamba atandukanye mu Rwanda, ku miti gakondo n’inyoni zo mu Rwanda.
Kaminuza ya Duzce izwiho kuba imwe mu zikomeye muri Turikiya mu bijyanye n’amashyamba, ubuhinzi ndetse n’ubuvuzi.
Abanyarwanda baba muri Turikiya baboneyeho n’umwanya wo kwifatanya n’abayobozi ba Kaminuza ya Duzce mu muganda, aho bateye ibiti mu gace kitiriwe Rwandan Park imbere muri Kaminuza.
Muri Kaminuza ya Duzce higa abanyarwanda 30 mu bijyanye n’ubuvuzi, ububanyi mpuzamahanga n’ibindi.
Kuwa 1 Gashyantare, Abanyarwanda baba muri Turikiya n’inshuti z’u Rwanda bifatanyije kwizihiza umunsi w’Intwari, haba irushanwa ry’umupira w’amaguru ryitiriwe ubutwari aho ikipe y’u Rwanda yatwaye igikombe itsinze ikipe ya Kaminuza ya Duzce.
Herekanywe kandi filime The 600 igaragaza ubutwari bw’abasirikare b’Inkotanyi bari mu ngoro y’Inteko Ishinga Amategeko ubwo Jenoside yatangiraga, bagatanga umusanzu ukomeye mu kuyihagarika.
Ambasaderi Nkurunziza yavuze ko ari iby’ingenzi ko abanyarwanda bafatanya mu kurinda ibyagezweho, bafasha Guverinoma muri gahunda zigamije iterambere n’imibereho myiza.
Yasabye urubyiruko kwigira ku butwari bw’intwari z’u Rwanda, zatanze ubuzima bwazo mu kwitangira kubohora u Rwanda.
Kuri uwo munsi kandi hakozwe inteko rusange y’umuryango w’abanyarwanda baba mu mahanga, ishami rya Turikiya, bareba ibyagezweho umwaka ushize n’ibyitezwe uyu mwaka.
Hakozwe amatora hatorwa komite nshya , Salim Niyigena atorerwa kuba umuhuzabikorwa,, umwungirijwe aba Faustin Rutayisire, David GATARI atorerwa kuba umunyamabanga, ushinzwe uburinganire yabaye Latifa Vanessa KARANGWA, ushinzwe umutungo aba Honorine MIZERO mu gihe Aisha UWASE yatorewe ishami rya siporo n’urubyiruko.
",https://m.igihe.com/diaspora/article/abanyarwanda-baba-muri-turikiya-bizihije-umunsi-w-intwari-batora-abayobozi,Diaspora
Abanyarwanda baba muri Mali bizihije Umunsi w’Intwari (Amafoto),"Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Abanyarwanda baba mu gihugu cya Mali bifatanyije mu kwihiziza Umunsi w’Intwari, wizihijwe ku nshuro ya 26 ku wa 1 Gashyantare.
Kuri iyo tariki Perezida Paul Kagame yashyize indabo ku Gicumbi cy’Intwari i Remera mu Mujyi wa Kigali. Yari aherekejwe n’abayobozi barimo Minisitiri w’Intebe, Dr Ngirente Edouard; Perezida wa Sena, Dr Iyamuremye Augustin; Perezida w’Umutwe w’Abadepite, Mukabalisa Donatille na Minisitiri w’Ingabo, Maj Gen Albert Murasira.
Uretse abari imbere mu gihugu, Abanyarwanda baba mu mahanga nabo bizihije uyu munsi mu nsanganyamatsiko igira iti ‘‘Ubutwari mu Banyarwanda, agaciro kacu.’’
Mu ijambo Perezida w’Umuryango w’Abanyarwanda baba muri Mali, Alice Gasarabwe, yagejeje ku bitabiriye icyo gikorwa, yagarutse ku bikorwa by’intwari zitangiye u Rwanda kubera urukundo zari zirufitiye.
Yasabye Abanyarwanda baba muri Mali ko indangagaciro intwari zagaragaje zakomeza kubaranga, bityo bakarushaho gutanga umusanzu mu kubaka u Rwanda rwa none n’urw’ahazaza.
Umunsi w’Intwari wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31. Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru.
Intwari z’u Rwanda ziri mu byiciro bitatu ari byo Imanzi kigizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange.
Icyiciro cya gatatu ni Ingenzi ariko nta ntwari n’imwe irashyirwamo.
",https://m.igihe.com/diaspora/ibikorwa/article/abanyarwanda-baba-muri-mali-bizihije-umunsi-w-intwari-amafoto,Diaspora
"U Bufaransa: Abanyarwanda bizihije Umunsi w’Intwari, banakira Ambasaderi Ngarambe i Paris","Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Abanyarwanda n’inshuti zabo batuye mu gihugu cy’u Bufaransa kuri uyu wa Gatandatu bakiriye Ambasaderi mushya, Dr. François Xavier Ngarambe banifatanya kwizihiza umunsi mukuru w’intwari.
Ni nyuma y’uko ambasaderi Dr. François Xavier Ngarambe atanze impapuro zo guhagararira u Rwanda mu Bufaransa no mu biro bya Louise Mushikiwabo Umunyamabanga mukuru w‘Umuryango mpuzamahanga w’Ibihugu bivuga Igifaransa (OIF).
Ambasaderi Dr. Ngarambe ku mugaragaro yakiriwe n‘ abanyarwanda n‘ inshuti zabo batuye mu Bufaransa, umuhango wabereye i Paris mu nzu y’ubuyobozi bw’agace k’Umujyi wa Paris yitwa ’Mairie du 3e arrondissement de Paris’.
Mu ijambo ryo guha ikaze Amb. Ngarambe, Uwase Angelique uyobora Diaspora Nyarwanda mu Bufaransa, yashimiye abanyarwanda n‘inshuti zabo baje ari benshi kwakira bwa mbere ku mugaragaro Ambasaderi mushya waje guhagararira u Rwanda mu Bufaransa, no kwizihiriza hamwe umunsi mukuru w‘Intwari.
Uwase yijeje ambasaderi Ngarambe ubufatanye kandi anamwereka Komite nshya baherutse gutora iyoboye Diaspora Nyarwanda mu Bufaransa, anifuriza abanyarwanda umwaka mushya muhire .
Amb. Ngarambe na we yafashe ijambo, ashimira abanyarwanda batuye mu Bufaransa uburyo baje kumwakirana urugwiro.
Yagize ati “Uyu munsi ntabwo uri uwo kuvuga amagambo menshi, ni uwo kwishimana. Nishimiye kubabona muri benshi tugasangira kandi tukifurizanya umwaka mushya muhire wa 2020. Igihe nitwe tukigena kwifurizanya umwaka n‘ubu birashoboka.”
Amb. Ngarambe yavuze ko bibaye mahire kuko bihuriranye n‘umunsi mukuru ukomeye mu mateka yaranze u Rwanda mu bihe bishize, aho rwibuka kandi rugashimira Intwari zitanze ngo Abanyarwanda bagere aho bageze ubu.
 Ati “ Habayeho abagabo n‘abagore bitanze bamwe bahasiga ubuzima bwabo. Uyu munsi ni uwo kubibuka bidasanzwe ahubwo dutera ikirenge mu cyabo.”
 Amb. Ngarambe yababwiye urubyiruko kugera ikirenge mu cy’intwari z’u Rwanda, bahiga kudatatira icyo gihango.
Ati ""Kwifurizanya umwaka mushya; dukwiriye guhiga ko tutazatatira igihango cy’intwari zatwitangiye ari nazo dukesha uko turi uyu munsi; dukwiye kwiyemeza kandi birashoboka kuba intwari buri wese mu kigero cye mu nshingano ze. Twese duhuriza ku ntego yo kubumbatira ubumwe bw’abanyarwanda, kubaka igihugu kigendera ku amategeko, igihugu gitekanye kandi gikungahaye kibikomora ku murimo wacu, igihugu cyasubiranye agaciro kacyo mu ruhando rw’amahanga"".
Yavuze ko inshingano yahawe azazikora neza, aha serivisi nziza abamugana bose ntawe aheje.
Pierre Aidenbaum uyobora ako gace k’Umujyi wa Paris, na we mu ijambo rye yahaye ikaze Amb. Ngarambe, ati “Murisanga muri uyu mujyi nyobora, murisanga mu Bufaransa.”
Umugoroba wanavugiwemo kandi uko abanyarwanda bo mu Bufaransa bakora igikorwa cya Connect Rwanda kigamije kugeza telefone zigezweho buri muryango mu Rwanda, bamwe bahava biyemeje kuyishyira mu bikorwa.
Ni umugoroba waranzwe n‘ubusabane kandi witabiriwa n‘abantu benshi bavuye mu nguni zose z‘u Bufaransa. Bwabaye uburyo kandi bwo gukomeza guhanahana amakuru berekana ibikorwa bafite mu minsi iri mbere.
 Abahanzi barimo Ben Kayiranga n‘ababyinnyi n‘intore zo mu itorero Inyambo za Lille mu majyaruguru y‘u Bufaransa basusurukije abitabiriye.
Inkuru mu mafoto

[email protected] 

",https://m.igihe.com/diaspora/U-Bufaransa-Abanyarwanda-bizihije-Umunsi-w-Intwari-banakira-Ambasaderi-Ngarambe-i-Paris,Diaspora
Amb Masozera yasabye Abanyarwanda gukomeza kuba intwari kugira ngo bagere ku cyerecyezo 2050,"Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi w’u Rwanda muri Kenya, Dr Richard Masozera, yavuze ko umunsi mukuru w’intwari ari umunsi ukomeye ku banyarwanda aho bari hose, kuko ubafasha kwibuka abakoze ibikorwa bidasanzwe, ari nabyo bizafasha mu kugera ku cyerecyezo gishya, 2050.
Ambasaderi Masozera yabigarutseho kuri uyu wa 1 Gashyantare 2020, ubwo Abanyarwanda baba muri Kenya n’inshuti zabo, bizihizaga umunsi w’Intwari.
Uyu ni umuhango wabaye mu gihe Abanyarwanda hirya no hino bifatanyaga mu kwibuka Intwari z’igihugu, no gukomeza kuzirikana akamaro k’ubutwari mu iterambere ry’igihugu.
Mu butumwa yatanze, Ambasaderi Dr Mosozera yibukije abari bitabiriye iki gikorwa ko mu gutangira uyu mwaka, ubutumwa umukuru w’igihugu yatanze, yabwiye Abanyarwanda ko umwaka wa 2019 warangiye neza, akabasaba gukora ngo umwaka mushya uzabe mwiza kurushaho.
Yagize ati “Perezida wa Repubulika yavuze ko hari byinshi u Rwanda rwagezeho kandi tugomba kubyishimira, harimo umutekano wakomeje kugaragara mu gihugu, ubukungu bwiyongereye, imibereho y’Abanyarwanda yateye imbere nubwo mu bice bimwe na bimwe habaye ibibazo biturutse ku ngaruka y’ibiza, ibi byose bikaba byarakozwe kubera ubufatanye bw’Abanyarwanda.”
Masozera yavuze ko umunsi w’ intwari ufasha abanyarwanda kwibuka abakoze ibikorwa bidasanzwe kugira ngo u Rwanda rube igihugu gikomeye kandi kirangwa n’indangagaciro, ubumwe, gukora cyane kandi ugakora akazi kanoze, gukunda igihugu no kuba indakemwa.
Yavuze ko izi ndangagaciro ari ngombwa ko zivugwa zikanasubirwamo kenshi, cyane cyane kugira ngo hibutswe urubyiruko kutazigera ruzibagirwa kuko arizo zatumye u Rwanda rugera aho rugeze uyu munsi.
Ati “Uyu munsi urubahirizwa aho abanyarwanda bari hose kugira ngo intwari zacu tuzubahe, tuzihe agaciro ariko na none dushimire ibyiza biri mu gihugu tunarebe imbere. U Rwanda dufite uyu munsi ni ukubera izi ntwari, ubu igihugu kimaze gutera imbere mu buryo bugaragarira Isi.”
Yavuze ko uyu mwaka abanyarwanda batangiye, bari bafite icyerekezo 2020 kandi hari byinshi byakozwemo.
Yagize ati “Yego ntabwo byose byagezweho ariko ibyinshi byateganyagwa byagezweho. Uyu munsi turavuga icyerekezo 2050, kugira ngo u Rwanda ruzakigereho ni uko indangagaciro z’intwari zigomba gukomeza gushyirwa imbere.”
Yavuze ko urubyiruko arirwo rusabwa cyane kugira uruhare muri iki cyerekezo.
Ati “Intwari zivuka buri munsi kandi ubutwari bugaragarira kuva mu bikorwa bito kugera ku bikomeye harimo nk’abasirakare batanga cyangwa batanze ubuzima bwabo ku rugamba, tugomba kuzirikana ko intwari zatubanjirije zitanze kugira ngo buri munyarwanda yaba umugore, umwana cyangwa umugabo agire uburenganzira busesuye mu gihugu cye.”
Yavuze ko mu gihe abantu bibuka intwari, batagomba kwibagirwa intwari zitazwi ziri mu bikorwa bitandukanye by’ingirakamaro mu gihugu harimo abarimu, abaganga, abasirikare, ababyeyi n’abandi.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
",https://m.igihe.com/diaspora/article/amb-masozera-yasabye-abanyarwanda-gukomeza-kuba-intwari-kugira-ngo-bagere-ku,Diaspora
USA: Abanyarwanda batuye muri Leta ya Utah bizihije umwaka mushya (Amafoto),"Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Abanyarwanda batuye muri Leta ya Utah, muri Leta Zunze Ubumwe z’Amerika bifatanyije kwizihiza umwaka mushya wa 2020, basuzuma uko uwa 2019 bafata n’ingamba ngo umwaka mushya uzarusheho kuba mwiza.
Uwo muhango wabaye kuri uyu wa Gatanu tariki ya 31 Mutarama 2020, ubera mu mujyi wa Salt Lake City muri Leta ya Utah. Witabiriwe na Ambasaderi w’u Rwanda muri Leta Zunze Ubumwe z’Amerika Madamu Mathilde Mukantabana, abasenateri n’abandi bayobozi muri Leta ya Utah.
Ambasaderi Mukantabana, yibukije Abanyarwanda gukomera ku ndangagaciro zabo ntibibagirwe aho bavuye kandi abasaba kuba ba ambasaderi b’u Rwanda mu gihugu batuyemo.
Yagarutse kandi ku mateka y’u Rwanda, yibutsa Abanyarwanda n’inshuti z’u Rwanda aho igihugu cyavuye. Yavuze ko nyuma ya Jenoside yakorewe Abatutsi igihugu cyasaga nk’aho cyapfuye ariko bitewe n’ubuyobozi bwiza ubu igihugu kiri ku myanya ya mbere mu bintu bitandukanye. Yatanze urugero rw’umubare munini w’abagore mu Nteko Ishinga Amategeko, kuza imbere mu korohereza ishoramari, kurwanya ruswa n’ibindi.
Ambasaderi Mukantabana yasoje asaba Abanyarwanda gusigasira umuco wabo, no kudatakaza indanga gaciro z’umunyarwanda.
Umuyobozi wa diaspora nyarwanda muri Leta ya Utah, Jean Claude Kamali yagaragaje ishusho rusange y’abanyarwanda batuye muri iyo Leta, agaragaza ko hejuru ya 70% bagizwe n’urubyiruko, aboneraho kubwira Abanyarwanda ko aribo mbaraga z’u Rwanda ndetse n’iz’igihugu batuye.
Kamali yagaragarije Ambasaderi Mathilde Mukantabana umubano mwiza bafitanye n’inzego za leta, anashimira Guverineri w’iyo ntara Gary Herbert , ko iyo hakozwe umunsi wo kwibuka Jenoside yakorewe Abatutsi, asohora itangazo ryo kwifatanya no gukomeza Abanyarwanda by’umwihariko abarokotse Jenoside yakorewe Abatutsi muri 1994.
Senateri Scott Howell yashimiye Ambasaderi Mukantabana kuba yagize uruzinduko muri Utah, anashimira Abanyarwanda by’umwihariko umuco mwiza wo gushyira hamwe, abashishikariza gukomeza kwitabira gahunda za Leta batuyemo.
Uyu muhango wari witabiriwe n’abantu barenga 250 barimo Abanyarwanda batuye Utah n’inshuti zabo.
",https://m.igihe.com/diaspora/article/usa-abanyarwanda-batuye-muri-leta-ya-utah-bizihije-umwaka-mushya-amafoto,Diaspora
CG Rwigamba na Bishop Rucyahana bagaragaje ipfundo ry’ubutwari bwa RPA n’ubwo mu gihe cy’abami,"Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Abanyeshuri b’abanyarwanda biga muri Maroc basabwe kwigira ku bikorwa by’indashyikirwa byaranze intwari z’igihugu bubakiye ku muco waranze abanyarwanda kuva kera, bakiyemeza kuba intwari bahereye mu kubyaza umusaruro ibyo biga.
Tariki ya 1 Gashyantare buri mwaka u Rwanda rwizihiza Umunsi w’Intwari, hibukwa ibikorwa by’indashyikirwa byaranze abantu batandukanye kugeza n’ubwo bamwe bahara ubuzima bwabo bitangira igihugu n’abagituye.
Komiseri Mukuru w’Urwego rw’Igihugu rw’Imfungwa n’Abagororwa, Gen George Rwigamba na Bishop Rucyahana John bahaye ikiganiro abanyeshuri b’abanyarwanda biga muri Maroc bari bitabiriye umuhango wo kwizihiza umunsi w’intwari.
Bombi bari muri Maroc aho bari bitabiriye inama nyafurika ku micungire y’amagereza yabereye mu Mujyi wa Rabat, ikitabirwa n’ibihugu bya Afurika 36. Yareberaga hamwe ibijyanye no kunoza imiyoborere y’amagereza ndetse n’imbogamizi mu by’umutekano urwego rw’amagereza ruhura narwo.
Mu kiganiro yatanze, Bishop Rucyahana yibukije urubyiruko ubutwari mu mateka y’abanyarwanda, agaragaza uburyo bari bariyubatse, bafite abakuru, ubutaka ndetse bunze n’ubumwe, aho yashimangiye ko byatumye abakoloni barushaho kubanga cyane ko umwami yari afite gahunda inoze yo kurengera abaturage be.
Yagaragaje ko ubwo bumwe aribwo bwatumye mu gihe abacakara bakurwaga muri Afurika, ibindi bihugu byakuwemo abaturage ariko mu Rwanda birananirana kuko umwami yavuze ko “nta munyarwanda ucuruzwa nk’itungo”.
Rucyahana yavuze ko mu gushaka gusenya ubumwe bw’abanyarwanda, abakoloni babashyizemo umwiryane utarigeze ubaho kuko bose “bari rubanda rw’umwami” biza no kugeza kuri Jenoside yakorewe Abatutsi.
Yavuze ko ubutwari bwizihizwa kuri uyu munsi “bushobora kuba intandaro y’uko uhemukirwa n’abatinya ubutwari bwawe, cyangwa bukagufasha kwisubiza agaciro kawe”.
Komiseri wa RCS, CG George Rwigamba, nk’umwe mu basirikare bagize uruhare mu rugamba rwo kubohora igihugu, yavuze ibihamya ubutwari bwo kubohora igihugu, aho yababwiye ko “bwagaragaye mu mitunganyirize n’imitegurire y’urugamba, Perezida Kagame yayoboye. Yateguye urugamba rwacu nka RPA ategura n’urugamba rwo gutsinda Habyarimana”.
Yavuze ko ari umwe mu basirikare 600 ba RPA bari i Kigali muri CND aho na none ubutwari bwa Perezida Kagame wari uyoboye urugamba bwongeye kwigaragaza, kubera uburyo yabaremyemo icyizere, akababwira ko nubwo bakikijwe na batayo esheshatu ntacyo bazaba.
Rwigamba yavuze ko ubutwari bwaranze Perezida Kagame mu gutegura urugamba rwo kubohora igihugu aribwo bwagejeje ku guhagarika Jenoside.
Yavuze ko magingo aya, urugamba rw’amasasu rwarangiye, ko urubyiruko rukwiye kugaragaza ubutwari bwarwo rurwana intambara ikomeza urugendo rw’iterambere ry’igihugu.
Ati “ Urugamba rwanyu rugomba intwari muri siyansi, rugakumira ibikorwa byashingira ku bumenyi byibasira igihugu, ugiye kubatera mukamurwanya mwifashishije ikoranabuhanga, ubutwari bwanyu buri mu kubungabunga ubukungu bw’igihugu, buri mu kwiga mukazavura neza abanyarwanda.”
Abanyeshuri 44 nibo bari bitabiriye ibi biganiro, aba ni abiga mu Mujyi wa Rabat kuko mu yindi mijyi bari mu gihe cy’ibizamini.
Umunsi w’Intwari wizihijwe kuri uyu wa 1 Gashyantare wabanjirijwe n’icyumweru cy’Ubutwari cyatangiye ku wa 24 Mutarama 2020 gisozwa ku wa 31 Mutarama.
Cyaranzwe n’imikino itandukanye n’ibiganiro byabereye mu bigo bya Leta, ibyigenga no muri za kaminuza n’amashuri makuru no hirya no hino ku Isi ahari abanyarwanda.
Intwari z’u Rwanda ziri mu byiciro bitatu ari byo Imanzi igizwe n’Umusirikare utazwi na General Major Fred Gisa Rwigema; Imena zirimo Umwami Mutara wa III Rudahigwa, Rwagasana Michel, Agathe Uwiringiyimana, Niyitegeka Félicité n’Abanyeshuri b’Inyange. Icyiciro cya gatatu n’Ingenzi ariko nta ntwari n’imwe irashyirwamo.
Urwego rushinzwe Intwari z’Igihugu, Imidari n’Impeta by’Ishimwe rutangaza ko hamaze gukorwa urutonde rw’abazongerwa mu ntwari z’u Rwanda ndetse rushobora gushyirwa ahagaragara bidatinze.
Kuva mu myaka itatu ishize hakozwe ubushakashatsi bwasize hatanzwe abantu 76 bazavamo abagirwa intwari n’abazahabwa impeta z’ishimwe.
Izo mpeta zamaze no gutumizwa ziri mu byiciro birindwi zizambikwa abagaragaje ibikorwa by’ubutwari bijyanye n’ubwitange bushobora no gutwara ubuzima bwabo; ibyo gutsura umubano w’u Rwanda n’amahanga; kurwanya ibinyoma; guteza imbere umuco no kuba indashyikirwa mu kunoza umurimo uteza imbere igihugu.
",https://m.igihe.com/diaspora/article/maroc-gen-rwigamba-na-bishop-rucyahana-bagaragaje-ubutwari-bwa-rpa-n-ubwo-mu,Diaspora
"U Buholandi: Abanyarwanda bishimiye ibyagezweho mu 2019, basabwa kwinjira muri Connect Rwanda","Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Abanyarwanda baba mu Buholandi bifatanyije n’inshuti zabo mu gikorwa cyo kwifurizanya umwaka wa 2020, kwishimira ibyagezweho no gufata ingamba nshya mu kunoza ibyakozwe cyangwa ibitaragenze neza.
Iki gikorwa cyateguwe na Ambasade y’u Rwanda ifatanyije na Diaspora Nyarwanda mu Buholandi cyabereye muri Hilton Hotel i Den Haag ku wa 25 Mutarama 2020.
Mu ijambo rye Ambasaderi w’u Rwanda mu Buholandi, Jean Pierre Karabaranga yifurije Umwaka mushya muhire wa 2020 Abanyarwanda n’inshuti zabo.
Yashimiye Komite ya Diaspora ku bikorwa by’indashyikirwa byagezweho mu 2019 n’Abanyarwanda bayibaye hafi bakabyitabira uko batumirwaga.
Yagize ati “Umwaka ushize wabaye mwiza cyane kuko watanze umusaruro mu mihigo myinshi yari yifujwe kugerwaho. Ubu u Rwanda ruhagaze neza haba mu bukungu, umutekano n’ububanyi n’amahanga.’’
“Ku rwego rwa Ambasade twakoze byinshi dufatanyije, ndabashimira ko twafatanyije umuhango wo Kwibuka ku nshuro ya 25 Jenoside yakorewe Abatutsi; nyuma habayeho na gahunda yo Kwibohora ku nshuro ya 25 ndetse no kwizihiza Umunsi Mpuzamahanga w’Abagore.’’
Ibi bikorwa ni bimwe mu bihuza Abanyarwanda baba mu mahanga bikababera ahantu ho guhurira no gukura amasomo ku bo baribo, kubaka ubumwe no gukomeza inzira y’iterambere.
Ambasaderi Karabaranga yagize ati “Umubare w’inshuti z’u Rwanda n’uw’abashoramari urakomeza kwiyongera. Ku rwego rwa diaspora, twagize abantu benshi bitabiriye Umushyikirano kandi baduhagarariye neza. Abanyarwanda benshi bakomeje kujya bataha bakajya gusura igihugu cyabo kandi igishimishije nuko harimo n’urubyiruko rwinshi. Hari abitabiriye Youth Connect 2019 n’itorero 2019.’’
Abanyarwanda bitabiriye iki gikorwa banibukijwe serivisi bashobora kubona babwiwe ko bashobora kuzisanga muri Ambasade y’u Rwanda mu Buholandi.
Amb. Karabaranga yakomoje ku buryo bushya bwo gusaba urupapuro rw’inzira (Passport) rushya rw’u Rwanda.
Ati “Abifuza gusaba Passport nshya cyangwa se kwandikisha imitungo, mugane ambasade yanyu tubahe izo serivisi.’’
Yakomeje abasaba kwinjira muri gahunda igamije kugeza telefoni zigezweho ku baturage b’u Rwanda. Ati “Nagira ngo kandi mbashishikarize kandi kwitabira Connect Rwanda.’’
Ku wa 20 Ukuboza 2019 nibwo MTN Rwanda yatangije ubukangurambaga bwa Connect Rwanda Challenge, maze ibigo n’abantu ku giti cyabo batangira kwiyemeza umubare wa telefoni zigezweho bazatanga zigahabwa abadafite ubushobozi bwo kuzigurira hirya no hino mu gihugu.
MTN Rwanda iteganya ko abantu bose bazahabwa izi telefone muri ubu bukangurambaga bazahabwa na Sim Card iriho na 1GB ya Internet mu gihe cy’amezi atatu ya mbere, mu kugabanya imbogamizi ku bantu bazitirwa no kubura internet.
Muri telefoni ibihumbi 40 zimaze kwiyemezwa n’abantu batandukanye izigera ku bihumbi 20 ni izikorerwa mu Rwanda n’Uruganda rwa Mara Phone.
Ambasaderi Karabaranga yasabye Abanyarwanda kwitabira gahunda igamije gufasha Abanyarwanda bari muri Dispora gutanga umusanzu mu kubaka igihugu cyabo bakoresheje ubumenyi n’ubunararibonye bahahiye mu mahanga.
Ubu busabe bushingiye ku mwanzuro wa munani wavuye mu gitekerezo cyatanzwe n’Umunyarwanda utuye mu Buholandi mu Nama y’Umushyikirano ya 2019.
Umuyobozi wa Diaspora Nyarwanda mu Buholandi, Ndabarasa Claude, yashimiye abitabiriye igikorwa.
Ati “Mumfashe dushimire ubuyobozi bwa Ambasade bwemeye ko dufatanya iki gikorwa, tunabashimire uburyo batuba hafi mu bikorwa byose dutegura hano mu Buholandi nk’Abanyarwanda. Turabyishimira cyane.’’
Mu ijambo rye yagaragaje ibyo Diaspora Nyarwanda mu Buholandi yagezeho mu 2019 ndetse anamurika ibyo bifuza kugeraho mu 2020.
Umugoroba wasojwe mu isangira n’ubusabane bwabereyemo igitaramo gakondo cyacinyiwemo akadiho.
[email protected]
",https://m.igihe.com/diaspora/ibikorwa/article/u-buholandi-abanyarwanda-bishimiye-ibyagezweho-mu-2019-basabwa-kwinjira-muri,Diaspora
U Bufaransa: Hamuritswe urwibutso rwa Jenoside yakorewe Abatutsi rwubatswe i Strasbourg,"Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Mu Mujyi wa Strasbourg mu Bufaransa, hamuritswe ku mugaragaro urukuta rw’urwibutso nk’ikimenyetso cyo kwibuka ubuziraherezo jenoside yakorewe Abatutsi mu Rwanda mu 1994.
Iki gikorwa cyabaye kuri uyu wa Mbere tariki 27 Mutarama, akaba ari n’umunsi wo kwibuka Jenoside no kurwanya ibyaha byibasira inyokomuntu.
Uru rukuta rwanditseho interuro ivuga ko ‘mu Rwanda muri 1994 hishwe abarenze Miliyoni y’abantu bazira ko bavutse ari Abatutsi gusa. Ntibizongere kubaho ukundi’.
Umuhango wo kumurika uru rukuta witabiriwe na Amb. Dr Ngarambe Jean François-Xavier, uhagarariye u Rwanda mu Bufaransa, Umuyobozi w’Umujyi wa Strasbourg, Roland Ries, Umuyobozi w’ishyirahamwe Amariza d’Alsace, Immaculée Mpinganzima Cattier na Jeanne Kayigirwa Allaire wari uhagarariye umuryango Ibuka-France.
Mu kiganiro yagiranye na IGIHE, Umuyobozi w’umujyi wa Strasbourg, Roland Ries, yavuze ko gushyira uru rukuta muri uyu mujyi byatewe n’impamvu ebyiri nyamukuru. Iya mbere ni uko aherutse mu Rwanda akibonera n’amaso amwe mu mateka ya Jenoside yakorewe abatutsi n’uburyo asigasirwa.
Avuga ko indi mpamvu ari uko ari umuyobozi w’umujyi uzwiho kubahiriza ukwishyira ukizana kw’ikiremwamuntu mu Burayi, ibyabaye mu Rwanda bikaba binyuranye cyane n’ubwo burenganzira bwa muntu bashyigikiye.
Roland Ries asaba aabarokotse Jenoside kutibagirwa ariko bakarenga akababaro ntikabaherane kugira ngo babeho neza n’abazabakomokaho bose.
Ati “Bakomeze biyubakire igihugu kitarangwamo amacakubiri nk’uko nabibonye mu Rwanda, igihugu gikomeye mu kwiyubaka bishingiye mu mbaraga bikuyemo nyuma ya Jenoside yakorewe Abatutsi”.
Uhagarariye u Rwanda mu Bufaransa, Amb.Dr Ngarambe Jean François-Xavier, yashimiye abanyarwanda n’inshuti zabo zituye mu nkengero za Strasbourg, bitabiriye uyu muhango wo kumurika ikimenyetso cyo kwibuka ubuziraherezo jenoside yakorewe Abatutsi mu Rwanda 1994.
Ati “Ni igikorwa gikomeye rero ku mpamvu nyinshi, cyane cyane abacitse ku icumu rya jenoside yakorewe Abatutsi babone aho kwibukira ababo, kandi babone ko ababo bahawe agaciro hano mu Bufaransa, n’abahatuye cyangwa bahagenda bakaba basobanukirwa n’uko iyi jenoside yateguwe ikanashyirwa mu bikorwa”.
Yakomeje avuga kandi ko ari no kwereka abahakana ku nyungu zabo bwite ko jenoside yakozwe, ko bibeshya.
Ati “Ntituzemera ko babica kandi bgashaka no kubasiba mu bantu babayeho mu Isi dutuye”.
Uwari uhagarariye Ibuka-France, Jeanne Allaire, yavuze ko iki gikorwa giteye ishema kuko abarokotse jenoside yakorewe Abatutsi batuye muri aka karere babonye ahantu bazajya byibura bajya kwibukira imiryango n’inshuti zabo bishwe bazira uko bavutse.
Ati “Tukaba nka Ibuka-France, duhamagariye indi mijyi isigaye yose kuduha aho twajya twibukira kandi bikaba biri mu byo twiyemeje ko buri Mujyi wa hano waduha ahantu dushyira urwibutso rw’amateka yacu muri jenoside yakorewe Abatutsi mu Rwanda”.
Jeanne Allaire avuga ko bamaze kugira ho kwibukira mu mijyi nka Paris, Strasbourg, Toulouse n’ahandi ariko bidahagije bazakomeza kubwira n’abandi basigaye ndetse bategereje ko no ku rwego rw’igihugu cyose babaha aho kwibukira kuko kugeza uyu munsi bigarukira mu bayobozi b’imijyi gusa.
Mpinganzima Cattier Immaculée, uyobora ishyirahamwe ryafatanyije n’umujyi wa Strasbourg gutegua iki gikorwa yashimiye Umuyobozi w’umujyi wa Strasbourg Roland Ries kuko yabigizemo uruhare rukomeye kuko bitari byoroshye.
Ati “Twabisabye hashize imyaka 10 none bibaye impamo, ubu rero tubonye koko aho dushobora kujya tuza kwibukira nko muri Mata, ku bwanjye rwose ndishimye kuko iki gikorwa cyararwanyijwe ariko ababirwanyaga turabatsinze”.
Akomeza avuga ko ari iby’agaciro kuko iki kimenyetso gishyizwe mu mujyi ukomeye ufatwa nk’umurwa mukuru w’ u Burayi, kandi ukaba umujyi ufite amateka akomeye mu gihugu cy’u Bufaransa.
Alain Gauthier yongeyeho ko iki gikorwa kiri no mu rwego rwo kwereka abakoze jenoside bidegembya ko byose bishoboka, ko abacitse ku icumu batazahwema kurengera uburenganzira bwabo, ko ibyo bakoze bazabibazwa uko byagenda kose.
Yakomeje avuga ko aho batuye i Reims basabye urwibutso ariko bagitegereje bizeye ko umunsi uzagera bakabereka aho bashyira urwibutso.
[email protected]
",https://m.igihe.com/diaspora/article/u-bufaransa-hamuritswe-urwibutso-rwa-jenoside-yakorewe-abatutsi-rwubatswe-i,Diaspora
Amb. Kirabo Kacyira yatanze impapuro zimwemerera guhagararira u Rwanda muri Ghana,"Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Ambasaderi Dr. Aissa Kirabo Kacyira yashyikirije Perezida wa Ghana, Nana Addo Dankwa Akufo-Addo, impapuro zimuhesha uburenganzira bwo guhagararira u Rwanda muri icyo gihugu.
Dr. Aissa Kirabo yashyikirije Perezida Nana Addo izo mpapuro kuri uyu wa Mbere, tariki ya 27 Mutarama 2020 mu Ngoro ye iherereye mu Murwa Mukuru Accra.
Ambasaderi Dr. Aissa Kirabo Kacyira abinyujije ku rukuta rwe rwa Twitter, yijeje Abanyarwanda n’Abanya-Ghana kuzarushaho kunoza inshingano yahawe ndetse anashimira Perezida Paul Kagame, wamugiriye icyizere cyo guhagararira u Rwanda muri Ghana.
Mbere yo guhabwa inshingano zo guhagararira u Rwanda muri Ghana, Dr Aissa Kirabo Kacyira yakoraga mu Ishami ry’Umuryango w’Abibumbye rishinzwe imiturire.
Inshingano zo guhagararira u Rwanda muri Ghana yazihawe na Perezida wa Repubulika, Paul Kagame, tariki ya 15 Nyakanga 2019, ubwo hashyirwagaho abahagarariye u Rwanda mu bihugu 15 by’amahanga.
Dr Aissa Kirabo Kacyira afite izina rizwi mu bijyanye na politiki mu Rwanda. Yayoboye Umujyi wa Kigali hagati ya 2006 na 2011, icyo gihe yari asimbuye Mutsindashyaka Théoneste. Uwo mwanya yawugezeho avuye no mu Nteko Ishinga Amategeko y’u Rwanda aho yari Intumwa ya rubanda.
Ghana yahawe guhagarariramo inyungu z’u Rwanda ni igihugu gisanganywe umubano mwiza narwo. Stanislas Kamanzi ni we wari Ambasaderi warwo kuva ku wa 2 Kamena 2017.
Ambasade y’u Rwanda muri Ghana yafunguwe nk’umusaruro w’ibiganiro Perezida Kagame yagiye agirana na mugenzi we w’icyo gihugu, Nana Akufo-Addo.
Muri gahunda yo kwihutisha iterambere no kuvugurura imibereho myiza y’abaturage (NST1) inajyanye n’iya guverinoma y’imyaka irindwi, igaragaza ko ishoramari ry’abanyamahanga ari imwe mu nzira izafasha mu iterambere ry’ubukungu bushingiye ku mubano u Rwanda rufitanye n’ibindi bihugu.
Ghana n’u Rwanda bifitanye umubano wihariye ugamije kunoza imibereho myiza y’abaturage babyo.
Ibihugu byombi byasinyanye amasezerano y’ubufatanye mu by’ikirere, yatumye kuva ku wa 2 Kamena 2013, Sosiyete Nyarwanda y’Ubwikorezi bwo mu kirere, RwandAir itangira ingendo zigana mu Mujyi wa Accra.
Ingendo za RwandAir zoroheje ubuhahirane hagati y’ibihugu byombi, zinazamura imigenderanire mu bacuruzi n’abashoramari babiturukamo cyane ko mu 2014 Urugaga rw’Abikorera mu Rwanda (PSF) rwasinyanye n’Urwego rushinzwe Ubucuruzi muri Ghana amasezerano y’ubufatanye agamije guteza imbere ishoramari mu buhinzi bwa kijyambere, ubukerarugendo, inganda zikora imyenda, ishoramari mu bwubatsi no mu bucukuzi bw’amabuye y’agaciro.
",https://m.igihe.com/diaspora/article/amb-kirabo-kacyira-yatanze-impapuro-zimwemerera-guhagararira-u-rwanda-muri,Diaspora
U Buholandi: RDB yijeje abikorera ubufatanye mu iterambere ry’ubukerarugendo,"U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
U Rwanda ruri mu bihugu byitabiriye Imurikagurisha Mpuzamahanga ry’Ubukerarugendo rya Vakantiebeurs riri kubera mu Mujyi wa Utrecht mu Buholandi.
Vakantiebeurs igeze ku munsi wa gatatu yatangiye tariki ya 15, izarangira ku wa 19 Mutarama 2020.
Ku nshuro ya 13 ibigo bitandukanye byo mu Rwanda bikora ibijyanye n’ubukerarugendo bigatanga n’izindi serivisi zijyana nabwo byitabiriye iri murikagurisha ngarukamwaka.
U Rwanda rwamurikiye abaryitabiriye amahirwe y’ubukerarugendo ari mu gihugu binyuze muri gahunda ya ‘Visit Rwanda’ igamije gushishikariza abanyamahanga kurusura.
Leta y’u Rwanda binyuze mu Kigo cy’Igihugu cy’Iterambere (RDB) yishimira uburyo ibigo by’ubukerarugendo bitera imbere bikanitabira gahunda zo kumurika ubukerarugendo bw’urwa Gasabo mu mahanga.
Imurikagurisha rya Vakantiebeurs ryitabiriwe n’abayobozi b’ibigo byo mu Rwanda, bagize amahirwe yo guhura n’ibigo bikomeye by’ubukerarugendo ku migabane irimo uw’i Burayi, Amerika, Aziya n’ahandi.
Inyungu ziri muri iki gikorwa zishingiye ku kureba uko hanozwa ubufatanye hagati y’impande zombi, kwerekana ubwiza bw’u Rwanda no gushishikariza abantu kuzarusura.
U Rwanda ruhagarariwe muri iki gikorwa na RDB, Sosiyete Nyarwanda y’Ubwikorezi bwo mu Kirere, RwandAir [ihagarariwe mu Bubiligi, u Budage no mu Buholandi na Gashumba Charles Damascène], Ambasade y’u Rwanda mu Buholandi n’ibigo by’ubukerarugendo birimo Amahoro Tours ihagarariwe na Bakunzi Greg, Palast Tours and Travel ihagarariwe na Rutagarama Aimable na Wildlife Tours-Rwanda iyobowe na Mugisha Davson.
Bakunzi Greg yabwiye IGIHE ko kwitabira imurikagurisha hari byinshi babyungukiyemo.
Yagize ati “Uko tuje twiga ibintu bishya kandi tugahura n’abantu batandukanye kandi buri mwaka abaza badusanga bariyongera. Ibihugu duturanye usanga kuri stand baza kutubaza bati ‘mubigenza mute ngo mubone abantu benshi bashishikazwa no kuza gusura u Rwanda’.’’
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Yavuze ko bitanga icyizere ko imbere ari heza bijyanye n’ubufasha bw’u Rwanda mu guteza imbere ubukerarugendo.
Mugisha Musonera Davson we yavuze ko amamurikagurisha y’ubukerarugendo yafunguriye amarembo u Rwanda.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bindi byo kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Yakomeje agira ati “Ikindi ni uko ubukerarugendo bwacu tutakivuga gusa ingagi…, ahubwo tuvuga n’ibigize Umuco Nyarwanda waho bazasura n’utundi turere tw’u Rwanda tukamenyekana, ukajya i Kibeho, i Nyanza, Muhazi, Rusomo n’ahandi.’’
Umuyobozi ushinzwe kumenyekanisha Ubukerarugendo muri RDB, Linda Mutesi, yavuze ko Leta y’u Rwanda yishimira uko ibigo by’ubukerarugendo bitera imbere.
Ati “Ntibahwemye kwitabira izi gahunda zo kumurika ubukerarugendo bw’u Rwanda, ubu bufatanye rero buzakomeza gushyirwamo imbaraga ku mpande zombi nta kabuza.’’
Yavuze ko stand y’u Rwanda mu Imurikagurisha rya Vakantiebeurs yasuwe cyane n’abo mu bihugu bitandukanye.
Yakomeje ati “Twari twabatumiye hano kuri stand y’u Rwanda, bitabiriye ari benshi ku buryo bushimishije. Ibiganiro twagiranye, amakuru twahanye azatuma iminsi tuzamara hano ivamo umusaruro kuko guhura ni inyungu nyinshi.’’
Linda yavuze ko iterambere ry’ubukerarugendo ridakwiye guharirwa Leta gusa.
Ati “Iyo urebye muri iyi myaka ishize biragaragara cyane ko ubukerarugendo bwateye intambwe igaragara. Nkatwe ababukora nk’umwuga ni ugushyiraho akacu ntitubiharire gusa Leta. Tugomba kongera ingufu n’umubare w’ibigo bikora ubukerarugendo, tugakomeza kubaka amahoteli n’ibindi bijyanye no kwakira abashyitsi by’ibihe tugezemo no guhugura abakozi n’ibindi.’’
The Vakantiebeurs ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
[email protected]
",https://m.igihe.com/diaspora/article/u-buholandi-rdb-yijeje-abikorera-ubufatanye-mu-iterambere-ry-ubukerarugendo,Diaspora
Visit Rwanda yamuritswe mu imurikagurisha rya Vakantiebeurs 2020 mu Buholandi (Amafoto),"U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
U Rwanda rwamurikiye abitabiriye imurikagurisha rya Vakantiebeurs 2020 riri kubera mu Mujyi wa Utrecht mu Buholandi, amahirwe y’ubukerarugendo ari mu gihugu binyuze muri gahunda ya ‘Visit Rwanda’.
Imurikagurisha rya Vakantiebeurs riteganyijwe ku wa 16-19 Mutarama 2020. Ryitabirwa n’ibigo bikomeye by’ubukerarugendo ku Mugabane w’u Burayi n’Isi muri rusange.
Muri ‘Visit Rwanda’, abahagarariye ibigo byo mu Rwanda beretse bagenzi babo bo mu Buholandi amahirwe ari mu bukerarugendo bw’u Rwanda n’uko yabyazwa umusaruro.
Mu imurikagurisha rya The Vakantiebeurs, u Rwanda ruhagarariwe n’Ikigo cy’Igihugu cy’Iterambere, RDB, Sosiyete Nyarwanda y’Ubwikorezi bwo mu Kirere, RwandAir, Ambasade y’u Rwanda mu Buholandi n’ibigo by’ubukerarugendo birimo Heritage Safaris, Amahoro Tours, Palast Tours and Travel na Wildlife Tours-Rwanda.
Abayobozi baryitabiriye barimo Ambasaderi w’u Rwanda mu Buholandi, Karabaranga Jean Pierre; Umuyobozi muri RDB Ushinzwe kumenyekanisha ubukerarugendo, Mutesi Linda na Ildephonse Kambogo ushinzwe ibijyanye n’Ubusesenguzi mu by’Ubukerarugendo.
The Vakantiebeurs izamara iminsi ine, ihuza abahanga mu by’ubukerarugendo, harebwa n’uko bakorana. Ni imurika ritegerejwemo abashyitsi 50,000 mu gihe abazamurika basaga 200. Ifatwa nk’amahirwe ku bukerarugendo bw’u Rwanda bwo gukorana n’ubw’u Buholandi n’andi masoko akomeye yabufasha gutera imbere.
Umuyobozi uhagarariye Visit Rwanda mu Buholandi, Harry Betist, yavuze ko “Ni umwanya mwiza wo guhura n’abafatanyabikorwa bacu no kwishimira intambwe ubukerarugendo bumaze gutera no kureba uko itasubira inyuma.’’
Usibye ibizabera muri The Vakantiebeurs, hanateganyijwe igikorwa cyiswe B2B, aho abaserukiye ibigo bitwara abakerarugendo mu Rwanda bazahura n’ibigo binini byo mu Buholandi bicuruza ubukerarugendo. Iki gikorwa giteganyijwe kubera i LaHaye ku wa 20 Mutarama 2020, cyateguwe na Ambasade y’u Rwanda mu Buholandi cyitezwemo Abaholandi bagera kuri 35.
Abanyarwanda bazacyitabira barimo; Sifa Uwera wo muri Heritage Safaris, Greg Bakunzi wo mu Amahoro Tours, Aimable Rutagarama wo muri Palast Tours, David Mugisha wo muri Wildlife Tours and Travels na RwandAir.
Kuri ubu isoko ryo mu Buholandi riza mu myanya umunani ya mbere, mu kugira abakerarugendo benshi bakorana n’u Rwanda. Abarusura biyongereyeho 11.9 %, bavuye ku 4918 mu 2017 bagera kuri 5501 mu 2018.
Ibi bikorwa by’imurikagurisha rigamije kumenyekanisha ubukerarugendo bw’u Rwanda byiyongera ku bikorwa bikomeye mu kubumenyekanisha birimo amasezerano rwasinye n’amakipe ya Arsenal na Paris St Germain ndetse na Filime ya Rwanda: The Royal Tour.
Imibare yo mu Ukuboza yerekana ko Abanyarwanda 142000 bafite akazi mu bukerarugendo, bageze kuri uwo mubare bavuye ku 90000 bariho mu 2017.
Guverinoma yihaye intego ko mu 2024 inyungu u Rwanda ruvana mu bukerarugendo izagera kuri miliyoni $800 zivuye kuri miliyoni $404 yinjiye mu 2017.
",https://m.igihe.com/diaspora/article/visit-rwanda-yamuritswe-mu-imurikagurisha-rya-vakantiebeurs-2020-mu-buholandi,Diaspora
Larousse yemeye gukosora inyandiko yanenzwe gupfobya Jenoside yakorewe Abatutsi ,"Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Umwunganizi w’Ihuriro ry’Abanyarwanda batuye mu Bufaransa (Communauté Rwandaise de France, CRF), Me Gisagara Richard, yavuze ko ubuyobozi bw’inzu y’ubwanditsi ikomeye mu Bufaransa, Éditions Larousse, bwemeye gukosora imvugo bwakoresheje mu nkoranyamagambo yabwo, ko mu Rwanda habaye intambara hagati y’amoko.
Mu kiganiro yagiranye na IGIHE, Me Gisagara yavuze ko mu gisubizo bamuhaye ku ibaruwa yabandikiye, ubuyobozi bwa Larousse “bwiyemeje ko bugiye guhindura ibyanditswe muri iki gitabo kigenewe urubyiruko noneho bugakoresha ijambo nyir’izina, ‘jenoside yakorewe Abatutsi’ mu gitabo kindi kigiye gusohoka.”
Imvugo yanenzwe bikomeye yakoreshejwe mu nkoranyamagambo ya Larousse Junior. Iyo nyandiko y’umwaka wa 2020, aho iyo abanditsi iyo igeze ku Rwanda, basobanura ingano yarwo, umurwa mukuru, abaturage n’aho ruherereye, ariko hasi bakagira bati “icyo gihugu kimwe n’u Burundi, cyashegeshwe n’intambara hagati y’ibice bibiri by’abaturage bakigize, Abahutu n’Abatutsi.”
Me Gisagara avuga ko nubwo yishimiye icyo cyemezo cya Larousse cyo guhindura imvugo, atanyuzwe na gato n’ibisobanuro ubuyobozi bwatanze, ko bwahisemo kudakoresha ijambo jenoside, “Ngo kuko ari igitabo kigenewe abana b’imyaka irindwi kugera ku 11,” bityo ngo ntibabasha kumva neza Jenoside yakorewe Abatutsi.
Me Gisagara yakomeje ati “Mu kinyarwanda bavuga ko umwana apfa mu iterura. Ntabwo rero watangira umubwira ibinyoma ngo wizere ko uzabihindura amaze gukura.”
Yavuze ko agiye kungurana ibitekerezo n’abayobozi ba CRF ngo barebe niba bemera ibyo bisobanuro bya Larousse cyangwa niba bafata izindi ngamba, cyane cyane ko indi nkoranyamagambo nshya ya Larousse ishobora gusohoka mu mwaka utaha.
Byaba bivuze ko abana bose bazaba basoma iyo iri kugurishwa, bagakomeza guhabwa “izi nyigisho zinyuranye n’ukuri. Ni ibintu bibabje bigomba kwamaganwa.”
Umunyamabanga Nshingwabikorwa wa Komisiyo y’Igihugu yo Kurwanya Jenoside, CNLG, Dr Bizimana Jean Damascène, aheruka kuvuga ko mu Bufaransa atari ubwa mbere ibikorwa byo gupfobya jenoside yakorewe Abatutsi bikorwa n’abantu ku giti cyabo, bityo uburyo bazemera gukosora ibyo bakoze bizagaragaza icyemezo cya nyuma kizafatwa.
Ati ""Nibakomeza gutsimbarara kuri iyo nyito [bazajyanwa mu nkiko] kuko mu Bufaransa bwose itegeko rihari ryemera ko umuntu ku giti cye, umuryango, ishyirahamwe ndetse n’urundi rwego rwose, rushobora gutanga ikirego rushingiye ku gihari.”
Mu mpera z’umwaka ushize wa 2019, umwanditsi Charles Onana ukomoka muri Cameroun, nawe yarezwe mu butabera bwo mu Bufaransa n’ishyirahamwe ry’Abanyarwanda baba muri icyo gihugu, kubera ibikorwa bye byo guhakana n’ipfobya rya Jenoside yakorewe Abatutsi.
Inkuru wasoma: Larousse ishobora kujyanwa mu nkiko izira gupfobya Jenoside yakorewe Abatutsi
[email protected] 
",https://m.igihe.com/diaspora/ibikorwa/article/larousse-yemeye-gukosora-inyandiko-yanenzwe-gupfobya-jenoside-yakorewe-abatutsi,Diaspora
Umuhanzi Weya Viatora yatumiwe mu Bubiligi mu iserukiramuco mpuzamahanga,"Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Umuhanzi Weya Marie Viatora yatumiwe mu iserukiramuco rizwi nka Congolisation rizahuriza mu Bubiligi abahanzi batandukanye hagamijwe gusangizanya ubunararibonye ku iterambere ry’umuziki.
Iri serukiramuco ry’umuco mpuzamahanga rizabera mu Mujyi wa Bruxelles ahitwa KVS, Théâtre Royal Flamand tariki ya 16 Mutarama 2020 guhera saa mbiri z’umugoroba mu gikorwa cy’umukino wiswe ‘‘Révolution rap-une histoire Africaine’’.
Weya azanitabira ibirori by’isozwa rya Congolisation Festival biteganyijwe ku wa 18 Mutarama 2020.
Uyu muhanzi w’imyaka 23 amaze kumenyekana mu ruhando rw’abanyamuziki bafite impano mu Rwanda no mu mahanga.
Yatumiwe muri Congolisation Festival bigizwemo uruhare n’Ikigo Rwanda Arts initiative (RAI) cyashinzwe na Dorcy Rugamba wiyemeje gufasha abahanzi b’Ababanyarwanda gukora ubuhanzi bw’umwuga bukanabatunga, gifatanyije na Théâtre KVS.
Rugamba yabwiye IGIHE ko bahisemo gutumira Weya mu gufasha umuziki we kuzamuka biruseho.
Yagize ati “Twatumiye Weya kugira ngo aze yimenyereze akorane n’abahanzi b’umwuga afungure amaso, amenyere. Ibi biri muri gahunda ya Rwanda Arts Initiative aho dufata umuhanzi tukamushakira uburyo bwo kwihugura ku rwego ahura n’abandi kandi ahantu hazwi nk’aha muri KVS. Théâtre Royal Flamand ni ahantu hazamuha isura yo ku rwego twifuza na we yifuza kugeraho, azahahurira n’abahanzi bakomeye, azabona ibikoresho n’imikorere yo ku rwego rw’umwuga maze bimubere impamba mu minsi iri imbere.’’
Yakomeje agira ati “Umuhanzi tuzanye kandi ahabwa naho akorera twakwita ko yiherera akiha gahunda akiga gukora no gukoresha igihe cyose afite mu guhanga ari wenyine ibindi yabisize ku ruhande.’’
Rugamba yakomeje avuga ko bifuza ko Abanyarwanda nka Weya indirimbo zabo mu minsi iri imbere bifuza kuzibona no mu nzu zikomeye z’ubucuruzi bw’ibihangano ku rwego mpuzamahanga nka Fnac mu Burayi kandi zikinjiza amafaranga yatunga abahanzi.
Ubu bufasha buhabwa abahanzi b’ingeri zitandukanye barimo abandika, abaririmba, abakina filimi cyangwa amakinamico n’ibindi.
Rugamba yasabye Abanyarwanda kuzajya gushyigikira Weya no kumuremamo icyizere cyo kuvamo umuhanzikazi ukomeye.
Weya mu kiganiro yagiranye na IGIHE yavuze ko yishimiye kuba yaratoranyijwe mu bahanzi bazitabira iserukiramuco rizabera mu Bubiligi.
Ati “Tuzahura n’abandi bahanzi turebe icyo twabigiraho, tuzahuza ubwo bunararibonye turebe icyo twakora kinini mu buryo bwagutse.’’
Iserukiramuco rya Congolisation rizwi nka Festival Afro-Diaspo-Arts riberamo ibikorwa bitandukanye birimo amamurika, imbyino, amakinamico, umuziki, filime n’inama zagutse. Ni ku nshuro ya gatanu rigiye kuba.
Weya azanafashwa gutunganya album ye ya kabiri abifashijwemo na studio zikomeye mu Bubiligi zirimo iya Sunny Side Inc iyoborwa na Nicolas Lefèvre na Bionix ya Christian Dessart afatanyije na Rachid Mir zifitanye imikoranire na Rwanda Arts Initiative.
Muri uwo mushinga aranateganya no gukorana indirimbo n’umuhanzi Gaël Faye, bahuye ubwo uyu muhanzi yamurikaga igitabo cye yise “Le Petit Pays.’’
Weya yavukiye mu Mujyi wa Kigali ku wa 9 Nyakanga 1996 mu Murwa Mukuru wa Kigali. Yatangiye kwiyumvamo impano yo kuririmba ari umwana muto w’imyaka ine.
Ati “Kuva ndi umwana muto nakundaga kuririmba, aho menyeye ubwenge nisanze ndirimba naba mbabaye naba nishimye; mbese uyu ni umuhamagaro kuri jye numva nta kintu nabisimbuza kuko ni ubuzima bwanjye.’’
Weya Viatora yanditse indirimbo ye ya mbere ageze mu mwaka wa kane w’amashuri abanza, asoje ayisumbuye ajya muri studio akora indirimbo ya mbere yitwa ‘Empty House’.
Iyi ndirimbo yanyujijwe no ku Ijwi rya Amerika ndetse ituma ahabwa ikiganiro cyanyuze muri CNN.
Uyu muhanzikazi yashyize hanze indirimbo zirimo ""Intimba"", ""Eyes Open Dreaming"", ""Miracles"", ""Uwo ndiwe"", ""Heritage"" na ""Name is woman"". Yanahawe ibihembo bitandukanye mu 2014 na 2016 birimo icya High School Idol n’icya Youth Award.
Weya afite album imwe yasohoye mu 2018, yayikoranyeho n’aba-producers barimo Khrisau, Danny Beats, Jay P na Dr Nganji usanzwe ukorera Green Ferry Music ibarizwamo abasore bakora injyana na Kinyatrap yazamuwe cyane na Bushali.
Imwe mu ndirimbo yaririmbyemo ikamamara cyane ni iyitwa ‘‘Icumu n’Ingabo” yahuriyemo na Prime na Icenova bo muri Green Ferry. Yanakoranye n’abahanzi barimo Mani Martin, Butera Knowless, Peace Jolis, Patrick Nyamitali, Carole Karemera, Samuel Kamanzi, Michael Sengazi n’abandi.
 	Reba ikiganiro Weya yagiranye na IGIHE
 	 Reba hano indirimbo ""Icumu n’Ingabo"" Viatora aririmbamo
[email protected]
",https://m.igihe.com/diaspora/article/umuhanzi-weya-viatora-yatumiwe-mu-bubiligi-mu-iserukiramuco-mpuzamahanga,Diaspora
Itsinda ry’Abanyarwanda baba mu mahanga basuye Intara y’Amajyaruguru,"Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Abanyarwanda batuye mu bihugu bitandukanye byo ku isi bakiriwe n’ubuyobozi bw’Intara y’Amajyaruguru, baraganira baranasabana.
Kuwa Gatanu tariki ya 10 Mutarama 2020, nibwo Guverineri w’Intara y’Amajyaruguru, Gatabazi Jean Marie Vianney yakiriye Itsinda rya Diaspora Nyarwanda rigizwe n’abantu barenga 30 baba mu bihugu bitandukanye byo ku Isi.
 Mu kiganiro yagiranye na IGIHE Guverineri Gatabazi yavuze ko kwakira abo banyarwanda ari mu rwego rwo kubereka iyo Ntara, bakamenya n’ibyiza bitatse igihugu cyabo.
Yagize ati “Birimo n’inyungu ku mpande zombie kuko bamenya igihugu cyabo n’ibyiza bigitatse, bakaruhuka mu mutwe kuko abenshi baba bamaze igihe bakora aho muri ibyo bihugu bataruhuka. Natwe batubera abavugizi mu nshuti zabo, imiryango yabo bazanye nayo mu modoka, barara mu mahoteli bagasiga bazamuye akarere mu bukungu, ni bintu byiza cyane tuzakomeza.”
Gatabazi yavuze ko banaganiriye ku mahirwe atandukanye ari mu Ntara y’Amajyaruguru ashobora gushorwamo imari, akabyazwa umusaruro.
 Guverineri Gatabazi yanabasabye gukomeza gushyira imbaraga mu kwegera urubyiruko no kugerageza kubohora abana bo mu miryango yinangiye idashaka guhinduka, bakava i buzimu bakajya ibuntu.
Yongeye kubasaba gukomeza urukundo bafitiye Igihugu cy’u Rwanda no gukomeza guharanira icyateza imbere umuturage mugenzi wabo, bitabira gushora imari mu bikorwa bitandukanye birimo ubuhinzi, ubukerarugendo, amahoteli, uburezi, ikoranabuhanga n’ibindi.
Yabashimiye uburyo bagiye bategura za Rwanda Days bashyizemo imbaraga bigatuma Perezida Paul Kagame ahacana umucyo, abasaba gukomeza guharanira ko umunyarwanda aho ari hose yarangwa n’imyitwarire myiza, imigenzereze n’imibanire ihesha agaciro Igihugu bityo bikazakomeza gutuma amahanga yose yifuza kuza mu Rwanda.
Umuyobozi w’ungirije Perezida w’ishyirahamwe ry’Abanyarwanda batuye mu Mahanga RDGN (Rwandan Diaspora Global Netwerk), Thomas Ntagozera yavuze ko nubwo baba mu mahanga, umutima wabo uhora mu Rwanda.
Ati “Tuba mu mahanga ariko umutima wacu uba mu Rwanda. Turashimira Minisiteri y’Ububanyi n’Amahanga uko yadushyiriyeho urwego rutugenewe by’umwihariko rukamenya amakuru yacu. Uko tuje twakirwa neza, tugasobanurirwa ibyo twifuza kumenya.”
Yashimiye ubuyobozi bw’Intara y’Amajyaruguru uburyo bakirwa dore ko bamaze kuyisura inshuro eshatu.
Abo banyarwanda mu gihe bamaze bari mu Ntara y’Amajyaruguru, basuye ishuri rya Gisirikare rya Nyakinama, basuye Ishuri rikuru ry’Imyuga n’Ubyumenyingiro rya Musanze banareba n’ibindi bikorwa by’iterambere muri iyo Ntara.
[email protected]

",https://m.igihe.com/diaspora/article/abanyarwanda-baba-mu-mahanga-basuye-intara-y-amajyaruguru,Diaspora
Bahinduye umuvuno! Uko Abanyarwanda baba mu mahanga bisanga mu gihugu cyabibarutse,"Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Mu mpera za buri mwaka iyo witegereje cyane usanga ingendo nyinshi zikorwa ari iz’abantu basubira iwabo kuhasura, bakifatanya n’imiryango kwishimira Noheli n’Ubunani.
Iyo witegereje umwaka wa 2019 ingendo zakozwe n’Abanyarwanda bagana mu biruhuko bya Noheli n’ibisoza umwaka bavuye mu Bubiligi no mu bindi bihugu by’u Burayi ubona ko bidasanzwe, abenshi bahisemo kubikorera mu Rwanda.
Abanyarwanda baba mu mahanga bahageze mu buryo butandukanye mu mpande zose z’Isi! Hari abahageze kera kubera amateka u Rwanda rwaciyemo mu bihe bitandukanye guhera 1959 na nyuma ya Jenoside yakorewe Abatutsi mu 1994.
Muri ubwo buzima usanga hari urubyiruko rwahavukiye cyangwa rwahakuriye, hakaba n’abajyayo bagiye kwiga.
Nyuma y’imyaka 26 Jenoside ihagaritswe usanga u Rwanda n’Abanyarwanda barahinduye imyumvire. Kuri ubu abenshi bishimira kwitwa Abanyarwanda, nk’ikintu bose bahuriyeho.
Nyuma ya Jenoside yakorewe Abatutsi benshi bari barahinduye imvugo ingendo n’indimi, batifuza kwitwa Abanyarwanda cyangwa kwitirirwa u Rwanda kubera amahano igihugu cyari kivuyemo.
Buhoro buhoro, ubuyobozi bw’u Rwanda bwahinduye imyumvire n’imitekerereze kugeza ubwo buri wese yifuje kwitirirwa rwa Rwanda kubera isura nziza rufite ugereranyije naho rwavuye, mu icuraburindi, imiborogo n’amaraso yamenetse.
Ubu Abanyarwanda baba mu mahanga bazirikana igihugu cyabibarutse, ntibikandagira mu gihe bashaka kugaruka mu gihugu cyababyaye no gutanga umusanzu wabo mu kubaka igihugu.
Mu biborohereza mu ngendo harimo no kuba Ikigo cy’Igihugu gishinzwe Ubwikorezi bw’Indege, RwandAir, gikorera ingendo mu bice bitandukanye by’Isi mu byerekezo 28 bitandukanye.
Kuva mu ntangiriro za 2019, RwandAir yatangije ingendo zerekeza i Addis Ababa muri Ethiopie; i Kinshasa muri Repubulika Iharanira Demokarasi ya Congo, i Guangzhou mu Bushinwa n’i Tel Aviv muri Israel.
IGIHE yegereye abayobozi batandukanye mu gihugu, bayisangiza uko bakiriye kuba Abanyarwanda bagaruka mu gihugu cyabo kandi bishimye.
Umuyobozi w’Umujyi wa Kigali, Rubingisa Pudence, yavuze ko mu bikorwa by’Abanyarwanda baba mu mahanga bagaragaza urukundo rw’igihugu cyabo.
Yagize ati “Buri muntu ubona uko u Rwanda rwihuta mu iterambere ari mu mahanga aba ashaka gushyiraho umuganda we, ikindi umuntu yashima ni ubukangurambaga bukorwa na za Ambasade z’u Rwanda hirya no hino ku Isi, aho n’imiryango y’Abanyarwanda itanga uburyo bwo guhanahana amakuru muri za Diaspora.’’
Yakomeje ati “Iyo bageze mu Rwanda basanga harashyizweho uburyo bwo kwakirwa bwihariye muri Minisiteri y’Ububanyi n’Amahanga n’Ubutwererane, n’ahandi bagiye hose usanga bakirwa neza kandi byihuse n’ubwo usanga hari serivisi zimwe zigomba kunozwa nabo ubwabo bakabyivugira kugira ngo bikosorwe.’’
Rubingisa yanavuze ko iyo Abanyarwanda basanze iterambere ry’igihugu bibaha umurava wo kukigarukamo kenshi.
Ati “Ibi kandi noneho si abo mu mahanga bibaho gusa kuko n’Abanyarwanda baturuka mu zindi ntara usanga baza bagahaha ubumenyi bakanakopera ibyiza bikorerwa mu Murwa Mukuru wa Kigali bakabijyana mu turere batuyemo.’’
“Mu baturuka mu mahanga, abo tuganira banifuza kuza gusangira ubumenyi mu byo bafitemo ubunararibonye bize cyangwa bakoramo bikaba ari ibintu byo kwishimira.’’
Mu gihe cy’ibiruhuko, Abanyarwanda basura ibyiza nyaburanga biri mu gihugu birimo Ingoro Ndangamurage ziri mu Rwanda, Pariki z’Igihugu zirimo iya Nyungwe, iy’Ibirunga n’ahandi hatuma binjiza amafaranga menshi ku bukerarugendo, bikanazamura ubukungu bw’igihugu.
Umuyobozi ushinzwe Ibikorwa by’Abanyarwanda baba mu Mahanga muri Minisiteri y’Ububanyi n’Amahanga, Maziyateke Sandrine, yavuze ko mu mpera z’umwaka ushize Abanyarwanda baba mu mahanga benshi basuye igihugu cyabo.
Yagize ati “Nibyo koko mu mpera z’umwaka twagize abantu benshi baturutse muri Diaspora mu Burayi, Canada, Afurika n’ahandi.’’
Mu Nama y’Igihugu y’Umushyikirano handitswe abantu bagera kuri 377 bavuye mu mahanga.
Yakomeje ati “Ikindi kiza cyane ni uko nyuma bakomeza kugirana ibiganiro n’inzego zitandukanye mu gihugu. Uyu mwaka bahuye na Sena bayigezaho ibitekerezo n’ibyifuzo nk’Abanyarwanda baba mu mahanga. Baganira n’izi nzego havamo n’imyanzuro itandukanye harimo gufatanya cyane mu kurwanya abahezanguni, abahakana Jenoside yakorewe Abatutsi bakomeje kwidegembya mu bihugu by’amahanga.’’
Aba Banyarwanda kandi banaganiriye na Minisitiri w’Ububanyi n’Amahanga, Dr Biruta Vincent; uw’Ubutegetsi bw’Igihugu, Prof. Shyaka Anastase, ubuyobozi bw’Agaciro Development Fund; ubw’Ikigo cy’Igihugu cy’Ubwiteganyirize (RSSB); Ikigo cy’Igihugu cy’Iterambere (RDB) n’ubwa Minisiteri y’Ubutabera baganira ku ngingo zigarukwaho mu bikorwa byagutse nka za Rwanda Day.
Muri ibyo biganiro kandi hanazamo imikoranire ikwiye hagati y’Abanyarwanda b’imbere mu gihugu no hanze mu bijyanye n’ishoramari.
Abanyarwanda baba mu mahanga banahuye n’itsinda riyobowe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, ryabasangije ku muco wo kuba Umunyafurika nyawe (Panafricanist). Ibi biganiro byavuyemo imyanzuro yo gushyigikira iyi gahunda no kuriganiriza abandi Banyafurika bari mu bihugu by’amahanga.
Abanyarwanda baba mu mahanga basabye ko gahunda ya Ndi Umunyarwanda zarushaho kwimakazwa bijyanye n’igihe.
Maziyateke yanagarutse no ku biganiro byo gukangurira abana bato kumenya igihugu n’amateka yacyo mu bijyanye n’umuco n’ururimi rw’Ikinyarwanda, kubaha umwanya ku bitekerezo byabo, abana bakumva ko bafite igihugu cy’ababyeyi babo.
Guverineri w’Intara y’Amajyaruguru, Gatabazi Jean Marie Vianney, yabwiye IGIHE ko Abanyarwanda benshi bakunze kwakirwa mu biruhuko bisoza umwaka.
Ati “Mu mpera za 2019 Abanyarwanda baje ari benshi mu biruhuko, hari na gahunda iteganyijwe yo kubakira mu Majyaruguru ku bakiri mu Rwanda narabatumiye.’’
“Abo bose hari abaza nko mu Mushyikirano ariko bakazana n’imiryango yabo n’inshuti, bagasura ahantu hatandukanye, uko basura niko bazamura ubukungu kuko bishyura serivisi bahabwa, amahoteli babamo basura ahantu hatandukanye.’’
Gatabazi yavuze ko hari n’ibiganiro byabayeho bamwe bemera kuzajya batanga amasomo mu bigo by’amashuri atandukanye, abakora ubushakashatsi bakabisangiza amashuri y’u Rwanda nta kiguzi.
Yakomeje ati “Dufite n’amahirwe ko n’abanangiye kugaruka mu gihugu bohereza abana, abagore ku buryo bagenda bafunguka buhoro buhoro mu bikorwa byo kubaka igihugu. Aho usanga abatarabigeraho ni uko bafite ibibazo byihariye bibareba bya politiki.’’
Yashimye ko Abanyarwanda benshi bagaruka mu gihugu cyabo bazana ibitekerezo bishya kandi byiza bavanye mu mahanga bishyira itafari ryabo mu kucyubaka.
[email protected]
",https://m.igihe.com/diaspora/Bahinduye-umuvun-Uko-Abanyarwanda-baba-mu-mahanga-bisanga-mu-gihugu-cyabibarutse,Diaspora
USA:Abanyarwanda batuye muri leta ya Maine bizihije umwaka mushya wa 2020 (Amafoto),"Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Ihuriro ry’Abanyarwanda n’inshuti zabo batuye muri leta ya Maine no mu nkengero zayo, muri Leta Zunze Ubumwe z’Amerika, kuri uyu wa Gatandatu tariki ya 4 Mutarama 2020 bahuriye mu gikorwa cy’ubusabane bishimira ibyo bagezeho mu bihe byaranze umwaka wa 2019, banifurizanya umwaka mushya muhire.
Icyo gikorwa cyabaye umwanya wo kuganira ku ngamba n’imihigo bigomba kubaranga mu mwaka batangiye wa 2020.
Nk’uko babitangarije IGIHE, ni umunsi waranzwe n’ibiganiro harimo no gushima bamwe mu banyarwanda bafunguye ibigo bitanga akazi na serivise aho batuye muri Maine.
Ibiganiro byagarutse ku ruhare rw’ abo nk’abanyarwanda baba mu mahanga mu iterambere ry’aho bakomoka (mu Rwanda), n’aho batuye.
Mu ijambo rye, Antoine Bikamba uhagarariye ihuriro ry’abanyarwanda baba muri Maine, yashimye ubwitabire n’ubwitange bagaragaje kugira ngo uwo munsi ufite icyo uvuze gikomeye ugerweho, ashimira cyane ba rwiyemezamirimo bafite ibikorwa muri aka karere n’abatanga serivise zitandukanye n’imirimo.
Yibukije ko icyo gikorwa ngarukamwaka cy’ubusabane bw’abanyarwanda batuye Maine kigamije kubaha umwanya wo guhura no kumenyana biruseho cyane cyane abaje vuba bakamenyana n’abamaze igihe.
Kumenyana bituma abantu bafashanya muri byinshi bakunga ubumwe hagati yabo, aho batuye n’aho bakomoka bakabyungukiramo.
Damas Rugaba wigeze kuyobora iri ihuriro ry’abanyarwanda batuye muri Maine, yabibukije gushyigikirana bakirinda icyabatandukanya, bagashyira imbaraga mu iterambere bifuza kugeraho mu buzima bwa buri munsi .
Leopold Ndayisabye na we wayoboye iri ihuriro, yabaganirije ku kamaro k’umuryango w’abanyarwanda, ashimangira ko ugamije guhuza no guharanira iterambere ry’abanyarwanda bose batuye muri Maine,.
Ati “Murangwe n’ubumwe bubabere inkingi mu mibereho yanyu ya buri munsi, musangire amakuru abafasha kwiteza imbere. Mutabarane hagize ugira ikibazo hagati yanyu mu ngo”.
Kayijuka Frank, Umujyanama wa mbere muri Ambasade y’u Rwanda muri Leta Zunze Ubumwe z’Amerika mu ijambo rye yagize ati “Twishimira iterambere n’imibereho mwerekana by’umwihariko nk’abanyarwanda muba mu mahanga. Mukomeze guharanira icyabateza imbere kuko nicyo igihugu kibatezeho, uwiyubatse aba yubaka u Rwanda n’aho atuye , mukomeze ubu bumwe mugaragaza kuko abishyize hamwe nta kibananira.”
Uyu muhango kandi wabereyemo gushimira bamwe mu banyarwanda bakoze ibikorwa by’indashyikirwa bagatangiza ibigo bitanga serivise zitandukanye bigatanga n’akazi.
Mu bashimiwe harimo Mike Mwenedata washinze ikigo “Rwanda Bean” gikora ubucuruzi bw’Ikawa ivanwa mu Rwanda igacururizwa muri Leta Zunze ubumwe z’Amerika, Manasse Shingiro ufite ikigo “Casco Bay Cleaning”,Gael Karomba ufite ikigo cyita ku bantu bafite ibibazo byo mu mutwe “Happy Haven LLC” , Arthur Sabiti uhagarariye Intercultural Community Center (ICC) ifasha abana mu myigire no mu bindi bitandukanye na Damas Rugaba uhagarariye “Greater Portland Immigration and Welcome Center” ifasha abimukira mu kubahugura mu rurimi rw’Icyongereza ndetse no mu bintu by’ingeri bitandukanye.
Hashimwe na Leopold Ndayisabye wayoboye umuryango w’abanyarwanda muri manda iheruka.
Ihuriro ry’abanyarwanda batuye muri leta ya Maine rifite ubuzima gatozi. Abayobozi baryo bafite inshingano zo gufasha abarigize gukomeza ubufatanye hagati yabo, kwiteza imbere, gusigasira umuco nyarwanda ndetse no kubana neza n’andi mahuriro ari muri iyi leta.
[email protected]

",https://m.igihe.com/diaspora/amahuriro/article/usa-abanyarwanda-batuye-muri-leta-ya-maine-bizihije-umwaka-mushya-wa-2020,Diaspora
Norvège: Urubyiruko rwasabwe kubakira ku ndangagaciro Nyarwanda nk’umusingi w’iterambere ,"Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Abanyarwanda batuye muri Norvège biganjemo urubyiruko bibukijwe ko kubakira ku ndangagaciro na kirazira by’umuco Nyarwanda , ari wo musingi uzabafasha kugira ejo hazaza heza, bagira uruhare mu iterambere ry’igihugu cyabo.
Ubu butumwa babuherewe mu biganiro byabaye ku wa 28 Ukuboza 2019, byateguwe n’Umuryango w’Abanyarwanda batuye muri Norvège, bafite intego yo kwigisha urubyiruko rw’Abanyarwanda baba muri icyo gihugu amateka y’u Rwanda.
Uhagarariye Umuryango w’Abanyarwanda n’inshuti zabo muri Norvège, Mugisha Peter, yashimiye urubyiruko rwitabiriye icyo gikorwa, arubwira ko arirwo bayobozi b’ahazaza, kandi ko rusabwa kwitanga, kugira ubushake no gukoresha neza igihe rufite.
Dr Benda Munyurangabo Richard, Umwarimu muri Kaminuza za Luther King College, Manchester na Chester zo mu Bwongereza, ubu akaba ari gukorana ubushakashatsi na Kaminuza ya Stellenbosch muri Afurika y’Epfo ku ngaruka Jenoside na Apartheid bifite ku bana n’urubyiruko, cyane cyane abavutse nyuma y’ayo mahano, yatanze ikiganiro ku mateka y’u Rwanda mbere na nyuma ya Jenoside yakorewe Abatutsi.
Yagaragaje ibyaranze igihe cy’abami, ubukoloni, impinduramatwara yo mu 1959, amacakubiri, ivangura, irondakoko n’irondakarere, uko Abatutsi bahejwe mu gihugu cyabo, uko bishwe, bakanatotezwa n’ibindi.
Yanavuze kuri Jenoside yakorewe Abatutsi, igahagarikwa n’Ingabo za RPF zari ziyobowe na Perezida wa Repubulika Paul Kagame; imiyoborere myiza u Rwanda rufite ubu, n’uko Abanyarwanda babashije kwishakamo ibisubizo ku bibazo by’inzitane u Rwanda rwarimo nyuma ya Jenoside yakorewe Abatutsi, atanga urugero kuri Gacaca na gahunda ya ‘Ndi Umunyarwanda’.
Muhigana Félix umwe mu Banyarwanda batuye muri Norvège, yatanze ikiganiro kivuga kuri Afurika mu cyiswe “Panafricanisme’’ asobanura uburyo yatangiye, asaba urubyiruko kugira imyumvire iboneye ku mugabane bavukamo wa Afurika.
Ati “Mukwiye kugira imyumvire ishaka ibisubizo aho kwibanda ku kunenga ibitagenda. Twese turi bamwe, turi Abanyafurika dufatanye mu rugamba rwo kwiteza imbere no kwihesha agaciro; isoko rusange Nyafurika ‘AfCTA’ ni urugero rwiza mukwiye kubona.”
Haganiriwe kandi ku ruhare rw’ urubyiruko mu iterambere ry’ u Rwanda. Umwe witwa Serge yasangije abari muri iyo nama ibikorwa akora mu Rwanda aho afite ikipe y’umupira w’amaguru yitwa ‘Juatoto’ ibarizwa mu karere ka Rubavu, akaba anafite umushinga ugamije guteza imbere injyana ya ‘Hip hop’ mu Rwanda.
Kayihura Chelsy utuye muri Denmark na we yasangije urubyiruko ibyiza byo kwitabira ‘Itorero Indangamirwa’ mu Rwanda, ababwira ko ryamufashije kwiga byinshi ku gihugu cye kandi yarushijeho kugikunda no gutegura neza imbere he hazaza.
Umuyobozi w’Urubyiruko rutuye muri Norvège, Gatete Gilles, yabwiye abitabiriye iki gikorwa ko bagomba kwigirira icyizere.
Yitanzeho urugero ko ubwo yigaga, yari afite akazi ka buri munsi, ubu akaba afite Impamyabumenyi y’Icyiciro cya Gatatu cya Kaminuza (Engineer) muri gaz na petrol, yiyongera ku yindi Mpamyabumenyi y’Icyiciro cya Gatatu cya kaminuza mu byo gutunganya amazi; kandi akaba akomeje kwiga abangikanyije amasomo n’akazi ke.
Gatete yasabye urubyiruko kubyaza umusaruro amahirwe bafite muri Norvège.
Umunyamabanga wa mbere muri Ambasade y’u Rwanda mu Burayi bw’Amajyaruguru, ufite icyicaro mu Mujyi wa Stockholm muri Suède, Umulisa Marie Elise, yashimiye abateguye icyo gikorwa, abatanze ibiganiro n’urubyiruko rwitabiriye.
Yasabye urubyiruko kumenya no gukurikiza indangagaciro Nyarwanda aho ruri muri Norvège.
Ati “Gukurikiza ibi bizatuma mugera kuri byinshi byiza mukeneye kugira ngo mugire ejo heza, ari nabyo ababyeyi n’igihugu cyacu u Rwanda kibategerejeho kandi kibifuriza.”
Yakomeje abasaba kumenya ururimi rw’Ikinyarwanda ku bataruzi nkuko biririmbwa mu ndirimbo yubahiriza igihugu aho mu gika cya kabiri ikomoza ku muco uhuriweho uranga abenegihugu, ururimi rukabahuza, ubwenge umutima amaboko bikarukungahaza bikwiye, rugatera imbere ubutitsa.
Umulisa yasabye urubyiruko kubizirikana, kandi buri wese mu bushobozi bwe agakomeza guhuriza hamwe imbaraga na bagenzi be, mu rwego rwo kurushaho kubaka u Rwanda rwifuzwa.
Yibukije urubyiruko ko rufite ubuyobozi budahwema kuruzirikana muri gahunda zitandukanye, atanga urugero rw’Itorero Indangamirwa, anarushishikariza kuryitabira.
Ku musozo w’ibiganiro, urubyiruko rwakoze igikorwa cyo kwitoramo abayobozi ndetse abitabiriye iyi gahunda baranasabana.
",https://m.igihe.com/diaspora/article/norvege-urubyiruko-rwasabwe-kubakira-ku-ndangagaciro-nyarwanda-nk-umusingi-w,Diaspora
"Abanyarwanda baba muri Suède bahuriye mu rugendo rwo mu bwato rw’amasaha 23, barasabana","Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Abanyarwanda batuye muri Suède bahuriye mu bwato buva muri iki gihugu bwerekeza muri Finland buzwi nka Sila Line, ubwato bukundwa na ba mukerarugendo, aho bagenda batembera, bakidagadura ndetse bakanaruhuka mu rugendo rw’amasaha 23.
Ubwato buhagura saa moya zijoro bukazagaruka aho bwahagurukiye saa kumi n’ebyiri z’umugoroba z’undi munsi.
Iki gikorwa cyateguwe n’ubuyobozi bw’umuryango w’Abanyarwanda batuye muri Suède, kugira ngo bongere bahure bose umwaka utararangira, barebe ibyakozwe, aho bagifite intege nke bafashanye kuzongera ndetse basabane banifurizanye iminsi mikuru myiza ya Noheli n’ubunani.
 Uyobora umuryango w’Abanyarwanda batuye muri iki gihugu, Madamu Gloria Sebalu, yabwiye IGIHE ko icyo gikorwa cyitabiriwe bishimishije, avuga ko hatangiwe ibiganiro byiza bitandukanye.
Mu biganiro byatanzwe harimo ikigaruka ku gukunda igihugu bakomokamo, gusigasira umuco nyarwanda ndetse n’ururimi rw’Ikinyarwanda. Hanatanzwe ibiganiro binyuranye bigaragaza uko bashora imari mu gihugu ndetse n’ikiganiro kigisha uko bakwiteza imbere mu buryo bufatika mu gihugu barimo cy Suède.
Muri uru rugendo rw’ubwato kandi habayeho no gusabana banasangira amafunguro anyuranye ategurwa muri ubwo bwato .
Mu gusoza uyu mwaka kandi hateguwe umunsi w’ubusabane w’abana, wabereye ahitwa Leos Lekland, haba imikino itandukanye y’abana.
Umuryango w’abari n’abategarugori batuye muri Suède nibo bateguye iki gikorwa cy’ubusabane, akaba ari nabo bayoboye gahunda yo kwigisha ururimi n’umuco.
Ambasaderi w’u Rwanda mu bihugu bihugu byo mu Majyaruguru y’u Burayi, Nkulikiyinka Christine, aganiriza abana bari bitabiriye uwo munsi, yabasabye gukomeza kwiga ururimi rw’Ikinyarwanda asaba ababyeyi kujya bavugisha abana mu rugo mu Kinyarwanda, bityo bakabunganira ku byo baba bize.
Yagize ati “Umwana ntajye avuga Ikinyarwanda ari uko yagiye kukiga rimwe mu kwezi, ntibyaba bihagije ngo akimenye ababyeyi muramutse mutabunganiye.”
Yasabye abari bahari batajya muri iyo gahunda yo kwiga Ikinyarwanda no kubyina kinyarwanda ko bajya bitabira ndetse abasaba ko babwira abatari baje uwo munsi ibyiza byo kwiga ururimi rwacu no gusigasira umuco.
Abana bishimiye kuba barahuye uwo munsi bagakina, ariko kandi bavuga ko guhura biga Ikinyarwanda byatumye bamenyana baba inshuti, bituma bishimira cyane kwitabira ibikorwa bihuza Abanyarwanda no kumenya igihugu cyabo kurushaho.
",https://m.igihe.com/diaspora/article/abanyarwanda-baba-muri-suede-bahuriye-mu-rugendo-rwo-mu-bwato-rw-amasaha-23,Diaspora
Amb. Habimana Saleh yasabye Abanyarwanda biga muri Maroc kubyaza umusaruro amahirwe bafite,"Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ambasaderi w’u Rwanda mu Bwami bwa Maroc, Sheikh Habimana Saleh, yasabye Abanyarwanda biga muri icyo gihugu kubyaza umusaruro amahirwe yose bafite, abasezeranya ko igihugu cyabo kibari hafi kandi kizakomeza kubafasha.
Ni ikiganiro yagiranye nabo ku mugoroba wo ku wa Kane tariki 19 Ukuboza 2019, cyitabirwa n’abiganjemo abanyeshuri biga mu murwa mukuru Rabat. Ni ikiganiro cyabaye ingirakamaro, gihurirana n’uko Abanyarwanda bari bakoraniye mu nama y’igihugu y’umushyikirano, bungurana ibitekerezo ku iterambere ry’igihugu cyabo.
Amb Habimana yabahaye impanuro zitandukanye, anabasezeranya ko nubwo biga kure y’igihugu cyabo batari bonyine.
Yibanze ku kubaganiriza ku mateka y’u Rwanda, ababwira imibereho y’Abanyarwanda bo hambere kugeza ku mahano ya Jenoside yakorewe Abatutsi mu 1994, ariko abibutsa ko amateka mabi u Rwanda rwanyuzemo yarangiye.
Yagarutse kuri gahunda ya Ndi Umunyarwanda, ashimangira ko igamije gukumira no kurwanya amacakubiri aho ava akagera. Amb. Habimana yabagaragarije ko bagomba guharanira kuba umwe, bikabafasha kugera ku zindi ntego zikomeye zo kwiteza imbere no guteza imbere igihugu.
Yabibukije inshingano zabo nk’Abanyarwanda
Mu gice cya kabiri cy’icyo kiganiro, Amb Habimana yibanze ku ruhare rwabo nk’Abanyarwanda baba muri Maroc, abashishikariza kubyaza umusaruro amahirwe bafite yo kwiga muri iki gihugu.
Yabakanguriye kwirinda ibishuko byabayobya, ahubwo ko bakwiriye gukomeza kugendera ku ndangaciro n’umuco nyarwanda, bikabafasha gukora cyane mu masomo yabo no mu bindi bakora.
Yahise abagenera ishimwe rizajya rihabwa buri mwaka umunyeshuli uzajya ahiga abandi mu byo yiga.
Yabasabye kandi gushyira ingufu mu gufatikanya amasomo yabo n’umuhate wo kumenya indimi, anabakangurira kwita cyane Icyarabu gikoreshwa muri Maroc, cyane ko u Rwanda rurimo kwagura umubano n’ibindi bihugu by’abarabu.
Ni ikiganiro Abanyarwanda baba muri Maroc bishimiye, ndetse bashimangira ko bazakomeza kuzirikana inshingano zabo, bakaba indashyikirwa mu byo bakora.
",https://m.igihe.com/diaspora/ibikorwa/article/amb-habimana-saleh-yasabye-abanyarwanda-biga-muri-maroc-kubyaza-umusaruro,Diaspora
Neretse Fabien yakatiwe gufungwa imyaka 25,"Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Urukiko rwo mu Mujyi wa Bruxelles rwategetse ko Neretse Fabien afungwa imyaka 25 nyuma yo kumuhamya ibyaha bya Jenoside n’ibyibasiye inyokomuntu.
Uyu mwanzuro watangajwe kuri uyu wa Gatanu, tariki ya 20 Ukuboza 2019.
Ubushinjacyaha bwari bwasabiye Neretse gufungwa imyaka 30 ariko Urukiko rutegeka ko afungwa imyaka 25 nyuma yo kumuhamya ibyaha yaregwaga.
Ku wa Kane tariki 19 Ukuboza, Urukiko Mpanabyaha rwo mu Mujyi wa Bruxelles mu Bubiligi rwaburanishije Neretse, rwamuhamije icyaha cya Jenoside n’ibyaha by’intambara.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Neretse yari akurikiranyweho ibikorwa by’ubwicanyi mu gihe cya Jenoside yakorewe Abatutsi i Nyamirambo no mu Mataba mu yahoze ari Komini Ndusu mu Ruhengeri hagati ya 6 Mata 1994 na 14 Nyakanga 1994.
Yarezwe gushishikariza abasirikari kwica Abatutsi, aho 13 biciwe i Nyamirambo. Yanashinze Umutwe w’Interahamwe mu Mataba, awuha intwaro mbere yo kugaba ibitero ku Batutsi, ariko anabaha ibihembo by’amafaranga.
Icyemezo cy’Urukiko rwa Bruxelles cyo gukatira Neretse imyaka 25 gifite umwihariko kuko ni ubwa mbere u Bubiligi bukurikiranye bukanahana icyaha cya Jenoside hashingiwe ku itegeko rihana.
Mbere ya Neretse, hari Abanyarwanda baburanishijwe n’inkiko z’u Bubiligi hashingiwe ku itegeko rihana ibyaha byibasira inyokomuntu n’iby’intambara.
Urubanza rwe rwaranzwe n’amagambo ahakana Jenoside yakorewe Abatutsi yavuzwe n’uwunganira Neretse, Me Jean Flamme, aho abari mu rubanza, harimo n’abacamanza basanze arengera avuga ko habaye Jenoside ebyiri.
Kuva mu ntangiriro y’urubanza rwa Neretse, umwunganira, Me Flamme yakoresheje imvugo ihakana Jenoside yakorewe Abatutsi avuga ko habaye Jenoside ebyiri. Uyu mugambi we kandi watumye atumira mu rubanza abantu basanzwe bazwiho kuyihakana nka Judi Rever, Joseph Matata, Johann Swinnen n’abandi.
Intego ye kwari ukwerekana ko nta Jenoside yakorewe Abatutsi yabayeho, ko rero uwo yunganira nta ruhare abifitemo kuko icyaha akurikiranyweho kitabayeho.
Iyi mvugo yatangaje benshi mu rukiko bituma umucamanza asaba uwunganira Neretse kuyirinda. Flamme azwiho kuba umuhakanyi nk’uko yabigaragaje mu rubanza rwa Tharcisse Renzaho yunganiraga.
Neretse yanashyizeho itsinda ryagombaga gutanga ruswa kugira ngo abatangabuhamya bamushinjure, atanga imirima n’amafaranga.
Urubanza rwa Fabien Neretse w’imyaka 71 rwatangiye mu Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Neretse afite iminsi 15 yo kujuririra umwanzuro w’Urukiko rwa Bruxelles.
Izindi nkuru wasoma:
 	Urukiko rwo mu Bubiligi rwahamije Neretse Fabien ibyaha bya Jenoside
 	CNLG yashimye icyemezo ku rubanza rwa Neretse, icyita ugutsindwa ku bahakana Jenoside
",https://m.igihe.com/diaspora/article/neretse-fabien-yakatiwe-gufungwa-imyaka-25,Diaspora
Urukiko rwo mu Bubiligi rwahamije Neretse Fabien ibyaha bya Jenoside ,"Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Kuri uyu wa Kane tariki 19 Ukuboza 2019, nyuma yo gusesengura ibyatangajwe n’impande zombi, Urukiko rwa Bruxelles rwatangaje ko Neretse Fabien ahamwa n’ibyaha bya Jenoside n’ibyibasiye inyokomuntu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Mu byaha yahamijwe n’urukiko birimo ubwicanyi yakoze, gushishikariza abantu kwica, kurema umutwe w’abicanyi n’ibindi yakoreye mu Mujyi wa Kigali n’i Mataba.
Umunyamategeko uhagarariye abakorewe Jenoside yakorewe Abatutsi, Me. Karongozi André Martin, yabwiye IGIHE ko ibyaha byose yarezwe byamuhamye.
Yavuze ko bishimiye ko icyaha cya Jenoside yaburanye ahakana mu gihe gisaga ukwezi urubanza rwari rumaze cyamuhamye.
Ati “Ikintu cya mbere twishimiye, ni uko icyaha cya Jenoside cyongeye gushimangirwa, ku muntu wayihakanye kuva urubanza rwatangira kugera rurangiye.”
Mu iburanisha ry’uru rubanza, Neretse n’abamwunganira bakunze kugaragaza ko mu Rwanda habaye Jenoside ebyiri zirimo iyakorewe Abahutu n’iy’Abatutsi ndetse mu riheruka abanyamategeko be banongeyeho iya gatatu ngo yabereye muri Congo Kinshasa.
Me. Karongozi yasobanuye ko mu bantu yashinjwaga kwica, babiri aribo urukiko rutamuhamije kugira uruhare mu rupfu rwabo.
Ati “Icya kabiri ni uko ibyaha byose bamureze, byamuhamye uretse gusa abantu babiri barimo Ildephonse waherekeje umwana wari wakomeretse akicirwa kuri bariyeri ngira ngo ni hafi ya Kiliziya Charles Lwanga. Ntibavuze ko ari Neretse kuko ataguye aho barasiye abandi, undi ni uwitwa Rutonesha Sixbert, we yari yihishe mu gisenge cy’inzu ariko nyuma avamo aza kugwa ahandi bavuga yuko yaguye mu bafurere b’Aba-Jesuites i Nyamirambo, ni abo bonyine.”
Me. Karongozi yavuze ko ari ubwa mbere bibaye mu Bubiligi guca urubanza mu bushishozi nk’ubwo babonye.
Ati “Ku bindi byaba byose, iby’i Kigali, abantu yishe, iby’i Mataba harimo bariya bantu barimo abitwa Mpendwanzi na Nzamwita, ariko cyane cyane n’umubare w’abantu batazwi, biciwe i Mataba. Bivuze ngo perezida asobanuye ko icyemezo cyo kwica abantu, b’Abatutsi kiraturuka no kuri abo bantu bose yagiye yica, interahamwe yari afite amagambo yabwiraga abantu aho yacaga byose yabisobanuye neza ni ubwa mbere bibaye mu Bubiligi.”
Yavuze ko nk’abanyamategeko batazura inzirakarengane zazize Jenoside yakorewe Abatutsi ariko nibura babona ko batabibagiwe kuko babonye ubutabera.
Yashimye abarokotse bemeye kubaha ububasha bwo kubahagararira ndetse kuri we asanga akazi kakozwe karatanze umusaruro.
Ku wa Kabiri tariki 17 Ukuboza 2019 nibwo urukiko rwari rwasoje kumva abarega n’abaregwa ubwo humvwaga abaregera indishyi, n’uruhande rw’abunganira Neretse mbere y’uko rwiherera rusuzuma ishingiro ry’uko buri ruhande rwireguye.
Perezida wa Ibuka Mémoire & Justice, Ryamukuru Félicité, yabwiye IGIHE ko yashimye ubutabera bw’u Bubiligi avuga ko umwanzuro w’urukiko ubahaye kuruhuka nk’abarokotse Jenoside yakorewe Abatutsi.
Ati “Biraturuhuye, kuko twategereje amasaha ahagije, iminsi ibiri yari imaze kurenga, twibazaga aho biri bubere ariko biraturuhuye kuko ntabwo yashoboraga kuba umwere ibyaha byose byamuhamaga ibyaha by’intambara ariko icyiza ni uko icyaha cya Jenoside nacyo kimuhamye. Birerekana ubutabera bwo mu Bubiligi nabwo bwakoze umurimo ukomeye.’’
Yavuze ko guhamwa n’icyaha hari icyo bisobanuye no ku batekerezaga guhakana Jenoside.
Ati “Umuntu umwe uhamwe n’icyaha cya Jenoside ni ukuvuga ngo iba yemewe kandi biruhura n’abacitse ku icumu nubwo bitagarura n’umuntu n’umwe ni ubutabera bugaragaje umurimo wabwo.”
Biteganyijwe ko urukiko ruzatangaza ibihano ku byaba Neretswe yahamijwe ku wa Gatanu, tariki ya 20 Ukuboza 2019.
Uru rubanza rwa Fabien Neretse w’imyaka 71 rwatangiye ku wa 4 Ugushyingo 2019 ubwo hatoranywaga itsinda ry’abaturage bagomba gutanga ubuhamya bumushinja n’ubumushinjura. Nyuma y’iminsi itatu rutangira kuburanishwa mu mizi.
Fabien Neretse ukomoka mu Ruhengeri yafatiwe mu Bufaransa mu 2011. Uyu mugabo wari ufite ijambo ku butegetsi bwa Habyarimana, ashinjwa kugira uruhare mu kwica Umubiligi Claire Beckers n’umugabo we Isaïe Bucyana n’umukobwa wabo Katia. Aba biciwe i Kigali ku wa 9 Mata 1994, nyuma y’iminsi mike Jenoside itangiye.
Beckers n’umuryango we bashatse uko bahunga bakava aho bari batuye, kuwa 9 Mata 1994 bajya ku Ngabo za Loni zari mu Rwanda, bahagarikirwa kuri bariyeri bararaswa. Bikekwa ko Neretse ari we wagize uruhare mu ihagarikwa rya Beckers n’umuryango we ndetse akaba yaranagize uruhare mu rupfu rw’abandi bantu icumi bari baturanye .
Aregwa kandi ubwicanyi yakoreye iwa mu yahoze ari Perefegitura ya Ruhengeri ahitwa i Mataba barimo Mpendwanzi bivugwa ko yagiye kumushaka mu rugo rwe amushinja kuba icyitso cya FPR Inkotanyi nubwo yari Umuhutu.
Mu Ugushyingo 2019 nibwo urubanza rwa Neretse rwatangiye kuburanishwa. Yashinjwaga ibyaha 13 by’intambara na bitatu byo kwica muri Jenoside yakorewe Abatutsi.
Karirima Ngarambe / Palais de Justice Bruxelles
",https://m.igihe.com/diaspora/article/urukiko-rwo-mu-bubiligi-rwahamije-neretse-fabien-ibyaha-bya-jenoside,Diaspora
U Bwongereza: Umunyarwandakazi bikekwa ko yiyahuye avuye mu igorofa rya 19 yitabye Imana ,"Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera Cynthia wabaga mu Mujyi wa Nottingham mu Bwongereza yiyahuye avuye mu igorofa rya 19 yitaba Imana.
Gatera yaguye mu Mujyi wa Birmingham ku wa Gatandatu, tariki ya 14 Ukuboza 2019, aho yari yasuye inshuti y’umuryango wabo yitwa Eric Gashema.
Uyu mukobwa w’imyaka 31 yageze i Birmingham ku wa Kane, aho yari afitanye gahunda na Gashema yo kujyana mu masengesho.
Gashema yagiye gutabara inshuti ye yapfushije umubyeyi mu Mujyi wa Manchester, ariko ntibajyana, uwo mukobwa aguma mu rugo.
Uyu yerekeje i Manchester nyuma yo gusangira ifunguro rya mu gitondo na Gatera wari umeze neza, wanamusabye kumusigira ibitabo ngo abe asenga.
Amakuru Polisi yo muri ako gace yahawe n’umuturanyi ni uko Gatera yaguye hasi ahagana saa Moya n’igice z’umugoroba. Yari asanzwe afata imiti y’indwara y’agahinda gakabije izwi nka ’dépression’.
Gashema ngo yageze aho yari atuye ahagana saa Yine asanga polisi yahagose, aza kwemererwa kugera mu igorofa rya 19 yabagamo, ahageze asanga idirishya rifunguye ariko Gatera atarimo.
Uyu musore yarebye hasi abona hashyizweho amahema ya Polisi, ahita ajya kubaza aza gusanga ari Gatera witabye Imana.
Umurambo wa Gatera wari ugihari ariko yaba Gashema n’ababyeyi ba nyakwigendera [bahageze saa Sita] ntibabashije kuwubona kugeza utwawe na Polisi ahagana saa kumi zo mu rukerera rwo ku Cyumweru.
Amakuru yizewe IGIHE ifite ni uko Gatera yari amaze igihe kirekire afite dépression ndetse yafataga imiti ku buryo yari yaratangiye kumererwa neza yiteguraga no gusubira ku ishuri.
Gashema asanzwe ari inshuti n’umuryango wa Gatera, baragenderanira kuko bubatse ubucuti akiri mu Burundi.
Gatera yabyinaga mu itorero aho yanatumirwaga muri gahunda zitandukanye za Ambasade y’u Rwanda. Yatangiye kubyina afite imyaka itatu aho yanyuze muri Troupe Urunana yo mu Busuwisi.
Dépression ni indwara irangwa n’agahinda gakabije no kwiheba. Ishobora gufata uwo ari we wese, ku myaka iyo ariyo yose kandi iyo itavuwe ishobora gutuma uyirwaye afata imyanzuro yo kwiyambura ubuzima.
Iyo iyi ndwara itavuwe kandi igira ingaruka zikomeye ku bukungu ndetse n’imibereho muri rusange kuko uyirwaye adashobora kugira icyo yimarira cyangwa ngo agire icyo akora cyamuteza imbere.
",https://m.igihe.com/diaspora/article/u-bwongereza-umunyarwandakazi-bikekwa-ko-yiyahuye-avuye-mu-igorofa-rya-19,Diaspora
