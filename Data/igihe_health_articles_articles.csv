Title,Body,Url,Category
Imikino yose ya UEFA Champions League na Europa League yasubitswe kugeza igihe kitazwi,"Imikino yose ya UEFA Champions League na Europa League yasubitwe kugeza igihe Impuzamashyirahamwe y’Umupira w’Amaguru i Burayi (UEFA) izafatira ikindi cyemezo kubera icyorezo cya Coronavirus.
Imikino yose ya UEFA Champions League na Europa League yasubitwe kugeza igihe Impuzamashyirahamwe y’Umupira w’Amaguru i Burayi (UEFA) izafatira ikindi cyemezo kubera icyorezo cya Coronavirus.
Aya marushanwa yombi yari ageze muri 1/8 ubwo yasubikwaga mu kwezi gushize mbere y’uko hakinwa imwe mu mikino yo kwishyura.
Inama yahuje abanyamuryango ba UEFA kuri uyu wa Gatatu tariki ya 1 Mata 2020, hifashishijwe ikoranabuhanga ry’amashusho, yanzuye ko n’imikino y’ibihugu yagombaga kuba muri Kamena, na yo yasubitswe nyuma y’uko Igikombe cy’u Burayi (Euro 2020) kizaba mu 2021.
Umukino wa nyuma wa Champions League n’uwa Europa League, yari iteganyijwe mu kwezi gutaha kwa Gicurasi, tariki ya 30 n’iya 27, yombi yamaze kwimurwa.
Umuyobozi mukuru wa UEFA, Aleksander Čeferin, aherutse gutangariza Le Repubblica yo mu Butaliyani ko gahunda ziri kurebwa ari ukuba imikino yasubukurwa muri Gicurasi hagati, muri Kamena cyangwa mu mpera za Kamena.
Yavuze ko kandi no kuba imikino isigaye yakinirwa mu muhezo, ari ubundi buryo bushobora gutekerezwaho.
RB Leipzig, Atalanta, Atlético Madrid na Paris Saint-Germain ni yo makipe yamaze kubona itike ya ¼ cya UEFA Champions League mu gihe hasigaye kuba imikino yo kwishyura ya 1/8 hagati ya Manchester City na Real Madrid, Juventus na Lyon, FC Barcelona na Napoli ndetse na Bayern Munich na Chelsea.
Muri Europa League, hakinwe imikino itandatu ibanza ya 1/8 mu gihe indi ibiri yasubitswe kubera Coronavirus.
",https://m.igihe.com/imikino/football/article/imikino-yose-ya-uefa-champions-league-na-europa-league-yasubitswe-kugeza-igihe,Health
 Namaze iminota 25 ntashobora guhumeka - Ubuhamya bukomeye bwa Pepe Reina wakize Coronavirus,"Umunyezamu wa Aston Villa yo mu cyiciro cya mbere mu Bwongereza, Pepe Reina, yavuze ko ubwo yari arwaye Coronavirus yamaze iminota 25 adashobora guhumeka, ku buryo ari byo bihe bibi yagize mu buzima bwe.
Umunyezamu wa Aston Villa yo mu cyiciro cya mbere mu Bwongereza, Pepe Reina, yavuze ko ubwo yari arwaye Coronavirus yamaze iminota 25 adashobora guhumeka, ku buryo ari byo bihe bibi yagize mu buzima bwe.
Pepe Reina w’imyaka 37 - intizanyo ya Milan AC muri Aston Villa - yabigarutseho mu kiganiro yagiranye na Corriere dello Sport nyuma yo gukira iki cyorezo cyibasiye Isi, cyamufashe mu byumweru bibiri bishize.
Ati “Ubu nibwo numva ndi gukira Coronavirus. Nari mfite umunaniro nyuma yo kubona ibimenyetso bya mbere bya virusi. Umuriro, inkorora yumye n’umutwe udakira. Numvaga buri gihe naniwe.”
“Ibihe bikomeye nagize ni ubwo numvise nta mwuka uhari, ntashobora guhumeka, namaze iminota 25 nta mwuka: yari iminota y’ubwoba itagira iherezo, byasaga n’aho umuhogo wanjye ufunze. Nibyo bihe bibi nagize mu buzima bwanjye. Byatumye mara iminsi itandatu cyangwa umunani ya mbere mu nzu.”
Reina ni umwe mu banyuze mu bihe bishaririye kubera Coronavirus, indwara ikomeje gufata no kwica abantu benshi muri iki gihe.
Pepe Reina wabaye umunyezamu muri Liverpool hagati ya 2005 na 2014, yavuze ko nta kibazo afite muri ibi bihe ari iwe, kuko aba ari kumwe n’umufasha we, Yolanda, abana babo batanu n’abandi babiri bo mu muryango wabo.
Mu gihe Premier League yahagaritswe kugera tariki ya 30 Mata 2020 kubera Coronavirus, Reina avuga ko abafata ibyemezo bari baratinze kuyihagarika, kuko iki cyorezo atari icyo gukinisha.
",https://m.igihe.com/imikino/football/article/namaze-iminota-25-ntashobora-guhumeka-ubuhamya-bukomeye-bwa-pepe-reina-wakize,Health
Sadio Mané yavuze ku rukundo avugwamo n’Umunyarwandakazi Kate Bashabe,"Kuva muri Gicurasi 2019 nibwo hatangiye kuvugwa ko rutahizamu w’ikipe ya Liverpool, Umunya-Sénégal, Sadio Mané, afitanye umubano wihariye n’Umunyarwandakazi w’umunyamideli Kate Bashabe, ahanini bitangijwe n’itangazamakuru ryo muri Sénégal.
Kuva muri Gicurasi 2019 nibwo hatangiye kuvugwa ko rutahizamu w’ikipe ya Liverpool, Umunya-Sénégal, Sadio Mané, afitanye umubano wihariye n’Umunyarwandakazi w’umunyamideli Kate Bashabe, ahanini bitangijwe n’itangazamakuru ryo muri Sénégal.
Muri Kamena 2019, Urubuga rwa Internet rwo muri Sénégal, Jotay, rwatangaje ko bamwe mu bakunzi ba Sadio Mané muri icyo gihugu, bacitsemo ibice bibiri, buri ruhande rufite uwo rushyigikiye hagati yo kuba uyu mukinnyi yakundana na Kate Bashabe cyangwa umukobwa w’Umunya-Tunisie, witwa Melissa Reddy, bibaza igihugu gifite abakobwa beza hagati ya Sénégal n’u Rwanda.
Uwitwa Commandos Baye yabwiye uru rubuga ko nubwo Sénégal ari igihugu cye, atewe ishema no kwitwa Umunyarwanda bitewe n’ubwiza bw’Abanyarwandakazi.
Icyasembuye ibiganiro bya benshi muri Sénégal ni uburyo mu Ukwakira 2019, uyu mukinnyi wa Liverpool yasangije abamukurikira indirimbo “Slowly” y’umuhanzi w’Umunyarwanda Meddy, iherekezwa n’amagombo ye agira ati “Ese mwizera mu rukundo?”
Muri uko kwezi, Kate Bashabe yagaragaye mu Mujyi wa Liverpool aho yari mu maduka acuruza imyenda ya Liverpool agiye kugura umwenda yagombaga kurebana umukino wa Liverpool na Norwich, aza no kugaragara yifata amashusho menshi ari mu myanya y’icyubahiro muri Stade y’iyi kipe.
Mu mpera z’umwaka ushize kandi, mu Ukuboza, Kate Bashabe yagiye i Doha ku mukino Liverpool yatwariyemo igikombe cy’Isi cy’amakipe.
Ibi byose byatumye abakunzi ba Sadio Mané bahitamo kwimara amatsiko, bamubaza ku mubano yaba afitanye n’uyu Munyarwandakazi mu kiganiro yagiranye nabo ku rubuga rwa Instagram ku wa Mbere tariki ya 30 Werurwe.
Uyu munya-Sénégal wari kumwe na mwene wabo Mbaye Diagne, yavuze ko nta mubano yigeze agirana na Kate Bashabe, ikintu cyanatumye Diagne akubita agatwenge.
Bashabe Catherine, wamamaye nka Kate Bashabe, ni umwe mu bashabitsi bakiri bato b’abahanga mu guhanga imideli, afite n’iduka ricuruza imyenda mu mujyi wa Kigali.
Mu Ukwakira 2019, Bashabe na we yahakanye iby’urukundo ruvugwa hagati ye na Sadio Mané ndetse avugwa ko ajya mu Bwongereza muri gahunda ze zihariye zidafite aho zihuriye n’uyu mukinnyi ukomoka muri Sénégal.
Sadio Mane ukinira ikipe ya Liverpool n’ikipe y’igihugu ya Sénégal, ni we watowe nk’umukinnyi w’umwaka wa 2019 muri Afurika, igihembo yahawe muri Mutarama uyu mwaka mu gihe kandi ari no mu bahabwa amahirwe yo kwegukana igihembo cy’umukinnyi w’umwaka wa shampiyona y’u Bwongereza niramuka ishoboye kurangira.
Uyu mukinnyi wavukiye i Casamance mu Majyepfo ya Sénégal mu 1992, iby’urukundo rwe akunda kubigira ibanga mu gihe ikinyamakuru Celebs Couples kivuga ko yigeze gukundana n’umukobwa umwe, umunya-Tunisie Melissa Reddy bari kumwe mu 2018, ariko ubu akaba nta mukunzi afite.
Sadio Mané yatangiriye umupira we nk’uwabigize umwuga muri Metz yo mu Bufaransa mu 2011, mu mwaka wakurikiyeho yerekeza muri Red Bull Salzburg yakiniye kugeza mu 2014, aho yaguzwe na Southampton na yo imugurisha muri Liverpool mu 2016.
Sadio Mané aheruka i Kigali muri Gicurasi 2016 ubwo Sénégal yatsindaga Amavubi ibitego 2-0 mu mukino wa gicuti wabereye kuri Stade Amahoro.
",https://m.igihe.com/imikino/football/article/sadio-mane-yavuze-ku-rukundo-avugwamo-n-umunyarwandakazi-kate-bashabe,Health
"""Penya Barcelonista Kigali"" yifatanyije n’andi matsinda y’abafana ba FC Barcelone mu kurwanya Coronavirus","Itsinda ry’abafana ba FC Barcelone mu Rwanda “Penya Barcelonista Kigali” ryifatanyije n’andi ku Isi mu gushishikariza abatuye ibihugu abarizwamo kurwanya icyorezo cya Coronavirus cyibasiye Isi.
Itsinda ry’abafana ba FC Barcelone mu Rwanda “Penya Barcelonista Kigali” ryifatanyije n’andi ku Isi mu gushishikariza abatuye ibihugu abarizwamo kurwanya icyorezo cya Coronavirus cyibasiye Isi.
Abayobozi b’amatsinda y’abafana ba FC Barcelone batandukanye ku Isi, batanga ubutumwa binyuze mu mashusho abumbiye hamwe, bushishikariza abantu kuguma mu rugo muri ibi bihe Isi yose yugarijwe na Coronavirus.
Penya Barcelonista Kigali ni itsinda ry’abafana ba FC Barcelone mu Rwanda, ryemewe ku mugaragaro n’iyi kipe yo muri Espagne tariki 16 Ukuboza 2019.
Rigizwe n’abanyamuryango (penyista) bagera kuri 300, ndetse ryahindutse umuryango ukora ibikorwa by’urukundo bitandukanye, abawugize baremera abatishoboye batandukanye, bikaba bijyanye n’umurongo FC Barcelone ifite wo gufasha abana ibinyujije muri Unicef.
Uwashinze iri itsinda akaba n’umuyobozi wa Penya Barcelonista Kigali, Nkusi Edmond Marie Nkaba, yabwiye IGIHE ko bari bafite gahunda yo kwishimira ko ryamaze kwemerwa n‘iyi kipe yo muri Espagne, mu muhango wari kuba tariki ya 25 Mata, ariko iyi gahunda ikaba yarasubitswe kubera Coronavirus.
Ati “Tukimara kuba itsinda ryemewe, twateguye igikorwa cyo kwizihiza iryo shema ndetse tunatumira abantu benshi mu nzego zitandukanye harimo nabo muri FC Barcelone harimo Perezida w’ikipe [Bartomeu], Visi Perezida, Perezida wa La Masia, Umuyobozi wa Siporo (Eric Abidal) n’abandi. Intego yari uguhuza inzego zitandukanye z’igihugu cyacu ndetse n’iza FC Barcelone.”
Nkusi Edmond yavuze ko ubutumire batanze bwari bumaze kwemerwa n’abantu barindwi barimo na Perezida w’abafana ba FC Barcelone ku rwego rw’Isi ndetse na Senateri Josep Maldonado uhagarariye umuryango wa ESI Esport Solidari internacional, utegamiye kuri leta, ukaba utera inkunga abatishoboye ariko binyuze muri siporo ndetse akaba yarabaye umusenateri mu Nteko Ishinga Amategeko ya Espagne n’iy’Ubumwe bw’u Burayi (EU).
Kuba icyorezo cya Coronavirus cyarahagaritse ingendo zose z’indenge mu bihugu byinshi ku Isi n’u Rwanda rurimo, byatumye icyo gikorwa cyari giteganyijwe muri uku kwezi gisubikwa kugeza igihe kitazwi, ahubwo hashyirwaho gahunda yahuriwemo n’abayobozi batandukanye b’amatsinda y’abafana ba FC Barcelone mu bihugu bitandukanye, bakangurira abantu kwirinda icyo cyorezo.
Ati” Twahise dufatanya na bagenzi bacu bo mu bindi bihugu dukora ubukangurambaga bwo kwirinda Coronavirus binyujijwe mu mashusho yahuriwemo n’abayobozi bakuru b’amatsinda y’abafana bo mu bihugu bitandukanye byo ku migabane igize Isi.”
Umunyamuryango wemewe wa Penya Barcelonista Kigali aba azwi na FC Barcelone ndetse mu kwezi gutaha buri wese azahabwa ikarita imuranga yatanzwe n’iyi kipe yo muri Espagne.
Izi karita zizajya zifasha aba banyamuryango ba Penya Barcelonista Kigali, kubona igabanyirizwa ryo kugura amatike ku mikino ya FC Barcelone, mu maduka yayo bagura imyenda ndetse no gutumirwa mu nteko rusange z’abafana ba FC Barcelone ziba buri mwaka.
",https://m.igihe.com/imikino/football/article/penya-barcelonista-kigali-yifatanyije-n-andi-matsinda-y-abafana-ba-fc-barcelone,Health
Pape Diouf wabaye Perezida w’Ikipe ya Marseille yapfuye azize Coronavirus,"Umunya- Sénégal, Pape Diouf, wabaye Perezida w’Ikipe ya Marseille yo mu Bufaransa yapfuye afite imyaka 68 kuri uyu wa Kabiri azize icyorezo cya Coronavirus.
Umunya- Sénégal, Pape Diouf, wabaye Perezida w’Ikipe ya Marseille yo mu Bufaransa yapfuye afite imyaka 68 kuri uyu wa Kabiri azize icyorezo cya Coronavirus.
Diouf yari ari kuvurirwa mu bitaro biri muri Sénégal aho akomoka nyuma y’uko afashwe n’iki cyorezo. Itangazo ryashyizwe hanze n’iyi kipe yabereye umuyobozi rivuga ko “Pape azahora mu mitima yacu iteka” nk’umwe mu bantu bayanditsemo amateka.
Perezida wa Sénégal, Macky Sall, nawe yihanganishije abakunzi b’umupira w’amaguru, umuryango wa nyakwigendera ndetse n’abaturage b’igihugu cye muri rusange ku bwo kubura uyu mugabo w’agaciro.
Sall yavuze ko yakurikiranye ubuzima bwa Diouf kuva ubwo yashyirwaga mu bitaro byitwa “Hôpital de Fann” agifatwa n’iyi ndwara.
Diouf niwe muntu wa mbere w’umwirabura wanditse amateka yo kuba yarayoboye ikipe yo mu cyiciro cya mbere ku mugabane w’u Burayi ubwo yajyaga kuri uyu mwanya mu 2005.
Mbere yaho yari yarakoze nk’umunyamakuru ndetse nk’umuntu ushinzwe gushakira abakinnyi amakipe aho yahagarariye abarimo Marcel Desailly, Basile Boli, William Gallas, Samir Nasri na Didier Drogba.
",https://m.igihe.com/imikino/football/article/pape-diouf-wabaye-perezida-w-ikipe-ya-marseille-yapfuye-azize-coronavirus,Health
Rayon Sports yagobotse abakinnyi bayo mu bihe bya Coronavirus,"Muri ibi bihe abantu bose basabwe kuguma mu ngo zabo kubera icyorezo cya Coronavirus, Rayon Sports yagobotse abakinnyi bayo, buri umwe ahabwa ibihumbi 50 Frw yo kwifashisha.
Muri ibi bihe abantu bose basabwe kuguma mu ngo zabo kubera icyorezo cya Coronavirus, Rayon Sports yagobotse abakinnyi bayo, buri umwe ahabwa ibihumbi 50 Frw yo kwifashisha.
Kuva tariki ya 15 Werurwe, ibikorwa byose bihuza abantu benshi birimo n’imikino, byarahagaritswe mu Rwanda mu gihe abantu bose basabwe kuguma mu ngo zabo kuva tariki ya 21 Werurwe 2020 mu kwirinda ikwirakwira ry’ubwandu bwa Coronavirus.
Bitandukanye n’andi makipe 13 muri 16 akina Shampiyona y’icyiciro cya mbere, afashwa na Leta, 90% by’amafaranga Rayon Sports ikoresha ku kwezi, aturuka mu bafana bayo mu gihe 10% ari atangwa n’abafatanyabikorwa bayo nk’uko biheruka gutangazwa n’ubuyobozi.
Abafana bayo bamaze iminsi batanga inkunga yo gufasha ikipe, hifashishijwe ikoranabuhanga rya telefoni kuri *610# ndetse kuva icyo gikorwa gitangiye tariki ya 19 Werurwe 2020, hamaze gukusanywa agera kuri miliyoni 6 Frw.
Nubwo Rayon Sports yihaye intego yo kugeza kuri miliyoni 20 Frw. IGIHE yamenye ko abakinnyi batangiye kugezwaho iyi nkunga ndetse buri mukinnyi yahawe ibihumbi 50 Frw.
Umuvugizi wa Rayon Sports, Nkurunziza Jean Paul, yabwiye IGIHE ko amafaranga bahaye abakinnyi ari yo kugira ngo bifashishe muri ibi bihe bari mu ngo zabo.
Ati “Muri ibi bihe abakinnyi tubitaho bisanzwe, tukabaha amafaranga bifashisha. Uyu munsi bashobora guhabwa amafaranga, ejo bakabona andi. Ni amafaranga ari kuva mu nkunga y’abafana, bitandukanye n’imishahara cyangwa andi. Uko abafana bazakomeza kwitanga, abakinnyi bazajya bayahabwa.”
Rayon Sports yari isanzwe yinjiza impuzandengo ya miliyoni 15 Frw ku kwezi, zirimo miliyoni 10 Frw zavuye ku kibuga n’izindi miliyoni 5 Frw zatanzwe n’abafana.
Kuva imikino ihagaze hagati muri uku kwezi ndetse umukino iheruka guhuramo na Gicumbi FC ukaba warabaye mu muhezo, byatumye ubuyobozi bwayo butangira gushaka ibindi bisubizo birimo no gushishikariza abafana kuyiba hafi.
Rayon Sports imaze iminsi kandi nta mafaranga ihabwa na SKOL, aho yishyuraga umwenda wa miliyoni 33 Frw yari yaragurijwe, ariko ikaba izahabwa ikindi gice kingana na miliyoni 33 Frw n’uyu muterankunga wayo mukuru mbere y’uko umwaka w’imikino urangira.
Umuyobozi wa Rayon Sports, Munyakazi Sadate, aherutse gutangaza ko ikoresha hafi miliyoni 32 Frw ku kwezi mu gihe kuri ubu hari gushakwa uburyo abakinnyi bahembwa ukwezi kwa Gashyantare.
Indi nkuru wasoma: Mu Rwanda birashoboka kugabanyiriza abakinnyi imishahara kubera Coronavirus?- Icyo abayobozi b’amakipe babivugaho.
",https://m.igihe.com/imikino/football/article/rayon-sports-yagobotse-abakinnyi-bayo-mu-bihe-bya-coronavirus,Health
Ibihe bitazibagirana byaranze umupira w’amaguru mu myaka 10 ishize (Video),"Nta kintu gishimangira urukundo rw’umupira w’amaguru nk’ibihe bitazibagirana. Bishobora kuba igitego cyatsinzwe mu masegonda ya nyuma y’umukino, gutungurana kw’amakipe mato cyangwa uburiganya budasanzwe.
Nta kintu gishimangira urukundo rw’umupira w’amaguru nk’ibihe bitazibagirana. Bishobora kuba igitego cyatsinzwe mu masegonda ya nyuma y’umukino, gutungurana kw’amakipe mato cyangwa uburiganya budasanzwe.
Ni byinshi ushobora kuba warabonye mu gihe umaze ureba umupira w’amaguru, ariko turakwibutsa bimwe mu byabaye mu 10 ishize n’ibindi byagiye bigarukwaho n’abatari bake.
2010: Iniesta ahesha Espagne igikombe cy’Isi
Igikombe cy’Isi kimwe rukumbi cyabereye muri Afurika, cyegukanywe na Espagne ikegukana bwa mbere ibikesha igitego cyo mu minota y’inyongera cyatsinzwe na Andrés Iniesta mu mukino wayihuje n’u Buholandi.
Wari umukino wa nyuma udasanzwe, aho umusifuzi w’Umwongereza Howard Webb yatanzemo amakarita y’umuhondo 12.
Myugariro w’u Buholandi, John Heitinga yahawe ikarita ya kabiri y’umuhondo ku munota wa 109 mu gihe byibazwaho uburyo Nigel de Jong yagumye mu kibuga nyuma yo gukubita umugeri Xabi Alonso mu gituza.
Nyuma yo gutsinda igitego cyahesheje igihugu cye Igikombe cy’Isi, Iniesta yiyambuye umupira, asigarana undi w’imbere wariho amagambo yo kuzirikana Dani Jarque wakiniraga Espanyol, ariko akaba yarapufye bitunguranye mu 2009 afite imyaka 26.
Igikombe cy’Isi cyaje Espagne iri mu bihe byayo, aho mu 2008 na 2012 yegukanye igikombe cy’Uburayi (Euro).
2011: FC Barcelone ikosora Manchester United ku mukino wa nyuma wa UEFA Champions League
Impamvu uyu mukino uri mu yaranze imyaka 10 iheruka, ni uburyo amakipe yombi yagiye guhura ari ku rwego rumwe ndetse igice cyawo cya mbere, cyarangiye ari igitego 1-1.
FC Barcelone yatozwaga na Pep Guardiola, ibifashijwemo na Lionel Messi, yatsinze Manchester United ibitego 3-1, yegukana irushanwa ku nshuro ya gatatu mu myaka itandatu.
Sir Alex Ferguson watozaga Manchester United, yavuze ko ari yo kipe nziza yahuyemo mu gihe yamaze ari umutoza.
2012: Agüero atungura Manchester United
Umwaka wa 2012 uzahora wibukwa mu isozwa ry’umwaka uwo ari wose w’imikino muri Shampiyona ya Premier League.
Manchester City yagiye gukina umukino usoza umwaka w’imikino isabwa gutsinda Queens Park Rangers kugira ngo yegukana igikombe cya mbere cya Shampiyona mu myaka 44.
Uko iminota yaganaga ku musozo mu y’inyongera, ikipe y’umutoza Roberto Mancini yari yatsinzwe ibitego 2-1 ndetse kugeza kuri iryo segonda, igikombe cyari mu maboko ya Manchester United.
Igitego cyo kwishyura cyatsinzwe na Edin Džeko ku munota wa 92, cyagaruriye Manchester City icyizere mbere y’uko Sergio Agüero atsinda igitego cyabahesheje intsinzi n’igikombe cya Shampiyona.
Martin Tyler wogezega uwo mukino kuri Sky Sports yavuze ko bigoye kuzongera kubona ibihe nk’ibi.
2013: Gusezera kwa Sir Alex Ferguson
Mu mwaka wakurikiyeho, Manchester United yabaye nk’iyihimura kuri Manchester City, yegukana Shampiyona ndetse yari Premier League ya 13 yegukanywe na Sir Alex Ferguson wayitozaga.
Tariki ya 8 Gicurasi 2013, Ferguson yatangaje ko asezeye umupira w’amaguru nk’umutoza, ubwo yari afite imyaka 71.
Uyu mugabo w’Umunya- Écosse, yatwaye ibikombe 38 mu myaka 27 yatojemo iyi kipe y’i Old Trafford, akaba ari na we mutoza wegukanye ibikombe byinshi mu mateka y’umupira w’amaguru.
Icyo gihe, yatangaje ko “icyemezo cyo gusezera ari cyo gikomeye yafashe” mu buzima bwe.
Abandi batoza bose bamusimbuye muri iyi kipe uhereye kuri David Moyes, ntawe urongera kuyihesha Premier League, imyaka irindwi irashize.
2014: U Budage bwandagaje Brésil imbere y’abafana bayo
Icyizere cyari cyose ku batuye Brésil, bari bakiriye irushanwa baherukaga kwegukana mu 2002.
Nyuma yo kurenga amatsinda no gutsinda Chile na Colombia, Brésil yari ifite icyizere cyo kugera ku mukino wa nyuma, yahuye n’u Budage muri ½.
Ibyabereye muri Belo Horizonte na n’ubu bishobora kuba bitarasibangana mu mitwe no mu mitima y’abanya-Brésil batsinzwe n’u Budage ibitego 7-1.
Igice cya mbere cyarangiye ikipe ya Scolari imaze kwinjizwa ibitego 5-0 mu gihe u Budage bwageze ku mukino wa nyuma, bukegukana irushanwa butsinze Argentine igitego 1-0.
Uyu mukino niba utaragusekeje, warakubabaje!
.
2015: Ruswa muri FIFA
Mu mpeshyi ya 2015, Ishyirahamwe ry’Umupira w’Amaguru ku Isi (FIFA) ryabayemo ibitazibagirana nyuma y’uko Urwego rw’Ubutabera muri Leta Zunze Ubumwe za Amerika, rushinje bamwe mu bayobozi bakuru baryo, ibyaha birimo ruswa ndetse batabwa muri yombi n’Urwego rushinze iperereza muri Leta Zunze Ubumwe za Amerika, FBI.
Mu Ukuboza uwo mwaka, abayobozi 16 barafashwe bashinjwa kugira uruhare mu ruswa ya miliyoni $200 yatanzwe mu kugira ngo u Burusiya buzahabwe igikombe cy’Isi cya 2018 ndetse na Qatar ihabwe icya 2022.
Ibi byashyize iherezo ku buyobozi bw’abagabo babiri bari bakomeye; Sepp Blatter wayoboraga FIFA na Michel Platini wayoboraga UEFA, aho bahagaritswe imyaka umunani batagaragara mu bikorwa byose bijyanye n’umupira w’amaguru.
Ubujurire bwakozwe muri uwo mwaka, bwatumye igihano cya Blatter kiva ku myaka umunani igera kuri itandatu, ariko ntibyakuyeho icyasha ku mupira w’amaguru.
2016: Leicester City yegukanye Premier League
Kwegukana Premier League kw’ikipe ya Leicester City mu 2016 byatunguye benshi nyuma y’uko mu mwaka w’imikino wari wabanje, yari mu myanya ya nyuma ndetse ikaba yarashoboraga kumanuka mu cyiciro cya kabiri.
Mu mpeshyi ya 2015, nibwo Claudio Ranieri yagizwe umutoza wa Leicester City, asimbuye Nigel Pearson ndetse abasesenguzi benshi bategaga iminsi uyu Mutaliyani, bavuga ko atazabasha kuyigumisha mu cyiciro cya mbere.
Ibifashijwemo n’abarimo Jamie Vardy watsinze ibitego 13 mu mikino 11 yikurikiranya hagati ya Kanama n’Ugushyingo, Leicester City yageze kuri Noheli ariyo iyoboye Premier League mu gihe Manchester City, Arsenal na Tottenham zagowe no kuyikura kuri uwo mwanya.
2017: Neymar yatumye isoko ry’abakinnyi rihenda
Tariki ya 3 Kanama 2017 nibwo Paris Saint-Germain yaguze umunya-Brésil Neymar, aba umukinnyi wa mbere uhenze mu mateka y’umupira w’amaguru, aguzwe muri FC Barcelone kuri miliyoni 222€.
Uwaherukaga kugurwa menshi, yari Paul Pogba waguzwe na Manchester United avuye muri Juventus, mu 2016 kuri miliyoni 105€.
Kuva Neymar aguzwe, ibiciro by’abakinnyi byariyongereye ariko biragoye kubona uzarenza amafaranga uyu mukinnyi yaguzwe mu gihe cya vuba.
2018: Ronaldo yatsinze kimwe mu bitego bidasanzwe
Ni ibitego byinshi byatsinzwe mu myaka 10 ishize, ariko icyo Cristiano Ronaldo yatsinze Juventus mu 2018 muri UEFA Champions League, kiri mu bitazibagirana.
Ronaldo yabanje gusimbuka metero 2.2 mu kirere mbere yo kwigarama umupira yatereye mu rubuga rw’amahina ukaruhukira mu izamu ryari ririnzwe na Gianluigi Buffon.
Muri uwo mwaka, nibwo Ronaldo yagiye muri Juventus aguzwe muri Real Madrid.
Igitego cye ni cyo cyatowe nk’icy’umwaka na UEFA, gihigitse icyo Gareth Bale yatsinze Liverpool ku mukino wa nyuma.
2019: Liverpool yanga kurekura imbere ya FC Barcelone
FC Barcelone yatsinze Liverpool ibitego 3-0 mu mukino ubanza wa Champions League.
Mohamed Salah yagombaga gusiba umukino wo kwishyura kubera imvune ndetse amahirwe y’ikipe ya Jürgen Klopp yo gukomeza, yari make cyane.
Igice cya mbere cyarangiye Liverpool ifite igitego kimwe cya Divock Origi, cyabonetse ku munota wa karindwi. Aha, icyizere cyari cyinshi ku bafana ba FC Barcelone.
Georgio Wijnaldum watsinze ibitego bibiri nyuma yo gusimbura, yongereye Liverpool icyizere mbere y’uko Origi atsinda icya kane ku mupira wavuye muri koruneri yatewe na Trent Alexander-Arnold.
Anfield habereye ibitangaza byinshi, ariko ibyabaye iryo joro byasaga n’ibidasanzwe.
Liverpool yageze ku mukino wa nyuma, yegukana UEFA Champions League ku nshuro ya gatandatu, itsinze Tottenham.
Ibindi bitazibagirana mu mupira w’amaguru
U Bugereki butwara Euro 2004
Kwegukana Igikombe cy’Uburayi kw’u Bugereki mu 2004 ni kimwe mu bitangaza by’umupira w’amaguru.
Igitego cya Angelos Charistea cyari gihagije ngo gitere agahinda umutima n’amarira mu maso ya Cristiano Ronaldo.
Ubugereki nta mahirwe bwahabwaga mu gihe ibihugu nka Espagne, u Bufaransa na Portugal yari mu rugo, byari bifite abakinnyi bakomeye.
Ronaldinho akomerwa amashyi n’abafana ba Real Madrid kuri Santiago Bernabéu
Ntibisanzwe ko umukinnyi wa FC Barcelone yakomerwa amashyi n’abafana ba Real Madrid nubwo waba uri Lionel Messi watsindiye ibitego bitatu i Madrid.
Mu mukino wabaye mu Ugushyingo 2005, Ronaldinho yakomewe amashyi n’abafana ba mukeba nyuma yo kugaragaza ubuhanga ahanganye n’ikipe yarimo Iker Casillas, Roberto Carlos, David Beckham, Raul na Zinedine Zidane.
Penaliti ya Antonín Panenka 
Hari mu Gikombe cy’Uburayi cyo mu 1976. Czechoslovakia yanganyije n’u Budage bw’Uburengerazuba ibitego 2-2, bituma hitabazwa penaliti ku mukino wa nyuma.
Antoním Panenka yagiye gutera penaliti yashoboraga guhesha Czechoslovakia igikombe. Panenka yateye agapira koroheje, umunyezamu Sepp Miaer agana iburyo, umupira ujya mu izamu.
Kuva icyo gihe, uyu mugabo yitiriwe penaliti zitewe muri ubwo buryo, ndetse abarimo Andrea Pirlo na Sebastian Abreu bagiye bazitera mu marushanwa akomeye naho Neymar, Robin van Persie na Cristiano Ronaldo barazihushije.
 Korea y’Amajyaruguru itsinda u Butaliyani
Intsinzi y’igitego 1-0 Korea y’Amajyaruguru yabonye imbere y’u Butaliyani mu Gikombe cy’Isi cyo mu 1966, yatunguye isi yose bitewe n’uburyo muri icyo gihugu cyo muri Asia havugwamo intambara mu gihe u Butaliyani bwari buzwi nk’ikipe ikomeye.
 Igitego Ryan Giggs yatsinze Arsenal
Igitego Ryan Giggs yatsinze Arsenal ku mukino wa nyuma wa FA Cup mu 1999, kigarukwaho cyane bitewe n’uburyo yacenzemo abakinnyi bane mbere yo gutsinda ndetse kikaba cyaratumye Manchester United yegukana ibikombe bitatu uwo mwaka.
Yagitsinze nyuma y’uko Arsenal yari imaze guhusha penaliti yatewe na Dennis Bergkamp mu gihe Manchester United yari yasigaye ari abakinnyi 10 ubwo Roy Keane yahabwaga ikarita itukura.
 Lilian Thuram afasha u Bufaransa mu Gikombe cy’Isi
Mu mikino 142 yakiniye u Bufaransa, Liliam Thuram yabutsindiye ibitego bibiri gusa ariko bifite kinini bivuze!
Uyu wabaye umukinnyi wa Juventus, yabitsinze mu mukino wa ½ cy’Igikombe cy’Isi mu 1998, u Bufaransa bugera ku mukino wa nyuma busezereye Croatia ku bitego 2-1.
Iki gihugu cyari cyakiriye irushanwa, cyashobora gusezererwa ariko Thulam akigeza ku mukino wa nyuma ndetse kibasha kwegukana Igikombe cy’Isi gitsinzwe Brésil ibitego 3-0 ku mukino wa nyuma.
Umutwe wa Zinedine Zidane
Ku mukino wa nyuma w’Igikombe cy’Isi cya 2006 cyegukanywe n’u Butaliyani mu Budage, Zinedine Zidane wakinaga umukino we wa nyuma nk’umukinnyi, yahawe ikarita itukura kubera umutwe yakubise Umutaliyani, Marco Materazzi bitewe n’amagambo yamubwiye.
Liverpool yigaranzura Milan AC
Liverpool ifite amateka atangaje. Mu myaka 15 ishize, yegukanye UEFA Champions League ya 2005 iturutse inyuma, ikishyura ibitego 3-0 yari yatsinzwe na Milan AC ku mukino wa nyuma wabereye i Istanbul.
Igice cya mbere cyari cyarangiye ari 3-0, mu cya kabiri, ikipe y’umutoza Rafa Benitez itsindirwa na Steven Gerard, Vladimír Šmicer na Xabi Alonso kuri penaliti nyuma y’ikosa Gennaro Gattuso yari amaze gukorera kuri Gerard mu rubuga rw’amahina.
Hitabajwe penaliti, Liverpool irazitsinda, yegukana iri rushanwa ku nshuro ya gatanu mu gihe byayisabye gutegeza mu mwaka ushize wa 2019 ngo iryegukane ku nshuro ya gatandatu.
Ikiganza cy’Imana cya Diego Maradona
Ibaze nk’igitego Diego Maradona yatsindishije ikiganza mu Gikombe cy’Isi cyo mu 1986, gitsinzwe muri iki gihe!
Uyu mugabo w’Umunya-Argentine, yatsinze ibitego bitandukanye mu gihe cye, ariko icyo yatsinze u Bwongereza mu mukino wa ¼ cy’Igikombe cy’Isi mu 1986, akoresheje ikiganza, n’ubu kiracyavugwa.
Argentine yatsinze u Bwongereza ibitego 2-1 ndetse yegukanye iryo rushanwa ryari ryabereye muri Mexique.
",https://m.igihe.com/imikino/football/article/ibihe-bitazibagirana-byaranze-umupira-w-amaguru-mu-myaka-10-ishize-video,Health
Abakinnyi ba FC Barcelone bemeye kugabanyirizwa 70% by’umushahara,"Abakinnyi bose ba FC Barcelone bemeye kugabanyirizwa 70% by’umushahara muri ibi bihe Isi yugarijwe na Coronavirus ndetse bazatanga ubundi bufasha kugira ngo abandi bakozi b’ikipe bafite imirimo ihoraho bahembwe.
Abakinnyi bose ba FC Barcelone bemeye kugabanyirizwa 70% by’umushahara muri ibi bihe Isi yugarijwe na Coronavirus ndetse bazatanga ubundi bufasha kugira ngo abandi bakozi b’ikipe bafite imirimo ihoraho bahembwe.
Kapiteni wa FC Barcelone, Lionel Messi, yatangaje ko impamvu we na bagenzi be batinze kwemera uyu mwanzuro, ari uko bari bagisuzuma uburyo bizakorwamo, bagafasha ikipe yabo.
Ati “Mbere yo gukomeza, turashaka kubisobanura neza ko buri gihe twari dufite ubushake bwo kugabanya imishahara yacu kubera ko natwe tubizi ko turi mu bihe bidasanzwe. Twe nk’abakinnyi, turi hano buri gihe kugira ngo dufashe ikipe igihe ibidusabye.”
“Niba kugeza magingo aya ntacyo twavuze, ni uko twari tukiga uburyo twafasha ikipe no kureba abagizwe ho ingaruka cyane n’ibihe turimo. Ku ruhande rwacu, igihe cyageze, tuzagabanyirizwa 70% by’umushahara muri ibi bihe. Tuzafasha kandi ikipe kugira ngo abandi bakozi bahembwe 100% by’imishahara yabo.”
Amakuru yari amaze iminsi atangazwa n’ibinyamakuru byo muri Espagne, yavugaga ko abakinnyi bacitsemo ibice bitatu bitewe no kutumvikana kuri icyo cyemezo cyo kugabanyirizwa imishahara.
FC Barcelone yiyongereye ku yandi makipe akomeye i Burayi, yafashe icyemezo gikomeye muri ibi bihe Isi yugarijwe na Coronavirus. Andi makipe ya Barcelone arimo iya Basketball, na yo azagabanyirizwa imishahara.
Abakinnyi ba Juventus yo mu Butaliyani n’umutoza wayo, Maurizio Sarri, bemeye guhara imishahara y’amezi ane uhereye muri Werurwe 2020, kugira ngo bafashe ikipe yabo.
Abakinnyi ba Bayern Munich bagabanyirijwe 20% by’imishahara mu gihe Borussia Dortmund izahemba abakinnyi bayo 50%.
",https://m.igihe.com/imikino/football/article/abakinnyi-ba-fc-barcelone-bemeye-kugabanyirizwa-70-by-umushahara,Health
Amatariki mashya y’imikino Olempike ya Tokyo 2020 yatangajwe,"Komite Olempike na Paralempike Mpuzamahanga ku bufatanye n’abashinzwe gutegura imikino Olempike ya Tokyo 2020 batangaje ko iyi mikino yimuriwe umwaka utaha, izaba hagati ya tariki ya 23 Nyakanga n’iya 8 Kanama 2021.
Komite Olempike na Paralempike Mpuzamahanga ku bufatanye n’abashinzwe gutegura imikino Olempike ya Tokyo 2020 batangaje ko iyi mikino yimuriwe umwaka utaha, izaba hagati ya tariki ya 23 Nyakanga n’iya 8 Kanama 2021.
Iyi mikino yasubitswe mu cyumweru gishize, yagomba kuba hagati ya tariki ya 24 Nyakanga n’iya 9 Kanama 2020, ariko yigizwa inyuma kubera icyorezo cya Coronavirus.
Hemejwe ko kandi imikino Paralempike ya 2020 yagombaga gutangira tariki ya 25 Kanama, izakinwa kuva tariki ya 24 Kanama kugeza ku ya 5 Nzeri 2020.
Izi nzego zabitangaje kuri uyu wa Mbere tariki ya 30 Werurwe hifashishijwe ikiganiro kuri telefoni, cyahuje Perezida wa IOC, Thomas Bach, Umuyobozi wa Tokyo 2020 Mori Yoshirō, Guverineri w’Umujyi wa Tokyo, Koike Yuriko na Minisitiri w’imikino Olempike na Paralempike mu Buyapani, Hashimoto Seiko.
Hatangajwe ko 57% by’abari bamaze kubona ibihe bibemerera kwitabira iyi mikino bazabigumana mu gihe abandi 43% bazabikorera Coronavirus nigabanuka.
Uyu akaba ari umwe mu myanzuro wafashwe hagendewe ko n’izina ry’imikino ritazahinduka, izakomeza kwitwa iya 2020.
Komite Olempike Mpuzamahanga yatangaje ko amatariki mashya yemejwe hagendewe ku kurengera ubuzima bw’abakinnyi no kuzirikana ububi bw’icyorezo cya Coronavirus.
Ni ku nshuro ya mbere imikino Olempike isubitswe mu gihe cy’amahoro.
Ahandi yasubitswe ni mu 1916, 1940 no mu 1944, hose kubera intambara z’Isi yose.
",https://m.igihe.com/imikino/article/amatariki-mashya-y-imikino-olempike-ya-tokyo-2020-yatangajwe,Health
Isume ya Kobe Bryant yagurishijwe asaga miliyoni 31 Frw,"Isume Kobe Bryant yambaye ku bitugu bye ubwo yavugaga ijambo ryo gusezera Basketball nyuma y’umukino we wa nyuma muri NBA, yagurishijwe asaga ibihumbi $33 muri cyamunara yabaye ku Cyumweru tariki ya 29 Werurwe 2020.
Isume Kobe Bryant yambaye ku bitugu bye ubwo yavugaga ijambo ryo gusezera Basketball nyuma y’umukino we wa nyuma muri NBA, yagurishijwe asaga ibihumbi $33 muri cyamunara yabaye ku Cyumweru tariki ya 29 Werurwe 2020.
Iyo sume ni yo Kobe Bryant yifashishaga mu kwihanagura icyuya kuri uwo mukino ubwo yakiniraga bwa nyuma ikipe ya Los Angeles Lakers.
Ubwo yari amaze gusezera, asohoka mu kibuga, isume yasigaranywe n’umufana, igurishwa $8365 ( asaga miliyoni 7.8 Frw) mu 2016 mbere y’uko igurishwa muri cyamunara iheruka kubera kuri interineti.
Uwegukanye iyi sume, David Kohler, yayitanzeho ibihumbi $33,077 (ni ukuvuga asaga gato miliyoni 31.2 Frw). Uwayiguze yahawe kandi amatike abiri yakoreshejwe y’umukino Lakers yakinnye tariki ya 13 Mata 2016.
Muri uwo mukino Lakers yatsinzemo Utah Jazz amanota 101-96, Kobe Byrant yatsinzemo amanota 60.
Umuyobozi wa Iconic Auctions, Jeff Woolf yabwiye CNN ko uwaguze isume ya Kobe Bryant ashaka kubika ibintu byinshi bifite aho bihuriye na Los Angeles Lakers.
Ati “Ni umufana wihebeye Lakers. Afite gahunda y’igihe kirekire yo gukora inzu ndangamurage muri California y’amajyepfo.”
Kobe Bryant yapfuye mu mpera za Mutarama 2020 afite imyaka 41, aho yaguye mu mpanuka ya kajugujugu ari kumwe n’umukobwa we, Gianna.
Mu myaka 20 yakinnye muri NBA, muri LA Lakers, Bryant yafashije ikipe ye kwegukana ibikombe bitanu bya Shampiyona.
Yakinnye umukino w’intoranywa za NBA “All-Star” inshuro 18, aba umukinnyi mwiza w’umwaka “MVP” mu 2008 mu gihe kandi yafashije Leta Zunze Ubumwe za Amerika kwegukana umudali wa zahabu mu mikino Olempike ya 2008 yabereye i Beijing n’iya 2012 yabereye i Londres.
Izindi nkuru wasoma:
",https://m.igihe.com/imikino/basketball/article/isume-ya-kobe-bryant-yagurishijwe-asaga-miliyoni-31-frw,Health
"Amakipe ya Premier League azashyirwa hamwe, imikino isigaye ibere hamwe mu muhezo","Abategura Shampiyona y’Icyiciro cya Mbere mu Bwongereza, Premier League, bafite gahunda zo gusubukura imikino mu mpeshyi, amakipe akazashyirwa hamwe mu mwiherero, aho imikino izajya ikinirwa mu muhezo, ikerekanwa kuri televiziyo.
Abategura Shampiyona y’Icyiciro cya Mbere mu Bwongereza, Premier League, bafite gahunda zo gusubukura imikino mu mpeshyi, amakipe akazashyirwa hamwe mu mwiherero, aho imikino izajya ikinirwa mu muhezo, ikerekanwa kuri televiziyo.
Premier League n’izindi shampiyona nyinshi ku Isi, zarahagaze kubera icyorezo cya Coronavirus cyibasiye Isi.
Iyi Shampiyona y’u Bwongereza yabaye ihagaritswe kugeza tariki ya 30 Mata, ariko nta cyizere cy’uko izasubukurwa icyo gihe bitewe n’ubwiyongere bw’ubwandu bwa Coronavirus bukomeje kugaragara muri icyo gihugu no ku Isi yose.
Imwe mu ngamba zafashwe na Premier League ni ugushaka uburyo imikino isigaye yakinwa muri Kamena na Nyakanga, ikabera muri Midlands na Londres, ariko nta bafana bahari.
Uburyo butekerezwaho bwatuma ibi bishoboka, ni ugufata amakipe yose akajyanwa muri hoteli zo muri ibyo bice azakiniramo, abakinnyi bakahamara igihe bari mu kato mbere y’uko batangira gukina.
The Independent yatangaje ko amakipe ari ku gitutu cyo kubahiriza amasezerano yo kwerekana imikino yasinye bityo nta yandi mahitamo ahari uretse gukina ndetse imikino 92 yose isigaye ikazerekanwa kuri televiziyo, buri munsi hakajya haba umukino.
Kugira ngo ibi bigerweho, amakipe n’abandi bayagize, bazashyirwa mu kato muri hoteli zitandukanye bakuwe mu miryango yabo nk’uko bigenda iyo hagiye kuba amarushanwa mpuzamahanga, aho bazajya bapimwa kenshi gashoboka.
Intego yabyo ni ukugira ngo hagabanywe ibyago byo kugira ngo hatagira uwandura Coronavirus, aho iramutse igaragaye kuri umwe muri abo bari mu mwiherero, bishobora kwica iyi gahunda yose.
Ibi ntibizakorwa gusa ku makipe, ahubwo bizaba no ku basifuzi, abanyamakuru n’abafata amashusho y’imikino mu gihe hari ibitaro Premier League izakodesha byihariye ku bakinnyi bashobora kugirira imvune zikomeye muri iyo mikino.
",https://m.igihe.com/imikino/football/article/amakipe-ya-premier-league-azashyirwa-hamwe-imikino-isigaye-ibere-hamwe-mu,Health
Minisitiri Munyangaju yagaragaye akina umupira w’amaguru hamwe n’umuryango we,"Minisitiri wa Siporo, Munyangaju Aurore Mimosa, yashyize hanze amashusho ari kumwe n’umuryango we, bakina umupira w’amaguru muri ibi bihe abantu basabwa kuguma mu ngo zabo mu rwego rwo kwirinda ikwirirakwira rya Coronavirus.
Minisitiri wa Siporo, Munyangaju Aurore Mimosa, yashyize hanze amashusho ari kumwe n’umuryango we, bakina umupira w’amaguru muri ibi bihe abantu basabwa kuguma mu ngo zabo mu rwego rwo kwirinda ikwirirakwira rya Coronavirus.
Kuva tariki ya 21 Werurwe 2020, mu Rwanda abantu bose basabwe kuguma mu ngo zabo nk’imwe mu ngamba zo kwirinda ikwirakwira rya Coronavirus.
Kuri iki Cyumweru tariki ya 29 Werurwe 2020, Minisitiri wa Siporo, Munyangaju Aurore Mimosa, yashyize hanze amashusho ari kumwe n’abo mu muryango we bakina umupira w’amaguru mu busitani.
Aya mashusho y’iminota ibiri n’amasegonda 19, atangira bose uko ari bane bakora imyitozo yo gushyushya umubiri mbere y’uko Minisitiri Munyangaju atera umupira gake gake ku kirenge mu gihe cy’amasegonda ane utaragwa hasi ubundi bagahererekanya hagati yabo.
Munyangaju yakurikije aya mashusho ubutumwa bukangurira Abanyarwanda gukora siporo kugira ngo bamere neza muri ibi bihe basabwe kuguma mu rugo.
Ati “Guma mu rugo twayibyaje umusaruro. Ntimwibagirwe gutuma imibiri yanyu ikomeza kumera neza.”
Confinement exploité utilement.Don’t forget to stay fit #GumaMuRugo #StayHome #BeActive #TwirindeCovid19 #WashYourHands #Tuzatsinda @RBCRwanda @RwandaHealth @Rwanda_Sports pic.twitter.com/NdbpbO6g73
— Aurore Mimosa Munyangaju (@AuroreMimosa) March 29, 2020
Munyangaju Aurore Mimosa yahawe kuyobora Minisiteri ya Siporo mu Ugushyingo 2019.
Mbere yo guhabwa izi nshingano na Perezida Kagame, akaba yari asanzwe ari Umuyobozi wa Sosiyete y’Ubwishingizi Sonarwa Life Assurance Company Ltd, akaba n’Umuyobozi ushinzwe ubugenzuzi mu Nama y’Ubutegetsi y’Ikigo cy’Imari “Copedu Plc’’.
Izindi nkuru wasoma:
",https://m.igihe.com/imikino/football/article/minisitiri-munyangaju-yagaragaye-akina-umupira-w-amaguru-hamwe-n-umuryango-we,Health
FC Barcelone ishobora guhagarika amasezerano y’abakinnyi bayo banze kugabanyirizwa umushahara kubera Coronavirus,"Ku wa Gatanu w’icyumweru gishize, tariki ya 20 Werurwe 2020, nibwo muri FC Barcelone hafashwe icyemezo cyo kugabanyiriza abakinnyi imishahara kuko ikipe itagifite aho ikura muri iyi minsi imikino yose yahagaze.
Ku wa Gatanu w’icyumweru gishize, tariki ya 20 Werurwe 2020, nibwo muri FC Barcelone hafashwe icyemezo cyo kugabanyiriza abakinnyi imishahara kuko ikipe itagifite aho ikura muri iyi minsi imikino yose yahagaze.
Ubuyobozi bwari bwiteze ko abakinnyi bashobora gufata iya mbere, bakemera ko bagabanyirizwa imishahara bitewe n’icyorezo cya Coronavirus.
Imishahara y’abakinnyi b’ikipe yayo ya mbere isaga 70% by’imishahara yose y’ikipe. Barcelone yishyura miliyoni 593£ ku makipe yayo yose mu mikino itandukanye, aho miliyoni 468 £ zihabwa ikipe y’Umupira w’amaguru, akaba ari yo izarebwaho ngo igabanyirizwe imishahara mu rwego rwo kuziba icyuho cy’ayo iyi kipe itari kwinjiza.
Ishyirahamwe ry’Umupira w’Amaguru ku Isi (FIFA) risaba amakipe gukata byibuze 50% by’umushahara mu gihe imikino ihagaze kubera ibihe bidasanzwe nk’ibi bya Coronavirus.
Ubuyobozi bwa FC Barcelone bwabwiye abakinnyi ko bazakatwa 70% by’umushahara wabo, aho nka Lionel Messi uhembwa ibihumbi 500£ ku cyumweru, yasigara ahembwa ibihumbi 150£ naho Antoine Griezmann uhembwa ibihumbi 294£, agasigara ahembwa ibihumbi 88.2£.
SPORT yo muri Espagne, yatangaje ko abakinnyi ba FC Barcelone bacitsemo ibice bitatu kubera kutumvikana kuri iyo ngingo yo kugabanyirizwa imishahara.
Itsinda rya mbere, ni abakinnyi bateye utwatsi icyo cyemezo, aho bavuga ko batumva impamvu bagabanyirizwa imishahara nyamara ikipe yabo yarapfushije ubusa amafaranga igura abakinnyi batagize icyo bayimariye.
Bivugwa ko iri tsinda ririmo abakinnyi bahembwa menshi, aho bumva ko mu gihe bagabanyirizwa ari bo baba babihombeyemo kurusha abandi.
Itsinda rya kabiri bivugwa ko ririmo bamwe mu bakinnyi bakomeye mu ikipe, rishyigikiye iyo gahunda, ndetse ngo ni ryo ririmo Lionel Messi, Gérard Piqué, Sergio Busquets na Sergi Roberto, ariko nabo bakavuga ko 70% ari menshi mu gihe itsinda rya gatatu ririmo abakinnyi bategereje umwanzuro wa nyuma.
Umuyobozi wa FC Barcelone, Joseph Maria Bartomeu, akomeje kugerageza kumvisha abakinnyi ba FC Barcelone ko bagabanyirizwa umushahara, aho gukurikiza itegeko rya ERTE rishobora gutuma ikipe ihagarika amasezerano y’abakinnyi muri ibi bihe bidasanzwe.
Itegeko rigenga umurimo muri Espagne ryemerera ibigo kwirukana abakozi mu gihe runaka mu bihe bidasanzwe, rikabitegeka kongera guha akazi abirukanwe igihe ibyo bihe bidasanzwe bitakiriho. Ibyo bita ’ERTE’ birashoboka ko aribyo bizakoreshwa n’amakipe ku bakinyi badakina, hirya no hino muri Espagne mu minsi mike iri imbere.
Amakipe amwe yatekereje gukoresha ERTE y’agateganyo ku bakozi bayo bakina, ariko yaburiwe n’amashyirahamwe y’abakinnyi ko abakinnyi batazategekwa gukomeza imyitozo mu bihe nk’ibyo ndetse byazateza ibibazo igihe shampiyona izasubukurwa.
Marca iherutse gutangaza ko mu gihe abakinnyi bakomeza kwinangira, bitazabuza abayobozi ba FC Barcelone kubakata 70% by’imishahara ndetse ku wa Kane w’iki cyumweru, tariki ya 26 Werurwe, iyi kipe yemeje ko igiye kugabanyiriza imishahara abakinnyi.
Guhagarikwa k’uyu mwaka w’imikino bishobora guhombya FC Barcelone miliyoni 100€, bidatandukanye cyane n’igihombo Real Madrid izahura nacyo.
Real Madrid ntihatira abakinnyi bayo ibyo kubagabanyiriza umushahara cyangwa itegeko rya ERTE, bityo abakinnyi ba FC Barcelone ntibashaka kwishyurira amakosa yakozwe na bamwe mu bayobozi.
Real Madrid yo, ntihangayikishijwe cyane n’imishahara kuva Cristiano Ronaldo wahembwaga miliyoni 28€ ku mwaka agiye muri Juventus mu 2018.
FC Barcelone ishingiye ku kugurisha amatike, abasuye inzu ndangamurage no kugurisha imyambaro, ariko byose kugeza ubu byarahagaze mu gihe kandi byitezwe ko n’abaterankunga bamwe na bamwe bashobora kutishyura mu rwego rwo kwirinda ko bahura n’ibibazo by’ubukungu.
Iyi kipe ivuga ko gusubika umukino wa Champions League wari kuyihuza na Napoli mu cyumweru gishize, byayihombeje miliyoni 6€ ndetse kugeza ubu Stade yayo irafunze.
Mu mwaka ushize w’imikino, inzu ndangamurage ya FC Barcelone yinjije hafi miliyoni 60€ mu gihe iduka ryayo ryinjije miliyoni 86€.
",https://m.igihe.com/imikino/football/article/fc-barcelone-ishobora-guhagarika-amasezerano-y-abakinnyi-bayo-banze,Health
Marathon Mpuzamahanga ya Kigali yigijwe inyuma ukwezi kubera Coronavirus,"Isiganwa Mpuzamanga ryo gusiganwa ku maguru i Kigali (Kigali International Peace Marathon) ryigijwe inyuma ukwezi kumwe, rishyirwa tariki ya 21 Kamena 2020 kubera icyorezo cya Coronavirus cyibasiye Isi.
Isiganwa Mpuzamanga ryo gusiganwa ku maguru i Kigali (Kigali International Peace Marathon) ryigijwe inyuma ukwezi kumwe, rishyirwa tariki ya 21 Kamena 2020 kubera icyorezo cya Coronavirus cyibasiye Isi.
Kigali Internation Peace Marathon igiye kuba ku nshuro ya 16, yari iteganyijwe tariki ya 17 Gicurasi 2020.
Itangazo ryashyizwe hanze n’inzego zishinzwe gutera iri siganwa zirimo n’Ishyirahamwe ry’imikino ngororamubiri mu Rwanda (RAF) rivuga ko Marathon mpuzamahanga ya Kigali yigijwe inyuma kubera icyorezo cya Coronavirus.
Rigira riti “Bitewe n’impamvu zikomeye zatewe n’icyorezo cy’indwara ya #COVID-19, Kigali International Peace Marathon izaba ku nshuro ya 16, yari iteganyijwe tariki ya 17 Gicurasi, yimuriwe ku ya 21 Kamena 2020.”
Iri tangazo rikomeza rivuga ko nta cyahindutse mu ntera zakorwaga, aho no kuri iyi nshuro hazakorwa Marathon y’ibilometero 42.195, igice cya Marathon kireshya n’ibilometero 21.0975 ndetse n’ibilometero 10 bikorwa n’abasiganwa byo kwishimisha batarushwanwa (Run for fun).
Amatariki azaberaho ibindi bikorwa bibanziriza Kigali International Peace Marathon birimo isiganwa ry’ijoro rizwi nka Kigali Night Run, azatangazwa mu minsi iri imbere.
Marathon Mpuzamahanga ya Kigali igamije kwimakaza amahoro binyuze mu mikino, yatangiye gukinwa mu 2005.
Ubwo iri rushanwa ryabaga ku nshuro ya 15, tariki ya 16 Kamena 2019, ryitabiriwe n’abagera ku 3900 baturutse mu bihugu 55.
",https://m.igihe.com/imikino/article/marathon-mpuzamahanga-ya-kigali-yigijwe-inyuma-ukwezi-kubera-coronavirus,Health
Abakinnyi ba Juventus bazamara amezi ane badahembwa kubera Coronavirus,"Abakinnyi ba Juventus n’Umutoza Maurizio Sarri bemeye kumara amezi ane badahembwa kugira ngo iyi kipe icungure agera kuri miliyoni 90€ (asaga miliyari 94.2 Frw) muri ibi bihe by’icyorezo cya Coronavirus.
Abakinnyi ba Juventus n’Umutoza Maurizio Sarri bemeye kumara amezi ane badahembwa kugira ngo iyi kipe icungure agera kuri miliyoni 90€ (asaga miliyari 94.2 Frw) muri ibi bihe by’icyorezo cya Coronavirus.
Imikino yose yo mu Butaliyani yahagaritswe kugeza byibuze tariki ya 3 Mata 2020 kubera icyo cyorezo cyibasiye Isi.
Juventus ni imwe mu makipe yagaragayemo Coronavirus, aho abakinnyi bayo barimo Paulo Dybala, Daniele Rugani na Blaise Matuidi bayirwaye.
Rutahizamu Cristiano Ronaldo na bagenzi be, bemeye ko bazatahembwa umushahara wabo wose muri Werurwe, Mata, Gicurasi na Kamena kugira ngo bafashe ikipe yabo kwirinda ihungabana ry’ubukungu ryaterwa na Coronavirus.
Ubwo Shampiyona yahagararaga mu ntangiriro z’uku kwezi, Juventus yari imbere n’amanota 63, irusha inota rimwe Lazio mu mikino 26 yari imaze gukinwa.
Mu gihe umupira w’amaguru wakongera gusubukurwa muri iki gihugu cyugarijwe na Coronavirus kurusha ibindi mu Burayi, Juventus izongera gusuzuma icyemezo cyafashwe n’abakinnyi.
Mu itangazo ubuyobozi bw’ikipe bwashyize ahagaragara, bwagize buti “Juventus irashimira abakinnyi n’umutoza ku bw’ubwitange bagize mu gihe kitoroshye kuri buri wese.""
Andi makipe y’i Burayi, abakinnyi bayo bemeye kugabanyirizwa umushahara ni Bayern Munich na Borussia Dortmund yombi yo mu Budage.
Muri Bayern Munich abakinnyi bazakatwa 20% mu gihe muri Borussia Dortmund bazahabwa 50%.
Muri FC Barcelone, abakinnyi ntibavuga rumwe n’ubuyobozi kuri ibyo byo kugabanyirizwa umushahara.
",https://m.igihe.com/imikino/football/article/abakinnyi-ba-juventus-bazamara-amezi-ane-badahembwa-kubera-coronavirus,Health
Gukinira muri Stade ya Radès byateye ubwoba abakinnyi b’Amavubi muri CAN 2004,"Uwahoze ari myugariro w’Ikipe y’Igihugu Amavubi, Nshimiyimana Canisius, yavuze ko ubwo Amavubi yakinaga n’Ikipe y’Igihugu ya Tunisia mu Gikombe cya Afurika cya 2004, we na bagenzi be bagize ubwoba bwo gusohoka muri Stade ya Radès ngo bajye kwishyushya.
Uwahoze ari myugariro w’Ikipe y’Igihugu Amavubi, Nshimiyimana Canisius, yavuze ko ubwo Amavubi yakinaga n’Ikipe y’Igihugu ya Tunisia mu Gikombe cya Afurika cya 2004, we na bagenzi be bagize ubwoba bwo gusohoka muri Stade ya Radès ngo bajye kwishyushya.
Nshimiyimana Canisius utagikina umupira w’amaguru, ahubwo akaba ari umutoza w’Ikipe y’Abato ya Mukura Victory Sports, yabigarutseho mu kiganiro yagiranye na IGIHE.
Uyu wakinaga inyuma ku ruhande rw’iburyo, yavuze ko ubwo abakinnyi b’Amavubi biteguraga kujya kwishyushya mbere y’uwo mukino w’amateka bahuyemo na Tunisia, ku nshuro ya mbere u Rwanda rukina Igikombe cya Afurika, babanje kugira ubwoba bitewe n’induru y’abafana bari buzuye Stade ya Radès.
Ati “Kuva kuri stade za hano ukajya ku yakira abantu ibihumbi 60 kuzamura, byaguteragamo akantu k’ubwoba, ariko kubera ko twari tugiye guhagararira igihugu, tugiye guhagararira miliyoni z’Abanyarwanda, turavuga tuti duhagarare kigabo, tubyitwaremo kigabo.”
Uwo mukino wafunguye Igikombe cya Afurika cya 2004, warangiye Tunisia yari imbere y’abafana bayo, itsinze u Rwanda ibitego 2-1.
Nshimiyimana avuga ko abakinnyi bahuye nabo, bakinaga i Burayi, bo bari ku rwego rwisumbuye.
Ati “Sinavuga ko nta kidasanzwe nabonyemo gusa nahakuye ubundi bumenyi ntari nzi no gufunguka mu maso; burya mu mupira byose birashoboka, nshobora kuva kuri uru rwego nkagera ku rundi. Yego wenda twitoreje i Burayi, ariko twahamaze igihe gito, ntabwo byari nk’uko twahuye n’abahakina mu kibuga kandi noneho duhanganye. Urwego rwacu rwari rutandukanye n’urwabo.”
Nshimiyimana Canisius aherutse gusohora igitabo yise ‘’My Gutsy Story, From Nyabisiga Ground to Rades Stadium’’, cyasohotse mu 2017, kigaruka ku rugendo rwe mu mupira w’amaguru, aho avuga ko yashakaga kwereka abakiri bato ko aho bahera hose bakina bishobora kurangira bageze ku rwego ruhambaye.
Ateganya kandi gusohora ikindi gitabo kigaruka ku marozi avugwa mu mupira w’amaguru dore ko yamaze imyaka isaga 12 ari umukinnyi ndetse kuri ubu akaba awubamo nk’umutoza.
",https://m.igihe.com/imikino/football/article/gukinira-muri-stade-ya-rades-byateye-ubwoba-abakinnyi-b-amavubi-muri-can-2004,Health
"Ronaldinho, Tony Adams na Ian Wright mu byamamare by’umupira w’amaguru byafunzweho","Umunyabigwi w’Umunya-Brésil, Ronaldinho wakiniye amakipe akomeye i Burayi arimo FC Barcelone, Paris Saint-Germain na Milan AC, amaze iminsi afungiwe muri Paraguay, aho akurikiranyweho gukoresha pasiporo y’impimbano.
Umunyabigwi w’Umunya-Brésil, Ronaldinho wakiniye amakipe akomeye i Burayi arimo FC Barcelone, Paris Saint-Germain na Milan AC, amaze iminsi afungiwe muri Paraguay, aho akurikiranyweho gukoresha pasiporo y’impimbano.
Ronaldinho na murumuna we, batawe muri yombi mu ntangiriro z’uku kwezi ndetse isabukuru ye y’amavuko y’imyaka 40, yayizihirije muri gereza.
Ubusanzwe ntibikunze kubaho ko ibyamamare nk’ibi bifungwa kuko akenshi n’iyo bagaragayeho amakosa arimo gutwara basinze, kutishyura imisoro cyangwa ayandi, igifungo bahabwa kiguranwa mu mafaranga.
Ibi si ko byagenze kuri benshi batandukanye barimo abafite amazina akomeye nka Ian Wright, Tony Adams n’abandi kuko bagiye bafungwa bagikina, bafungurwa bagakomeza umwuga wabo.
Bamwe mu bakinnyi b’umupira w’amaguru bakomeye bafunzweho:
1. Adam Johnson: Uwahoze ari umukinnyi wa Sunderland icyo gihe yakinaga muri Premier League, yafashwe mu 2015 akurikiranweho gufata ku ngufu umukobwa w’imyaka 15.
Uyu mukinnyi w’imyaka 32, yarekuwe tariki 22 Werurwe 2020 nyuma yo kumara igice cy’imyaka itandatu yari yakatiwe.
2. Ian Wright:  Mbere y’uko aba umukinnyi wabigize umwuga, Ian Wright kuri ubu umenyerewe mu kiganiro cya Match of the Day kuri BBC, yamaze ibyumweru bibiri muri gereza ya Chelmsford kubera gutwara imodoka nta ruhushya abifitiye.
Nyuma yakiniye Arsenal, anashyiraho agahigo ko gutsinda ibitego byinshi, ariko nyuma gakurwaho na Thierry Henry.
3. Ched Evans:  Uyu mukinnyi kuri ubu ubarizwa muri Fleetword Town, yakatiwe imyaka itanu mu 2012 ubwo yakiniraga Sheffield United, ashinjwa gufata ku ngufu umukobwa w’imyaka 19.
Yarekuwe mu 2014 nyuma yo guhabwa imbabazi mu gihe mu 2016 yagizwe umwere.
4. Joey Barton:  Yakatiwe igifungo kingana n’amezi 10, gusa amara iminsi 77 mu birego bitandukanye yagiye aregwamo.
5. Tony Adams:  Yafunzwe amezi ane azira gutwara yanyoye mu Ukuboza 1990. Yahawe icyo gihano nyuma y’uko yari agejeje ku nshuro ya ane akora ayo makosa uhereye igihe bamuhereye gasopo. Nyuma yaho yasubiye mu ikipe ye ya Arsenal.
6. Lee Hughes: ubwo yakinaga muri West Bromowich Albion muri 2004, yakatiwe igifungo cy’imyaka itandatu bitewe n’uko yateje impanuka yavuyemo urupfu ubwo yari atwaye imodoka, ibi byamuviriyemo kwirukanwa n’iyi kipe.
Mu 2007, nyuma yo kumara imyaka itatu muri gereza, yagiye gukinira Oldham Athletic ayitsindira ibitego 25 mbere y’uko yerekeza mu ikipe ya Notts County, ubu akaba akinira ikipe ya Grantham Town mu cyiciro cya karindwi.
7. Gary Croft: Uyu wakiniye amakipe arimo Wigan na Cardiff City, na we yafunzwe ukwezi kose azira gutwara yasinze, mu 2000.
8. Marlon King : Yakiniye amakipe arimo Watford na Hull City. Yafunzwe mu 2013 azira gutwara nabi bikabije, iyi akaba ari inshuro ye ya gatatu yari afunzwe mu buzima bwe.
9. Jan Molby:  Yafunzwe igihe kingana n’amezi atatu azira gutwara nabi bikabije mu Ukwakira 1988 ubwo yakiniraga Liverpool.
10. Jermaine Pennant:  Yahanishijwe gufungwa amezi atatu kubera gutwara nabi ubwo yari mu ntizanyo mu ikipe ya Birmingham City mu 2005. Nyuma yo kuva mu buroko, yasinye amasezerano ahoraho muri iyo kipe.
11. Duncan Ferguson: Kuri ubu ni umutoza wungirije wa Everton. Yafunzwe amezi atatu ubwo yakiniraga Rangers mu 1994, ni nyuma y’uko yari yakubise umutwe myugariro wa Raith Rovers, John McStay, ariko yamaze muri gereza iminsi 44.
",https://m.igihe.com/imikino/football/article/ronaldinho-tony-adams-na-ian-wright-mu-byamamare-by-umupira-w-amaguru,Health
Premier League ishobora gusubukurwa amakipe akina imikino itatu mu cyumweru ,"Premier League, EFL n’Ishyirahamwe ry’abakinnyi babigize umwuga, byatangaje ko mu cyumweru gitaha hazafatwa ibyemezo bikomeye ku hazaza h’umupira w’amaguru mu Bwongereza mu rwego rwo guhagangana n’ihungabana ry’ubukungu ryaterwa n’icyorezo cya Coronavirus.
Premier League, EFL n’Ishyirahamwe ry’abakinnyi babigize umwuga, byatangaje ko mu cyumweru gitaha hazafatwa ibyemezo bikomeye ku hazaza h’umupira w’amaguru mu Bwongereza mu rwego rwo guhagangana n’ihungabana ry’ubukungu ryaterwa n’icyorezo cya Coronavirus.
Imikino yose mu Bwongereza yasubitswe kugeza byibuze tariki ya 30 Mata kandi izakomeza gusa ""mu gihe hazaba hatekanye kandi abakinnyi bashobora gukina.""
Mu cyumweru gitaha nibwo hateganyijwe inama izahuza inzego zirebwa n’umupira w’amaguru kugira ngo hemezwe niba imikino izasubukurwa.
Byitezwe ko aribwo hazatangazwa igihe Premier League izasorezwa dore ko kuri ubu yasubitswe habura imikino (iminsi yayo) 10 mu gihe yagombaga gusozwa tariki ya 17 Gicurasi 2020.
Premier League ifitanye amasezerano ya miliyari 3£ na Televiziyo zaguze imikino. Ubwo Shampiyona yasubikwaga tariki ya 9 Werurwe, haburaga imikino 84 muri rusange.
Kimwe mu bisubizo bishobora gufatwa kugira ngo iyi Shampiyona ibe yarangiye bitarenze tariki ya 30 Kamena, ni uko amakipe yajya akina byibuze imikino itatu mu cyumweru.
Amakipe ashobora kuzajya akinira mu muhezo kugira ngo hirindwe ikwirakwira rya Coronavirus.
",https://m.igihe.com/imikino/football/article/premier-league-ishobora-gusubukurwa-amakipe-akina-imikino-itatu-mu-cyumweru,Health
Niyigaba wakiniye Police FC yitabye Imana,"Niyigaba Ibrahim wabaye umukinnyi wa Police FC na Rwamagana City FC, yitabye Imana kuri uyu wa Gatandatu tariki ya 28 Werurwe 2020 azize uburwayi.
Niyigaba Ibrahim wabaye umukinnyi wa Police FC na Rwamagana City FC, yitabye Imana kuri uyu wa Gatandatu tariki ya 28 Werurwe 2020 azize uburwayi.
Niyigaba yari muri Police FC yatozwaga na Seninga Innocent, ariko akaba yarasezerewe muri iyi kipe nyuma y’aho haje umunya-Zambia Albert Mphande.
Gakumba Patrick wafashije uyu mukinnyi kujya muri Police FC, yabwiye IGIHE ko yari amaze iminsi adakina kuko yari yamubwiye ko agiye kubanza kurangiza amashuri ye.
Ati “Nyuma yo gusezererwa na Police FC, yahise asubira iwabo i Rwamagana. Yambwiye ko agiye kubanza kwiga. Nibwo yari hafi kubitangira kuko yari yagowe no kubona amafaranga y’ishuri. Mu gitondo nibwo iwabo bambwiye ko yitabye Imana. Yari amaze iminsi arwaye.”
Mukuru w’uyu mukinnyi, Niyitegeka Isaac, yabwiye IGIHE ko Niyigaba yajyaga agira ikibazo cyo kubura amaraso ndetse yari yarasabwe kuzajya kwivuriza hanze.
Ati “Mu minsi ishize yagiye kwivuriza muri CHUK basanga afite ikibazo cyo kubura imisokoro mu magufa ndetse n’amaraso ntabwo yatemberaga neza mu mitsi. Bari bamwohereje kujya kwivuriza hanze, ariko byageraga aho bikagabanuka, agasa n’uwakize. Ubu yari amaze iminsi arwaye, yaguye mu bitaro bya Rwamagana.”
Niyigaba Ibrahim yabanje gukina muri Villa SC yo muri Uganda mbere yo kwerekeza muri Rwamagana City FC, aho yavuye ajya muri Police FC.
",https://m.igihe.com/imikino/football/article/niyigaba-wakiniye-police-fc-yitabye-imana,Health
Umukinnyi wa Ajax wari umaze hafi imyaka itatu muri koma yakangutse,"Abdelhak ’Appie’ Nouri , umukinnyi w’umupira w’amaguru wari umaze imyaka itatu muri koma nyuma yo kugwa mu kibuga, kuri ubu ari kumererwa neza ndetse asigaye agerageza kureba imikino itandukanye nk’uko abo mu muryango we babivuga.
Abdelhak ’Appie’ Nouri , umukinnyi w’umupira w’amaguru wari umaze imyaka itatu muri koma nyuma yo kugwa mu kibuga, kuri ubu ari kumererwa neza ndetse asigaye agerageza kureba imikino itandukanye nk’uko abo mu muryango we babivuga.
Nouri wa Ajax yo mu Buholandi, yangiritse igice cy’ubwonko nyuma yo gufatwa n’indwara y’umutima akicara hasi mu mukino wa gicuti wahuzaga ikipe ye na Werder Bremen yo mu Budage muri Nyakanga 2017, mbere y’uko Shampiyona itangira.
Nk’uko urubuga AD rwo mu Buholandi rubitangaza, uyu musore w’imyaka 22 yari amaze imyaka ibiri n’amezi icyenda muri koma ariko ubu ari gukira, aho aba mu nzu yamwubakiwe, akaba ariho aryama, arya, akanahakorerwa buri kimwe cyose.
Umuvandimwe wa Nouri, Abderrahim, yatangaje ko aba bombi bavugana binyuze mu kuzamura amaso ndetse yatanze icyizere ko azamera neza kuko umubiri we ukora iyo ari kureba umupira kuri televiziyo.
Se w’uyu mukinnyi, Mohammed, yabwiye uru rubuga rwa internet ko uyu muryango wanyuze mu ’bigeragezo bikomeye’, yongeraho ati “Tugomba kumwitaho uko dushoboye. Tugerageza gukora byinshi ubwacu kugira ngo akomeze kubaho.”
Ni mu gihe umukinnyi wa FC Barcelone, Frenkie De Jong, wahoze akinana na Nouri muri Ajax, aherutse gutangaza uburyo Nouri yagize uruhare mu gutuma yimukira muri iyi kipe y’igihangange muri Espagne.
Ati ”Twaraganiraga cyane mu mpeshyi.”
“Igihe nicaranaga na we, nyina yarinjiye. Hanyuma abaza Appie ati ""Appie, Frenkie agomba kujya he? Muri FC Barcelone?"" Akimara kubivuga, ijisho rye ryarazamutse. Icyo cyari igihe kidasanzwe.”
Benshi mu bakinnyi bakomeye bo mu Burayi bahaye icyubahiro uyu musore nyuma yo kugwa mu kibuga agata ubwenge.
Inshuti ye bakinanaga, Justin Kluivert, yafashe nimero 34 yambaraga ubwo yerekezaga muri AS Roma ndetse yamutuye igitego yatsinze Viktoria Plzen muri Champions League.
Ni mu gihe Ousmane Dembélé wa FC Barcelone yakinanye inkweto zanditseho izina ry’uyu mukinnyi wo hagati.
Abafana babarirwa mu magana nabo bagaragaje ko bazirikana uyu mukinnyi ubwo bateraniraga hanze y’urugo rw’iwabo i Amsterdam nyuma gato y’ibyabaye, bashimirwa n’abo mu muryango w’uyu mukinnyi.
Se wa Nouri na murumuna we, bifatanyije na Ajax kwishimira igikombe cya Shampiyona y’u Buholandi ‘Eredivisie’ i Museumplein mu Mujyi rwagati muri Gicurasi umwaka ushize.
Nouri yazamuwe mu ikipe ya mbere ya Ajax mu 2016, aho yafatwaga nk’imwe mu mpano izavamo umukinnyi ukomeye.
",https://m.igihe.com/imikino/football/article/umukinnyi-wa-ajax-wari-umaze-hafi-imyaka-itatu-muri-koma-yakangutse,Health
Sugira Ernest wujuje imyaka 29 yagarutse ku buzima bwe muri Rayon Sports na bimwe mu byamubabaje kuva atangiye gukina,"Rutahizamu w’ikipe y’igihugu ‘Amavubi’, Sugira Ernest kuri ubu ukinira Rayon Sports, yujuje imyaka 29 kuri uyu wa Gatanu tariki ya 27 Werurwe 2020.
Rutahizamu w’ikipe y’igihugu ‘Amavubi’, Sugira Ernest kuri ubu ukinira Rayon Sports, yujuje imyaka 29 kuri uyu wa Gatanu tariki ya 27 Werurwe 2020.
Isabukuru ye y’amavuko ashobora kutayishimira nk’uko yari asanzwe abigenza bitewe n’ibihe bidasanzwe Isi yose irimo kubera icyorezo cya Coronavirus, ariko uyu mukinnyi avuga ko yishimiye kuba ariho kandi ameze neza.
Mu kiganiro cyihariye yagiranye na IGIHE, Sugira Ernest yavuze ko mu myaka amaze ku Isi yahuye na byinshi byamushimishije, ibindi bikamubabaza, ariko hari ibyo adashobora kwibagirwa nk’umukinnyi w’umupira w’amaguru.
Ati “Mu buzima ni byinshi byanshimishije cyane. Muri kariyeri [igihe umuntu amara akina] hababo byinshi byiza kuko hari igihe ibihe biza ntibigende neza cyane, gusa ukihangana.”
Mu byambabaje ntazibagirwa harimo ibijyanye n’imikino ndetse n’imvune nagize tariki ya 15 Kanama 2017 [yatumye amara igihe kinini adakina]. Mu mikino sinzibagirwa Repubulika Iharanira Demokarasi ya Congo idukuramo muri CHAN 2016 muri ¼.”
Agaruka ku buzima abayeho muri Rayon Sports yagezemo mu mpera z’Ukuboza 2019 avuye muri APR FC, Sugira yavuze ko uburyo yakiriwe byamushimishije.
Ati “Mu mezi atatu maze muri Rayon Sports naranyuzwe 100%, ntacyo nayishinja na gito. Nayisanze neza banyakiriye neza ni ibintu byanejeje cyane.”
“Ikintu nishimira muri Rayon Sports ni uburyo mbanye neza na bagenzi banjye ndetse n’izindi nzego zose zikubiyemo abayobozi, abafana n’abandi. Ndetse ukongeraho n’uko iyo wabanditsindiye badahwema kukwereka urukundo n’ibyishimo bibarimo.”
Uyu mukinnyi wamenyekanye cyane mu 2012 akinira AS Muhanga mbere y’uko ajya muri APR FC hagati ya 2013 na 2014, yakiniye AS Kigali hagati ya 2015 na 2016 ndetse na AS Vita Club yo muri Repubulika Iharanira Demokarasi ya Congo.
Nyuma yo kuva muri APR FC yari yarasubiyemo muri Nyakanga 2017, Sugira Ernest amaze gutsindira Rayon Sports ibitego bitatu muri Shampiyona na bibiri mu Gikombe cy’Amahoro.
",https://m.igihe.com/imikino/football/article/sugira-ernest-wujuje-imyaka-29-yagarutse-ku-buzima-bwe-muri-rayon-sports-na,Health
"Umutoza wa Arsenal, Mikel Arteta, yavuze uko yari amerewe atanga n’inama nyuma yo gukira Coronavirus","Amakuru avuga ko umutoza wa Arsenal, Mikel Arteta, yanduye Coronavirus yakanguye benshi bakunda umupira w’amaguru nyuma y’uko abaye umwe mu bafite amazina akomeye wafashwe n’iki cyorezo mu minsi ishize.
Amakuru avuga ko umutoza wa Arsenal, Mikel Arteta, yanduye Coronavirus yakanguye benshi bakunda umupira w’amaguru nyuma y’uko abaye umwe mu bafite amazina akomeye wafashwe n’iki cyorezo mu minsi ishize.
Nyuma y’ibyumweru bibiri arwaye, Mikel Arteta yamaze gukira.
Mu kiganiro cyihariye yagiranye n’urubuga rwa interineti rw’ikipe ya Arsenal, ku wa Kane tariki ya 26 Werurwe 2020, umunsi yizihirizaho isabukuru ye y’amavuko, aho yujuje imyaka 38, yavuze uko yari abayeho muri ibi byumweru bibiri, agira n’ubutumwa aha abantu bose, aho yabasabye kuguma mu rugo mu rwego rwo kwirinda ikwirakwira rya Coronavirus.
Ikiganiro cyose cya Mikel Arteta nyuma yo gukira Coronavirus:
Mikel, urakoze kutuvugisha mu bihe bitigeze bibaho ku bantu benshi. Wowe wumva ute ibyabaye kandi ni ubuhe butumwa waha abafana bacu ku Isi yose?
Turi mu bihe bidasanzwe, ndatekereza ko twese tugerageza kubyitwaramo neza buri munsi kandi tugerageze uko dushoboye kugira ngo iki kibazo kirangire. Mbere na mbere ndashaka guha ubutumwa ku bantu bose babuze ababo, abababaye bari mu bitaro, bafite ibihe bigoye kandi barwaye - turashimira byimazeyo abantu bose bagize uruhare mu buvuzi, mu bitaro , abantu bari muri serivisi zose, abantu bagerageza gutanga ibiryo n’ibindi bintu byose bidufitiye akamaro.
Ndinginga buri wese, ubu turi inyuma gato y’ibindi bihugu, urugero Espagne, aho nzi uko ibintu bimeze muri iki gihe, kandi mu gihe dufite amahirwe make yo kugabanya ingaruka, ndashishikariza abantu bose kubigira ibyabo kandi mugume mu rugo bishoboka.
Ibyo ni byo dushobora gukora ubwacu kuko tudafite ubushobozi bwo gufasha abandi mu bundi buryo, nyamuneka byibuze ugume mu rugo kandi ukore ibyo usabwa. Tugomba kugerageza gufasha abashinzwe ubuzima ibishoboka kandi tugomba guha amahirwe abantu bageze mu zabukuru bakeneye ibi kurusha abandi bose kugira ngo bahabwe ubuvuzi bakeneye. Tugomba kugabanya umuvuduko iyi virusi ifite, ku bw’ibyo mugume mu rugo.
Noneho, tuzi ko umaze iminsi utameze neza. Ubu umerewe ute?
Ndumva nakize rwose, ni ukuri natangiye kugira ibimenyetso bimwe na bimwe tumaze guhamagarwa kuri telefone kugira ngo tumenye ko dushobora kwandura virusi kubera nyiri Olympiacos wayigaragaweho kandi muri ako kanya… Sinari mbizi.
Numvise ikintu muri njye, ko naba nyifite. Bukeye twari dufite umukino na Manchester City, ni uko mfata icyemezo mpita mpamagara muganga musaba gufata imodoka akanjyana mu rugo.
Naganiriye na Raul, Edu, Vinai, na Huss dushyiraho inama hamwe ndavuga nti: ’Umva, dufite abakinnyi babiri bamaze kumenyekana. Hano hari ibyago byinshi kandi ni njye wa mbere, ndi kumva ibimenyetso, ibimenyetso bisobanutse neza. Niba rero aribyo, abakinnyi bose n’abantu bafitanye isano n’iyi kipe duhura buri munsi bagombaga kumenyekana. Ntidushobora rero gufata icyemezo, tugomba kuvugana na Premier League, na Manchester City kandi tugomba gufata icyemezo vuba.’
Biratangaje ku buryo byihuse. Usubiye inyuma mu byumweru bibiri ubwo wapimwaga, bishobora kuba bisaga ibyumweru bibiri mu by’ukuri. Kiriya cyumweru cyari cyatangiye ugaruka ku myiteguro ya Manchester City mu kiganiro n’abanyamakuru. Nyuma byahindutse mu bundi buryo….
Cyane rwose, amakuru yose twari dufite yari ayo mu Bushinwa, mu Butaliyani na Espagne. Nanjye ubwanjye, nari maze kubibona mu rugo. Icyo gihe uhita utangira gutekereza ku bantu mwagiye mubonana n’abandi bantu bashobora kuba dufitanye isano. Ni ubwo ubwoba buke buza. Ku bijyanye n’ibimenyetso, yari virusi isanzwe kuri njye.
Nagize iminsi itatu cyangwa ine byari bigoye gato, nari mfite umuriro muke hamwe n’inkorora ikakaye ndetse n’ububabare mu gatuza. Ni ibyo. Ingorabahizi ni uko mfite abantu tubana mu rugo, abana batatu kandi nari mpangayitse. Umugore wanjye n’umukozi wacu nabo babinyuzemo. Imana ishimwe ko abana ntacyo babaye. Ubu twese tumeze neza.
Kuba mu kato byari bivuze iki kuri wowe? Ni ubuhe buryo bwo kwirinda wagombaga kugenderaho mu rugo?
Ibyo nashoboraga byose. Nashyizeho icyumba n’ubwiherero, kandi nahamaze iminsi ibiri cyangwa itatu njyenyine ariko nyuma y’umunsi wa kabiri, n’umugore wanjye yatangiye kumva ibimenyetso bimwe na bimwe. Birashoboka ko byari byatinze kuko mu gihe ibimenyetso byaje, virusi yari imaze kwanduza abandi bantu. Ntabwo rero twashoboraga kubikumira iwacu, ngira ngo byari byaratinze ubwo twasangaga twararwaye. Twagize amahirwe yo kuguma mu rugo no gukumira ibintu byinshi. Tugomba kubikora.
Abantu bose bari mu rugo bakurikiza amabwiriza akomeye ya leta, mu by’ukuri mu ikipe ho bimeze bite?
Ni byiza, ndumva nishimiye aho ndi. Mu bihe bigoye niho ubona rwose abantu n’uburyo bitwara, uko batekereza n’uburyo bashyira imbere ibintu. Telefoni zose nakira z’abayobozi b’ikipe, abatoza dufatanya, abakinnyi bose, tuganira uburyo twakwirinda. Nababwira ko mfite amahirwe yo gukorana n’aba bantu.
Ni amezi asaga ane kuva ubaye umutoza mukuru. Ni byinshi byabaye ariko muri ayo mezi ane hari ishusho ufite mu kazi kawe no gukorana n’abakinnyi. Ni iki uri gukora muri iyi minsi?
Ni byiza, ni amahirwe akomeye kuri njye yo kumenya abantu baho kandi navuganaga n’abayobozi bakuru mu ikipe, ariko hamwe n’abandi batoza dukorana n’abandi bantu bafite aho bahurira n’akazi kacu ka buri munsi. Navuganaga kandi n’abakinnyi. Ubu ndi murugo, ntabwo bicaye iruhande rwanjye.
Dushobora kuganira mu buryo butandukanye kandi ndatekereza ko ibi bihe Isi yose irimo bibareba kandi bigatuma bumva ko ari abantu kandi bafite intege nke. Bashobora kumva batuje bavuga ikintu icyo ari cyo cyose twakora. Mboneraho rero umwanya wo gusangira nabo ibiganiro bitandukanye kandi mbona ari ingirakamaro.
Kimwe mu bibazo byiza kuri bose - Yaba umufana, umutoza mukuru cyangwa umukinnyi, muri iki gihe dukorera mu rugo. Ni iki wowe uri gukora?
Ni byiza, mfite abana batatu kandi bamaze gukura! Bafite imyaka 10, irindwi n’ine, murabyumva! Ni irihe somo hano kandi ni ayahe mahirwe kuri twe? Mu myaka 17, ntabwo nagize amahirwe yo kubyuka ndi hamwe n’abana banjye kandi nkamarana nabo umwanya munini, nkoresha igihe cyanjye mbatega amatwi.
Urabizi, mbafasha gukora imikoro yabo hamwe nabo hamwe n’umugore wanjye. Aya rero ni amahirwe akomeye. Nta rwitwazo. Turi mu rugo hamwe kandi rwose twishimiye ibyo bihe. Abana banjye, baba bakumbuye kumenya uko babaho? Yego rwose. Iyo ubabajije, ni amahirwe adasanzwe mu buzima bwabo bwo kubana n’ababyeyi kandi ukumva ibitekerezo byose by’ibyo bakeneye. Muri ubwo buryo rero, ndumva naranyuzwe cyane kuko ndikubaha byose kandi ni ikintu ntarimenyereye [gukora]. Yego, ni amahirwe akomeye kuri twe kugira ngo tubikore.
Ndakeka ari ubutumwa bumwe no ku bakinnyi. Kugira icyo wigomwa, iyo ugenda cyane muri ibi bihe bishobora kugira ingaruka?
Rwose kandi ndatekereza ko twese tuzi ko buri wese akeneye undi. Turi mu Isi hano aho ibintu byose ari imbuga nkoranyambaga, ibintu byose ni ukwandikirana kuri Whatsapp. Ariko gukoranaho bifite akahe gaciro, guhoberana? Nkumbuye ibyo byinshi hamwe n’abantu benshi nkunda. Ntabwo nshobora kubikora nonaha kandi nzi neza ko ibyo bizahindura buhoro buhoro bitewe n’uburyo abantu bitwara hamwe n’ababo, hamwe n’abantu bakunda kandi babitayeho.
Tugomba gufungura amarangamutima. Tugomba kubwirana ibyo twumva, kuko ako kanya urabizi. Ni virusi imwe itandukanya Isi kandi igahindura ibintu byose dushyira imbere mu buzima. Tugomba rero gufata isomo. Ntituzabishobora mu mezi abiri cyangwa atatu gusa - nidushobora kubirenga byihuse, nta kibazo kuko ni iby’ingenzi.
Mikel, ntidushobora gusoza tutibutse ko uyumunsi ari isabukuru yawe birumvikana. Isabukuru nziza! Ni imwe uzibuka ku bw’impamvu zitandukanye cyane…
Rwose! Ariko nk’uko nabivuze, abantu bose nkunda bambaye hafi kandi bagize amahirwe yo kuvugana na njye kandi ndashimira Imana ko dufite ikoranabuhanga ryo gukora ibyo dukora muri iki gihe! Kugira ngo ubashe kuvugana n’abantu. Mfite abana banjye, mfite umugore wanjye hano kandi banyitayeho rwose kandi ni byo.
Mfite amahirwe menshi yo kugira ibintu byose mfite mu buzima bwanjye kandi ubu ndumva mbabaye cyane, kuko nifuza kuba nashobora gufasha byinshi abantu bababaye muri ibi bihe.
",https://m.igihe.com/imikino/football/article/umutoza-wa-arsenal-mikel-arteta-yavuze-uko-yari-amerewe-atanga-n-inama-nyuma-yo,Health
Imyitozo yagufasha kurwanya umubyibuho muri ibi bihe byo kuguma mu rugo,"Iyo wumvise ijambo siporo ushobora kuba uhita utekereza Basketball, Volleyball, umupira w’amaguru, gusiganwa ku maguru cyangwa indi mikino inyuranye ihuza abantu benshi.
Iyo wumvise ijambo siporo ushobora kuba uhita utekereza Basketball, Volleyball, umupira w’amaguru, gusiganwa ku maguru cyangwa indi mikino inyuranye ihuza abantu benshi.
Birashoboka ko ari zo siporo wari usanzwe ukora ariko kuri ubu biragoye ko wabona uko uzikora bitewe n’amabwiriza ari hirya no hino ku Isi, asaba abantu kuguma mu ngo zabo mu rwego rwo kwirinda ikwirakwira ry’ubwandu bw’icyorezo cya Coronavirus.
Nubwo abenshi bagerageza gushaka ibibarangaza mu masaha yose bamara mu ngo zabo, akenshi usanga bitaborohera kumara umwanya munini baryamye, bareba filimi, Televiziyo cyangwa ibindi bishobora gutuma batagira irungu.
Hari siporo nyinshi umuntu ashobora gukorera mu rugo zirimo izo kunanura ingingo, umugongo n’imitsi, gusimbuka umugozi, gukorera ku ngazi (escalier) cyangwa kubyina umuziki igihe kirere ukoresheje indirimbo cyangwa amashusho y’imyitozo ngororamubiri.
Ni byiza ko iyi siporo cyangwa imyitozo ngororamubiri bikorwa mu gitondo mbere yo gufata amafunguro ya mu gitondo cyangwa nimugoroba mbere yo kurya, ndetse umuntu akiyuhagira mbere yo gufata amafunguro.
Kubera iki ari ngombwa gukora Siporo?
Siporo ifasha gutwika ibinure no gukomeza umubiri. Ituma kandi ugira akanyamuneza ku maso.
Imyitozo ngororangingo ihoraho ni ingenzi ku mubiri wawe kuko igabanya ibyago byo kurwara umuvuduko ukabije w’amaraso, indwara z’umutima cyangwa diyabete.
Ni ingenzi kandi ku mitekerereze n’imikorere y’ubwonko byawe. Ishobora kukugabanyiriza imihangayiko no kwiheba byongeye kandi ifasha umuntu kugumana imbaraga no kwirinda gusaza imburagihe, agahorana ubuzima bwiza.
Ubushakashatsi bwagaragaje ko umuntu ufite ubuzima bwiza, umubiri we ushobora guhangana na Coronavirus.
Amafoto: Muhizi Serge
Video: Hakizimana Souke Olivier
",https://m.igihe.com/imikino/article/imyitozo-yagufasha-kurwanya-umubyibuho-muri-ibi-bihe-byo-kuguma-mu-rugo,Health
Mu Rwanda birashoboka kugabanyiriza abakinnyi imishahara kubera Coronavirus?-Icyo abayobozi b’amakipe babivugaho,"Kuva tariki ya 15 Werurwe 2020, ibikorwa byose by’imikino byarahagaritswe mu Rwanda mu rwego rwo kwirinda ikwirakwira rya Coronavirus.
Kuva tariki ya 15 Werurwe 2020, ibikorwa byose by’imikino byarahagaritswe mu Rwanda mu rwego rwo kwirinda ikwirakwira rya Coronavirus.
Ni mu gihe kandi kuva ku wa Gatandatu tariki ya 21 Werurwe 2020, abantu bose basabwe kuguma mu ngo zabo kubera ingamba nshya zafashwe mu guhangana n’icyo cyorezo.
Ibi bishobora kugira ngo z’ubukungu ku bigo byinshi birimo ibyakoranaga n’amakipe y’imikino itandukanye ku buryo hari azagorwa no kubona ubushobozi bwo guhemba abakinnyi n’abandi bakozi bayo.
Izi ngamba ntabwo ziri mu Rwanda, ahubwo ni ku Isi yose ndetse amakipe akomeye y’i Burayi arimo FC Barcelone, Bayern Munich na Borussia Dortmund yafashe icyemezo cyo kugabanyiriza imishahara abakinnyi bayo mu rwego rwo kwirinda igihombo gikabije cyaterwa na Coronavirus.
82% by’amakipe 16 akina Shampiyona y’icyicro cya mbere mu Rwanda hari ubufasha bwa Leta abona, binyuze mu turere cyangwa izindi nzego. Rayon Sports, Gasogi United na Heroes FC ni yo makipe atabona inkunga ivuye muri Leta.
Icyo ayo makipe 16 yose ahuriraho kimwe n’ayo mu yindi mikino, ni uko hari icyo yinjizaga binyuze mu bafana barebye imikino cyangwa abaterankunga bakorana nayo.
Mu gihe imikino yahagaze, ntacyo amakipe ari kubona ndetse kuba ibigo byinshi byarabaye bifunze imiryango kubera icyorezo cya Coronavirus, bivuze ko hari icyagabanutse mu byo byinjizaga ku buryo bigoye ko byakomeza gufasha amakipe.
Ese kugabanyiriza abakinnyi imishahara byaba igisubizo ku makipe yo mu Rwanda?
IGIHE yaganiriye n’abayobozi batandukanye b’amakipe yo mu Rwanda ibabaza niba icyorezo cya Coronavirus nta ngaruka kizagira ku mibereho y’amakipe yabo ndetse niba kugabanyiriza abakinnyi imishahara bishobora kuba kimwe mu bisubizo.
Hari abagaragaje ko abakinnyi bakwiye guhembwa kuko bafite amasezerano abibemera kandi akaba agomba kubahirizwa kuko nta handi bakura.
Abandi bavuze ko hakwiye ibiganiro kuko n’abakinnyi babibona ko ibihe Isi yose irimo bidasanzwe mu gihe bamwe bavuga ko bishobora kuzaba bibi mu gihe iki cyorezo cya Coronavirus cyakomeza.
Uko bamwe mu bayobozi b’amakipe babibona:
Perezida wa AS Muhanga, Ndayisaba Jean Damascène 
Ndayisaba avuga ko ’Kugabanyiriza abakinnyi imishahara ntabwo ari byo. None se iyo umukozi ahagaze kubera impamvu zitamuturutseho ntabwo ahembwa? Ikibazo gikomeye ni ubukene bw’amakipe, ubundi abakinnyi bagomba guhembwa’.
Icyo batazabona ni agahimbazamusyi n’ibyo bahabwaga ku myitozo kuko nta mikino ihari, ariko imishahara yo bagomba kuyibona, ni ko mbitekereza. Muri AS Muhanga tubonye ubushobozi, abakinnyi babona imishahara yabo.
Umwenda w’amakipe uzakomeza wiyongere ariko abakinnyi rwose bazafashwe gukomeza kubaho kuko amasezerano ntabwo araseswa. Nubwo umushahara waba ikirarane.
Perezida wa Rayon Sports, Munyakazi Sadate
Muri iki gihe imikino itari kuba, birumvikana ko biba bigoye kubona ubushobozi bwo gutunga abakinnyi no kubahemba, ni nayo mpamvu mwabonye twasabye abafana ko babigira ibyabo, bakadufasha bifashishije ikoranabuhanga kuri za telefoni zabo nubwo na bo batorohewe kubera ibihe turimo.
Ariko mu minsi iri imbere turaza kuganira nka Komite twumve, tunaganirize n’abakinnyi turebe icyo babitekerezaho. Turebe niba hari izindi ngamba zakomeza. Kugeza ubu nta zindi ngamba turabifataho kuko tutaraganira n’abakinnyi nka Komite, ariko biri mu byo dutekereza ko byazadufasha mu gihe twaba tumaze kubyumvikanaho.
Icyo dusaba [abafana] ni ugukomeza gutekereza ko ikipe ari iyabo, nibo bayifasha, nibo ibereyeho, nibo baterankunga bayo b’ibanze. Icyo tubasaba ni uko bakomeza kuyifasha bakoresheje ikoranabuhanga banyuze kuri *610#.
Abafana ba Rayon Sports bamaze gukusanya miliyoni 4 Frw muri miliyoni 20 Frw zifuzwa. Bizagenda gute nizitaboneka?
Aho niho tuzafata izindi ngamba zirimo no kwishakamo ubushobozi nka Komite, ariko na nyuma y’ibyo harimo no kuba twatangira kuganira n’abakinnyi kugira ngo turebe uko twafashanya muri ibi bihe.
Abaterankunga bacu nabo dushobora kuganira ariko nabo bizagorana. Nabo ntabwo boroherewe. Urugero niba dukorana na SKOL, nkeka bari gucuruza nka 10% y’ibyo bacuruzaga. Urumva inkunga baduhaga ishobora guhungabana. Abaterankunga bashya turi gukorana [Airtel, za sitasiyo,..] nabo ni uko.
Karenzi Sam; Umunyamabanga Mukuru wa Bugesera FC
Twe ntacyo turabitekerezaho. Icya mbere, ntabwo tuzi igihe bizamara n’impinduka bizagira ku ngengabihe y’imikino. Hazazamo ikibazo nibiramuka bigiye hanze y’igihe cy’ingengo y’imari twakoze, ni ukuvuga bikajya hanze y’ukwezi kwa karindwi kuko tuba turi mu biruhuko, tudahemba.
Abakinnyi ntabahari, natwe turi mu ngo, tuzabiganiraho nibagaruka kuko ntituzi igihe bizamara. Nta mpinduka bigize ku ngengabihe ya Shampiyona, birashoboka ko nta mpinduka byagira ku mishahara yabo.
Umunyamabanga Mukuru wa APR FC; Lt Col Sekaramba Sylvestre
Njye numva ibyo byaba iby’i Burayi kuko bo imihembere yabo iba iri hejuru ku buryo nubwo umukinnyi yamara amezi abiri adahembwa ashobora gukomeza kubaho. Ariko ukurikije ibyo mu Rwanda, ubakase umushahara, ntabwo babaho kuko batungwa n’uwo mushahara.
Tureke n’abakinnyi, ufashe n’abakozi ba Leta, uvuze ngo ubakate umushahara byaba bigoye. Biratandukanye. Usanga umushahara w’umuntu nawo uba udahagije, uvuze ngo urawugabanya, byaba bikomeye. Kumvikana n’abakinnyi birashoboka, ariko ntabwo bikuraho ko bizagora abakinnyi.
Nko muri APR abakinnyi batunzwe n’umushahara kuko nta kindi bakora, bakaswe umushahara ntabwo babaho. Ku bwanjye numva bakomeza kubahemba.
Perezida akaba na nyiri Gasogi United, KNC
Iki ni igihe gikomeye cyane gisaba kumvikana. Amasezerano ni ubwumvikane bw’abantu babiri, ashobora guhinduka binyuze mu biganiro kandi na none ntekereza ko ari ibihe bidashobora kuramba. Ni ibihe bidasanzwe. Buri masezerano agira iyo ngingo.
Hariho n’amakipe avanaho umushahara burundu, urebye nka Lyon hari n’andi makipe ari kubyigaho nko mu cyiciro cya kabiri mu Bwongereza, ariko na none ntabwo ari ibihe bigomba kureba amakipe gusa, n’ubuyobozi bw’umupira bukwiye kureba icyakorwa kugira ngo ibibazo bizavuka nyuma y’ibi bihe, bizakemurwe mu buryo bwumvikana.
Kugeza uyu munsi, amasezerano ashobora guseswa cyangwa akavugururwa. Umukinnyi yakenera amafaranga abona ava he? Ubuzima bwahagaze. Biramutse bifashe nk’amezi abiri, amasezerano ashobora guhagarara burundu n’ayo make yabonekaga ntibayabone.
Kumvikana kugira ngo hashakwe igisubizo ni ngombwa. Ntabwo ari umupira w’amaguru gusa, nkeka na we aho ukora birengeje amezi atatu waba utizeye ko uzabona umushahara wawe wuzuye.
Ntabwo ari mu Rwanda gusa, niba ikipe nka FC Barcelone yagabanyije umushahara, ntabwo ari ibintu byoroshye. Siporo ni ukwishimisha ariko ubu ni ukurinda ubuzima bw’abantu. Nibyo abakinnyi bakeneye kurya, ariko se niba ahava amafaranga byanze, biragenda gute?
Abakinnyi nabagira inama yo kudasesagura amafaranga make bafite, abayariye nabi bishobora kubagiraho ingaruka. Uburyo bwo kwizigamira bugomba guhinduka muri iki gihe kidasanzwe.
Singombwa ibiganiro n’abakinnyi, ni ukubabwira uko duhagaze. N’abakinnyi ubwabo hagize uzana amananiza yaba afite ikibazo. Niba hari n’abaduteraga inkunga ari uko twakinnye bakagaragara, nta mafaranga bari gutanga ndetse n’ibindi byose byarahagaze, urumva amafaranga yava he?
Na FIFA ubwayo byayicanze kuko niba itangiye kuvuga ngo isoko ry’abakinnyi ryo mu mpeshyi rijye muri Mutarama, ni uko ibona ko bigoye.
",https://m.igihe.com/imikino/football/article/mu-rwanda-birashoboka-kugabanyiriza-abakinnyi-imishahara-kubera-coronavirus,Health
"Mu Budage abakinnyi bemeye kugabanyirizwa umushahara kubera Coronavirus, aba FC Barcelone ntibabivugaho rumwe ","Abakinnyi ba Bayern Munich na Borussia Dortmund bemeranyije n’abayobozi b’amakipe yabo ko bakatwa umushahara by’agateganyo muri iki gihe Isi yugarijwe na Coronavirus.
Abakinnyi ba Bayern Munich na Borussia Dortmund bemeranyije n’abayobozi b’amakipe yabo ko bakatwa umushahara by’agateganyo muri iki gihe Isi yugarijwe na Coronavirus.
Aya makipe abiri akomeye yo mu Budage yafashe iki cyemezo cyo kugabanyiriza abakinnyi umushahara kugira ngo afashe abandi bakozi bayo ubusanzwe bagiraga icyo babona ari uko hari imikino yabaye.
Muri iki gihe nta mikino iri kuba, amakipe amwe ari gushaka ibisubizo byo kugira ngo atazagwa mu gihombo kubera gukomeza kwishyura abakinnyi amafaranga y’umurengera.
Abakinnyi ba Union Berlin, ya 11 muri Shampiyona y’u Budage, batangaje ko bemeye guhara imishahara yabo.
Itangazo ryashyizwe hanze n’ikipe yabo ku wa Gatatu tariki ya 25 Werurwe, rivuga ko “abakinnyi bose bo mu ikipe ya mbere, bemeye guhara imishahara yabo. Abandi bakozi b’ikipe bemeye gukomeza gukora amasaha make, bakazahabwa igice cy’umushahara.”
Mu cyumweru gishize, abakinnyi ba Borussia Monchengladbach na bo bari batangaje ko batazasaba imishahara.
Abo muri Bayern Munich bazagabanyirizwa ho 20% by’imishahara bahabwaga mu gihe abo muri Borussia Dortmund, bazahara igice cy’ayo bahembwaga.
Kugeza ku wa Gatatu, mu Budage habarurwaga abantu 31 554 bamaze kwandura Coronavirus mu gihe 149 aribo bahitanywe n’icyo cyorezo.
Abakinnyi barimo Leroy Sane, Robert Lewandowski, Leon Goretzka na Joshua Kimmich batanze inkunga yo kurwanya icyo cyorezo.
Muri FC Barcelone, abakinnyi ntibabivugaho rumwe
Mu cyumweru gishize nibwo muri FC Barcelone hafashwe icyemezo cyo kugabanyiriza abakinnyi imishahara kuko ikipe itagifite aho ikura muri iyi minsi imikino yose yahagaze.
Ubuyobozi bwari bwiteze ko abakinnyi bashobora gufata iya mbere, bakemera ko bagabanyirizwa imishahara bitewe n’icyorezo cya Coronavirus.
Imishahara y’abakinnyi b’ikipe yayo ya mbere isaga 70% by’imishahara yose y’ikipe. Barcelone yishyura miliyoni 593£ ku makipe yayo yose, aho miliyoni 468 £ zihabwa ikipe y’Umupira w’amaguru, akaba ari yo izarebwaho ngo igabanyirizwe imishahara mu rwego rwo kuziba icyuho cy’ayo iyi kipe itari kwinjiza.
SPORT yo muri Espagne, yatangaje ko abakinnyi ba FC Barcelone bacitsemo ibice bitatu kubera kutumvikana kuri iyo ngingo yo kugabanyirizwa imishahara.
Itsinda rya mbere, ni abakinnyi bateye utwatsi icyo cyemezo, aho bavuga ko batumva impamvu bagabanyirizwa imishahara nyamara ikipe yabo yarapfushije ubusa amafaranga igura abakinnyi batagize icyo bayimariye.
Bivugwa ko iri tsinda ririmo abakinnyi bahembwa menshi, aho bumva ko mu gihe bagabanyirizwa ari bo baba babihombeyemo kurusha abandi.
Itsinda rya kabiri bivugwa ko ririmo bamwe mu bakinnyi bakomeye mu ikipe, rishyigikiye iyo gahunda, ndetse ngo ni ryo ririmo Lionel Messi uheruka gutanga miliyoni 1€ yo kurwanya Coronavirus muri Barcelone na Argentine mu gihe irya gatatu ryo ritegereje kureba icyemezo cya nyuma cyizafatwa.
Abahagarariye amakipe baherutse kugira ibiganiro n’ubuyobozi bwa La Liga ndetse bivugwa ko bemeranyijwe ko abakinnyi bose bo muri Espagne bakwigomwa 10% by’imishahara yabo kuko nta mikino iri kuba.
FC Barcelone ishingiye ku kugurisha amatike, abasuye inzu ndangamurage no kugurisha imyambaro, ariko byose kugeza ubu byarahagaze mu gihe kandi byitezwe ko n’abaterankunga bamwe na bamwe bashobora kutishyura mu rwego rwo kwirinda ko bahura n’ibibazo by’ubukungu.
Iyi kipe ivuga ko gusubika umukino wari kuyihuza na Napoli mu cyumweru gishize, kwayihombeje miliyoni 6€ ndetse kugeza ubu Stade yayo irafunze.
Mu mwaka ushize w’imikino, inzu ndangamurage ya FC Barcelone yinjije hafi miliyoni 60€ mu gihe iduka ryayo ryinjije miliyoni 86€.
",https://m.igihe.com/imikino/football/article/mu-budage-abakinnyi-bemeye-kugabanyirizwa-umushahara-kubera-coronavirus-aba-fc,Health
Umukino wa Champions League wabaye imbarutso y’ikwirakwira rya Coronavirus mu Butaliyani na Espagne,"Umuyobozi w’Umujyi wa Bergamo mu Butaliyani, Giorgio Gori, yavuze ko umukino Atalanta yakiriyemo Valence C.F muri UEFA Champions League ari wo wabaye imbarutso y’ikwirakwira ry’icyorezo cya Coronavirus mu Butaliyani na Espagne.
Umuyobozi w’Umujyi wa Bergamo mu Butaliyani, Giorgio Gori, yavuze ko umukino Atalanta yakiriyemo Valence C.F muri UEFA Champions League ari wo wabaye imbarutso y’ikwirakwira ry’icyorezo cya Coronavirus mu Butaliyani na Espagne.
Ibihugu byombi ni byo byugarijwe na Coronavirus kurusha ibindi mu Burayi.
Umukino wa 1/8 cya UEFA Champions League, Atalanta yakiriyemo Valence kuri San Siro tariki ya 19 Gashyantare, warebwe n’abafana ibihumbi 44 mu Mujyi wa Milan.
Giorgio Gori avuga ko uwo mukino ari cyo kintu gikomeye cyatumye Umujyi wa Bergamo wibasirwa cyane mu gihugu, aho abantu 6728 bemejwe ko banduye Coronavirus.
Ikinyamakuru Marca cyatangaje ko uyu muyobozi abinyujije ku rubuga rwa Facebook, yavuze ko “Uwo mukino ari wo nkomoko y’icyorezo mu Butaliyani.”
Yagize ati “Icyo gihe ntitwari tuzi ibyabaga.Niba virusi yari imaze gukwirakwira, abafana ibihumbi 40 bagiye i San Siro baranduye. Nta muntu n’umwe wari uzi ko virusi yari imaze gukwirakwira muri twe.”
Yakomeje agira ati “Benshi barebye umukino begeranye, muri iryo joro habaye gukoranaho [hagati yabafana].""
Atalanta yari yakiriye uwo mukino wa Champions League i San Siro muri Milan kuko stade yayo iri kuvugururwa.
Abafana bayo kandi bashobora kuba barakwirakwije Coronavirus i Bergamo ubwo bavaga i Milan bishimiraga intsinzi y’ibitego 4-1.
Abafana ba Valencia nabo bashobora kuba barakwirakwije Coronavirus iwabo nyuma yo kuva mu Butaliyani.
Nyuma y’umunsi umwe uwo mukino ubaye, hari umugabo wagaragayeho Coronavirus i Lombardi mu gihe nyuma y’iminsi itatu, tariki ya 22 Gashyantare 2020, u Butaliyani bwemeje abantu ba mbere bishwe na Coronavirus.
U Butaliyani ni cyo gihugu kimaze kugira abantu benshi bahitanywe n’iki cyorezo cyatangiriye i Wuhan, mu Bushinwa.
Abantu barenga 6820 bamaze gupfa mu Butaliyani bazize Coronavirus mu gihe 2991 ari bo bamaze gupfa muri Espagne.
Umuganga wo muri Bergamo yagarutse ku bitekerezo by’umuyobozi w’ako gace, amushinja amakosa kuri uwo mukino wa Champions League wabaye intandaro y’ikwirakwira rya Coronavirus.
Aganira na Paddy Agnew, umunyamakuru wa Off The Ball, uyu muganga yagize ati “Umwe mu baganga bakuru bo mu bitaro bya Giovanni XXIII i Bergamo yemeza ko [uwo mukino] wari imbarutso y’ikwirakwira ry’icyorezo.""
“Ibyabaye ni uko abafana ba Atalanta ibihumbi 40 bagendeye hamwe, bajya ku mukino ndetse na nyuma yaho bishimira hamwe mbere yo kujya mu rugo.”
Yongeyeho ati “Icyo batigeze bamenya ni uko benshi muri bo banduye, kubera ko icyo gihe [tariki ya 19 Gashyantare] mu Butaliyani nta muntu wari wagapfuye kubera Coronavirus. Nyuma y’ibyumweru bitatu, abantu 3033 bapfuye mu cyumweru kimwe i Bergamo.”
Kuri ubu ikipe yose ya Atalanta iri mu kato nyuma y’uko umunyezamu Marco Sportiello yanduye coronavirus.
Ni mu gihe mu cyumweru gishize, Valencia yavuze ko abarenga kimwe cya gatatu cy’abakinnyi bayo ndetse n’abatoza, banduye Coronavirus kuva bavuye mu Butaliyani.
Ibikorwa byose by’umupira w’amaguru w’ababigize umwuga mu Burayi byarahagaritswe kubera Coronavirus mu gihe Euro 2020 yimuriwe mu 2021.
",https://m.igihe.com/imikino/football/article/umukino-wa-champions-league-wabaye-imbarutso-y-ikwirakwira-rya-coronavirus-mu,Health
"Pelé yemeje ko ari we wa mbere ku Isi, anavuga urusha undi hagati ya Cristiano Ronaldo na Messi","Impaka ku mukinnyi wa mbere ku Isi hagati ya Cristiano Ronaldo na Lionel Messi ntiziteze kuzashira hagati y’abakunzi b’umupira w’amaguru, ariko ku bwa Pelé, asanga kuri ubu Ronaldo ari we uri hejuru.
Impaka ku mukinnyi wa mbere ku Isi hagati ya Cristiano Ronaldo na Lionel Messi ntiziteze kuzashira hagati y’abakunzi b’umupira w’amaguru, ariko ku bwa Pelé, asanga kuri ubu Ronaldo ari we uri hejuru.
Hashize imyaka isaga 10 abantu benshi bibaza ku mukinnyi urusha undi hagati ya Cristiano Ronaldo na Lionel Messi, aho aba bombi bamaze gutwara Ballon d’Or 11, zirimo esheshatu za Messi.
Ku bwa Pelé, wabaye umunyabigwi ukomeye mu mupira w’amaguru ubwo yakinaga muri Brésil hagati ya 1956 na 1977, avuga ko Cristiano Ronaldo arusha Messi.
Pelé w’imyaka 79, ngo abishingira ko Ronaldo ubusanzwe atari rutahizamu karemano kandi akaba ahozaho mu kugira ibihe byiza mu kibuga.
Ati “Uyu munsi, umukinnyi mwiza ku Isi ni Cristiano Ronaldo. Ntekerezo ko ari we mukinnyi mwiza kuko ahozaho, ariko na none ntabwo wakwibagirwa Messi, ariko Ronaldo ntabwo ari rutahizamu.”
Muri iki kiganiro yagiranye na Shene ya YouTube ya Pilhado, Pelé yemeje ko bigoye kuvuga umukinnyi w’ibihe byose mu mupira w’amaguru, ariko asanga ntawamuhiga.
Ati “Ni ikibazo gikomeye kugisubiza. Ntabwo twakwibagirwa Zico, Ronaldinho na Ronaldo.”
“Mu Burayi hari Franz Beckenbauer na Yohan Cruyff. Ubu si ikosa ryanjye, ariko nkeka Pelé yari mwiza kurusha abo bose.”
Pelé yavuze ko ameze neza nubwo hari amakuru yaherukaga gutangazwa ko ubuzima bwe bumeze nabi ku buryo adashobora no kujya mu bandi.
",https://m.igihe.com/imikino/football/article/pele-yemeje-ko-ari-we-wa-mbere-ku-isi-anavuga-urusha-undi-hagati-ya-cristiano,Health
Turababaye ariko tugomba kubyakira - Bamwe mu bari guserukira u Rwanda mu mikino ya Tokyo 2020,"Bamwe mu bakinnyi bari kuzahagarira u Rwanda mu mikino Olempike ya Tokyo 2020 yari kuba mu mpeshyi, hagati ya tariki ya 24 Nyakanga n’iya 9 Kanama mu Buyapani, bavuze ko ku ruhande rumwe bababajwe n’isubikwa ryayo.
Bamwe mu bakinnyi bari kuzahagarira u Rwanda mu mikino Olempike ya Tokyo 2020 yari kuba mu mpeshyi, hagati ya tariki ya 24 Nyakanga n’iya 9 Kanama mu Buyapani, bavuze ko ku ruhande rumwe bababajwe n’isubikwa ryayo.
Ejo hashize, ku wa Kabiri tariki ya 24 Werurwe 2020, nibwo Komite Olempike Mpuzamahanga yatangaje ko imikino ya Tokyo 2020 yasubitswe kugeza mu 2021 kubera icyorezo cya Coronavirus cyibasiye Isi.
Muri iyo mikino yagombaga kubera mu Buyapani, hari Abanyarwanda bari bamaze kubona itike yayo barimo Muhitira Félicien ‘Magare’ na Hakizimana John basiganwa Marathon.
Hari kandi umukinnyi umwe mu gusiganwa ku magare, wari kuva hagati ya Areruya Joseph, Mugisha Samuel na Munyaneza Didier ndetse n’ikipe y’abagore ya Sitting Volleyball yari gukina mu mikino paralempike.
Muhitira Félicien yabwiye IGIHE ko babajwe no gusubikwa kw’iyi mikino bitewe n’aho bari bageze imyiteguro batangiye muri Muatarama uyu mwaka.
Ati “Ni ibintu umuntu wese w’umukinnyi wari kuzajyayo, atakwishimira. Gukorera ibihe fatizo bitujyanayo ni ibintu byari bivunanye cyane. Twatangiye imyitozo muri Mutarama, imyiteguro yari igeze kure, ariko babihagaritse, nta kundi twabigenza. Ntabwo ari ubushake bwabo ni ikibazo cy’iki cyorezo cyakwiriye ku Isi hose.”
Muhitira yakomeje avuga ko nk’abakinnyi nabo bumva neza impamvu y’isubikwa ry’imikino, kuko icy’ingenzi ari ubuzima bwabo muri iki gihe Isi yugarijwe n’icyorezo cya Coronavirus.
Ati “Turababaye ariko nyine tugomba kubyakira. Ndibaza ko gukina ntabwo aribyo bibanza, habanza ubuzima, tugategereza umwaka utaha bavuze ko bizaba, ukazagera umuntu agifite imbaraga, akiri mu bihe byiza.”
“Komite Olempike yatubwiye ko tugomba guhora twiteguye, tutagomba gusubira inyuma, ku rwego twari tugezeho icyo gihe cyikazagera turi ku rwego rurenze, dufite intego nshya kuko tubonye ikindi gihe cyo kwitegura. “
Hakizimana John na we yavuze ko bari bageze kure imyiteguro, ariko bazakomeza kwitoza mu gihe bategereje igihe iyi mikino ya Tokyo izashyirwaho.
Ati” Ntabwo byadushimishije kuko twari tugeze kure imyiteguro gusa na none ibihe turimo buri wese arabibona kuko Coronavirus iri hose ku Isi, ni ngombwa ko tuyirinda. Ni imyiteguro yari yahagaze.”
Murema Jean Baptiste uyobora Ishyirahamwe Nyarwanda ry’imikino y’abafite ubumuga (NPC), yavuze ko icyemezo cyafashwe cyo gusubuka iyi mikino cyari gikwiye.
Ati “Ni icyemezo cyari gikwiriye kuko imikino yasubitswe ku mpamvu zumvikana. Twarimo twitegura [ikipe ya Sitting Vollyeball] ubwo n’umwaka utaha tuzakomeza imyiteguro nitumara kumenyeshwa ko nta kibazo kuko ubu murabizi ko byose byahagaze.”
Mukundiyukuri Jean de Dieu ushinzwe guhuza ibikorwa bya Komite Olempike y’u Rwanda, yabwiye IGIHE ko nubwo imikino ya Tokyo 2020 yashyizwe umwaka utaha, bazakomeza gufasha abakinnyi kwitegura.
Ati “Twari twishatsemo ubushobozi kugira ngo bitegure imikino. Batangiye mu kwa mbere, inkunga twari twabaye yari kugeza muri Nyakanga. Nubwo imikino yasubitswe ntabwo IOC [Komite Olempike Mpuzamahanga] iratubwira ikiza gukurikiraho, ariko twe tuzakomeza gufasha abakinnyi bazagere igihe cy’imikino bahagaze neza.”
Mukundiyukuri yavuze ko kandi bazakomeza gufasha n’ikipe ya Beach Volleyball y’abagore iri gushaka itike yo kuzitabira imikino Olempike ya Tokyo.
Ubwo imikino ya Tokyo 2020 yasubikwaga kubera Coronavirus, abagera kuri 57% ni bo bari bamaze kubona itike yayo mu gihe indi myanya ingana na 43% yari igihatanirwa.
",https://m.igihe.com/imikino/article/turababaye-ariko-tugomba-kubyakira-bamwe-mu-bari-guserukira-u-rwanda-mu-mikino,Health
"Cristiano Ronaldo, Messi na Guardiola mu byamamare byatanze inkunga yo kurwanya Coronavirus ","Mu gihe umubare w’abandura icyorezo cyo Coronavirus ukomeje kwiyongera mu bice byose by’Isi, bamwe mu bakinnyi n’abatoza bakomeye bakomeje kugaragaza umutima wa kimuntu batanga inkunga yo gufasha kurwanya iyo ndwara.
Mu gihe umubare w’abandura icyorezo cyo Coronavirus ukomeje kwiyongera mu bice byose by’Isi, bamwe mu bakinnyi n’abatoza bakomeye bakomeje kugaragaza umutima wa kimuntu batanga inkunga yo gufasha kurwanya iyo ndwara.
Imibare iheruka gutangazwa, igaragaza ko abamaze kwandura Coronavirus ku Isi yose basaga ibihumbi 420 mu gihe abasaga ibihumbi 18 bamaze guhitanwa nayo.
Umutoza wa Manchester City, Umunya-Espagne, Pep Guardiola ari mu bafite izina rikomeye mu mupira w’amaguru, wafashe iya mbere mu gufasha igihugu cye cyugarijwe n’icyo cyorezo, aho abasaga 2600 bamaze gupfa naho abagera ku bihumbi 40 bakaba baranduye.
Pep Guardiola kuri ubu uri iwe mu rugo muri Barcelone, yatanze miliyoni 1€ (asaga miliyari 1 na miliyoni 12 Frw) ku nzego z’ubuzima muri Espagne kugira ngo babashe guhangana na Coronavirus.
Iyi nkunga izajya mu Kigo cy’ubuzima cya Barcelone ndetse na Angel Soler Daniel Foundation.
Undi watanze inkunga yo gufasha kurwanya Coronavirus ni rutahizamu wa FC Barcelone, Lionel Messi.
Mundo Deportivo yatangaje ko Messi yatanze miliyoni 1€ ku bitaro bibiri, bimwe byo muri Barcelone ndetse n’ibindi byo muri Argentine, aho avuka.
Rutahizamu wa Juventus, Cristiano Ronaldo afatanyije na Jorge Mendes uharanira inyungu ze, batanze miliyoni 1€ ku bigo bitatu biri kwita ku banduye Coronavirus mu bitaro byo mu Mujyi wa Lisbon n’uwa Porto muri Portugal.
Mu cyumweru gishize, rutahizamu wa Bayern Munich, Rober Lewandowski afatanyije n’umugore we, Anna, batanze miliyoni 1€ yo kurwanya Coronavirus mu Budage.
Leroy Sane wa Manchester City, Leon Goretzka na Joshua Kimmich ba Bayern Munich, na bo batanze inkunga yo kurwanya icyo cyorezo mu Budage.
Umutoza wa Tottenham, José Mourinho, yatanze ibyo kurya ku basaza bo mu Mujyi wa Londres mu Bwongereza, baheze mu rugo kubera Coronavirus.
",https://m.igihe.com/imikino/football/article/cristiano-ronaldo-messi-na-guardiola-mu-byamamare-byatanze-inkunga-yo-kurwanya,Health
"Gasingwa Michel yahakanye ruswa mu basifuzi bo mu Rwanda, yemeza ko amakosa bakora asanzwe ","Gasingwa Michel ukuriye Komisiyo y’abasifuzi b’umupira w’amaguru mu Rwanda, yahakanye ibya ruswa ivugwa mu basifuzi ndetse yemeza ko hari byinshi bikwiriye kwitabwaho kugira ngo imisifurire yo mu Rwanda igendane n’igihe tugezemo birimo kongerera abasifuzi ubushobozi.
Gasingwa Michel ukuriye Komisiyo y’abasifuzi b’umupira w’amaguru mu Rwanda, yahakanye ibya ruswa ivugwa mu basifuzi ndetse yemeza ko hari byinshi bikwiriye kwitabwaho kugira ngo imisifurire yo mu Rwanda igendane n’igihe tugezemo birimo kongerera abasifuzi ubushobozi.
Kuva Shampiyona y’icyiciro cya mbere mu Rwanda itangiye mu Ukwakira 2019, hamaze guhagarikwa abasifuzi barindwi ndetse bane muri bo, bahagaritswe muri uku kwezi kwa Werurwe 2020.
Mu kiganiro yagiranye na RBA, Gasingwa Michel ukuriye Komisiyo y’Imisufirire muri FERWAFA, yasobanuye ko impamvu zituma amakosa agaragara cyane muri iyi minsi ari iterambere rya ruhago rigenda rikora ku mpande nyinshi harimo n’itangazamakuru.
Yavuze ko kandi ubumenyi ku mupira w’amaguru bwiyongera, gusa ngo kuri we, amakosa ari gukorwa n’abasifuzi muri iyi minsi arasanzwe.
Ati ""Aya makosa arasanzwe. Ntabwo ari ubumenyi buke bw’abasifuzi ahubwo hari n’ubwo umusifuzi aramuka nabi kumwe nk’uko biba ku basifuzi b’abahanga tumenyereye i Burayi. Usibye twe kandi n’umukinnyi hari igihe aramuka nabi icyo kintu akanakimarana iminsi.”
“Gusifura si siyansi nk’ imibare bigenda bizamuka bigendanye n’ubunararibonye bw’ubikora.""
Abajijwe impamvu muri iyi minsi hari guhanwa abasifuzi benshi cyane, Gasingwa yavuze ko no mu yindi myaka ari uko byahoze, ahubwo itandukaniro ari uko ubu bisigaye bitangazwa.
Ati ""Na mbere abasifuzi barahanwaga, icyahindutse ni uku ubu dusigaye tubitangaza, itangazamakuru rikabimenya bitandukanye na mbere. Ikoranabuhanga iwacu hano ryarakataje ku buryo bihita bigera kuri benshi mu gihe gito, naho ubundi nta byacitse.""
Ku bijyanye na ruswa ivugwa ku basifuzi, uyu muyobozi yabihakanye, avuga ko kugeza ubu bagikomeje kubikurikirana ariko nta cyemeza ko bihari.
Ati ""Ibyo ntiturabibona ariko dukomeza gukurikirana niba nta byaba biturangwamo.""
Yavuze ko umusifuzi yigishwa, agategurwa ndetse agakosorwa (igihe yakosheje) akanahugurwa bigendanye n’amategeko mashya agenda ahinduka.
Ati ""Abasifuzi barategurwa bakanazamurwa mu ntera bitewe n’ubumenyi bahabwa. Icyo nsaba ni uko iki kibazo batakigira icya Gasingwa, FERWAFA cyangwa undi wundi. Ndibutsa amakipe ko ariyo FERWAFA ndetse umupira w’amaguru udakwiye gutera imbere ngo usige abasifuzi. Nibabiteho, babagenere ibibakwiriye (ubumenyi n’ubushishozi).”
“Umupira w’amaguru wajemo amafaranga menshi ni nako urwego rugenda ruzamuka. Rero be gusiga inyuma abasifuzi.""
Umusifuzi wo mu cyiciro cya mbere mu Rwanda ahabwa ibihumbi 19 Frw ku mukino.
Kuri iki kibazo kandi cy’ubushobozi, Gasingwa avuga ko benshi mu basifuzi mpuzamahanga bafite indi mirimo bakora bikaba imbogamuzi ku mikino ikinwa hagati mu cyumweru, ntibaboneke ku mikino imwe yahuje amakipe akomeye.
Tariki ya 15 Werurwe 2020 nibwo Shampiyona y’u Rwanda yahagaze by’agateganyo igeze ku munsi wa 24 mu gihe u Rwanda n’Isi yose muri rusange byiyemeje guhagarika ibikorwa byose bihuza abantu benshi nk’imwe mu ngamba zo guhangana n’icyorezo cya Coronavirus.
Izindi nkuru wasoma:
Inkuru ya Hakorimana Christian
",https://m.igihe.com/imikino/football/article/gasingwa-michel-yahakanye-ruswa-mu-basifuzi-bo-mu-rwanda-yemeza-ko-amakosa,Health
Musanze FC yavuze ku makuru avuga ko umutoza wayo yanduye Coronavirus,"Ikipe ya Musanze FC yatangaje ko amakuru avugwa ko umutoza wayo mukuru w’Umunya-Misiri, Ahmed Abdelrahman Ibrahim Adel, yanduye icyorezo cya Coronavirus nta shingiro afite.
Ikipe ya Musanze FC yatangaje ko amakuru avugwa ko umutoza wayo mukuru w’Umunya-Misiri, Ahmed Abdelrahman Ibrahim Adel, yanduye icyorezo cya Coronavirus nta shingiro afite.
Abdelrahman Ibrahim Adel yagizwe umutoza wa Musanze FC tariki ya 2 Ukuboza 2019, asimbuye Umurundi Niyongabo Amars wari umaze iminsi itanu yirukanywe.
Ubwo Shampiyona n’ibindi bikorwa byose bihuza abantu benshi byari bimaze guhagarikwa mu Rwanda ku wa 14 Werurwe, Ahmed Adel yasubiye iwabo mu karuhuko gato.
Uyu mugabo w’Umunya-Misiri yagarutse mu Rwanda kuwa Kane w’icyumweru gishize, tariki ya 19 Werurwe, ari nabwo hatangiye kuvugwa ko yaba yaranduye Coronavirus.
Ibinyujije ku rubuga rwa Twitter, Musanze FC yanyomoje ayo makuru, ivuga ko nta shingiro afite.
Ati “Turabamenyesha ko ibihuha bimaze iminsi bivugwa ko umutoza mukuru Ahmed Adel yanduye Covid-19 nta shingiro bifite kandi bibogamye. Ameze neza kandi afite umutekano, ari mu rugo.”
We would like to let you know that the rumors that have been circulating lately that the Head coach Ahmed Adel has been infected by #Coronavid19 are unfounded and totally biased. He's safe and sound and he's staying home @FERWAFA @Radiorwanda_RBA pic.twitter.com/V9DgwMtRrQ
— Musanze fc (@musanzefc) March 24, 2020
Umunyamabanga Mukuru wa Musanze FC, Makuza Rutishereka Jean, yabwiye IGIHE ko Ahmed Adel yapimwe n’inzego zishinzwe ubuzima zigasanga ataranduye Coronavirus.
Ati “Nyuma yo kugera hano avuye mu Misiri aho yari yajyanye n’umwungirije [we wasigayeyo], tariki ya 20 Werurwe [Ku wa Gatanu] ababishinzwe baje kumureba mu rugo bamujyana mu bitaro bikuru bya Ruhengeri baramupima, ibizamini babyohereza i Kigali. Yahamaze ijoro rimwe, ibisubizo bye byaje tariki ya 21 Werurwe bigaragaza ko ari muzima, baramureka arataha.”
Kuva ageze muri Musanze FC, Ahmed Adel amaze gutoza iyi kipe mu mikino 12, ayihesha amanota 18 ndetse Shampiyona yahagaze iri ku mwanya wa 11 n’amanota 27 mu mikino 24.
",https://m.igihe.com/imikino/football/article/musanze-fc-yavuze-ku-makuru-avuga-ko-umutoza-wayo-yanduye-coronavirus,Health
APR FC yahakanye ibyo gutandukana n’umutoza Nabyl Bekraoui,"Ubuyobozi bwa APR FC bwanyomoje amakuru avugwa ko yamaze gutandukana n’umutoza wayo wungirije, Naby Bekraoui, butangaza ko nta shingiro afite kuko uyu mutoza akiri mu Rwanda ndetse akomeje inshingano afite mu ikipe y’ingabo.
Ubuyobozi bwa APR FC bwanyomoje amakuru avugwa ko yamaze gutandukana n’umutoza wayo wungirije, Naby Bekraoui, butangaza ko nta shingiro afite kuko uyu mutoza akiri mu Rwanda ndetse akomeje inshingano afite mu ikipe y’ingabo.
Hashize iminsi havugwa ko umutoza mukuru wa APR FC, Adil Mohamed Erradi atumvikana n’umwungirije, Nabyl Bekraoui ndetse uyu mutoza mukuru yahisemo ko Bekaroui yagenda, akishakira undi umwungiriza.
Itangazo rigenewe abanyamakuru ryashyizwe hanze n’Umuvugizi wa APR FC, Kazungu Claver, kuri uyu wa Kabiri tariki ya 24 Werurwe 2020, rinyomoza iby’uko iyi kipe yamaze gutandukana na Bekraoui.
Rigira riti” Ubuyobozi bwa APR FC buranyomoza ibihuha byatangajwe na Radio imwe yavuze ko Umutoza wungurije wa APR FC, Nabyl Bekraoui, yamaze kwirukanwa ngo kandi akaba adahari mu Rwanda yaragiye iwabo.”
“Ibi ni ibintu bitari ibya kinyamwuga kuko ntabwo babanje kubaza ubuyobozi bwa APR FC. Abatoza batatu barimo Hassan Haj Taleb waje guhugura abatoza b’abanyezamu bose barahari mu Rwanda.”
Aganira na IGIHE, Umunyamabanga Mukuru wa APR FC, Lt. Col. Sekaramba Sylvestre yavuze ko Nabyl Bekraoui akiri umutoza wa APR FC kuko amasezerano ye azarangirana n’umwaka w’imikino.
Yakomeje avuga ko abavuga ko abatoza ba APR FC batumvikana, atazi aho babikura kuko umutoza mukuru ari we wizaniye umwungiriza.
Ati “Ntaho yagiye kandi aracyari umutoza wa APR. Afite amasezerano kandi yasinye umwaka. Ibyo [by’umwuka mubi hagati y’abatoza] sinzi aho babivana. Umutoza mukuru ni we wazanye umwungirije kandi babanye neza. Ni ko kuri.”
Mu gihe ibikorwa by’imikino bimaze iminsi bihagaritswe mu Rwanda kubera icyorezo cya Coronavirus, APR FC ni yo ya mbere muri Shampiyona n’amanota 57 mu mikino 23 imaze gukina mu gihe mu Gikombe cy’Amahoro 2020, izahura na Kiyovu Sports muri 1/8.
",https://m.igihe.com/imikino/football/article/apr-fc-yahakanye-ko-yatandukanye-n-umutoza-nabyl-bekraoui,Health
Imikino Olempike ya Tokyo 2020 yasubitswe,"Abashinzwe gutegura imikino Olempike ya Tokyo 2020, bemeranyijwe ko isubikwa umwaka umwe, ikazaba mu mwaka utaha wa 2021 kubera icyorezo cya Coronavirus cyibasiye Isi.
Abashinzwe gutegura imikino Olempike ya Tokyo 2020, bemeranyijwe ko isubikwa umwaka umwe, ikazaba mu mwaka utaha wa 2021 kubera icyorezo cya Coronavirus cyibasiye Isi.
Imikino Olempike ya Tokyo yagombaga kuba hagati ya tariki ya 24 Nyakanga n’iya 9 Kanama 2020.
Mu kiganiro yagiranye n’abanyamakuru kuri uyu wa Kabiri, Minisiteri w’Intebe w’u Buyapani, Shinzo Abe, yavuze ko yaganiriye n’Umuyobozi wa Komite Olempike Mpuzamahaga, Thomas Bach, bakemeranywa ko imikino isubikwa.
Ati “Nsabye ko imikino yakwigizwa inyuma umwaka ndetse Perezida [wa IOC] Thomas Bach yabyemeye 100%.”
Minisitiri w’Intebe Shinzo Abe, yatangaje ibi nyuma y’iminsi ibiri Komite Nyobozi ya IOC iteranye ku Cyumweru tariki ya 22 Werurwe, aho yari yemeje ko umwanzuro wa nyuma ku mikino Olempike ya Tokyo 2020 uzatangazwa mu byumweru bine biri imbere.
Umwe mu bagize IOC, Dick Pound, yari yatangaje ko iyi mikino izasubikwa kugeza mu 2021.
Ibihugu bitandukanye ku Isi byari bimaze iminsi bisaba ko iyi mikino yasubikwa kubera icyorezo cya Coronavirus cyahagaritswe amarushanwa yose arimo n’ayo gushaka itike ya Tokyo 2020.
Canada na Australia ni byo bihugu byari bimaze gutangaza ko bitazajya mu mikino Olempike ya Tokyo 2020 mu gihe u Bwongereza nabwo bwari bwatangaje ko bufata icyo cyemezo.
Mu Cyumweru gishize, Komite Olempike Mpuzamahanga yari yatangaje ko abagera kuri 57% ari bo bamaze kubona itike yo kwitabira imikino Olempike ya Tokyo 2020.
Muri abo 57% harimo Abanyarwanda batatu bamaze kubona itike mu gusiganwa ku maguru no mu mukino w’Amagare.
",https://m.igihe.com/imikino/article/imikino-olempike-ya-tokyo-2020-yasubitswe,Health
Siporo abantu bashobora gukorera mu ngo zabo muri iki gihe cya Coronavirus,"Kimwe no mu bindi bihugu bitari bike ku Isi, mu Rwanda abantu bose basabwe kuguma mu ngo zabo mu rwego rwo kwirinda ikwirakwira ry’ubwandu bw’icyorezo cya Coronavirus.
Kimwe no mu bindi bihugu bitari bike ku Isi, mu Rwanda abantu bose basabwe kuguma mu ngo zabo mu rwego rwo kwirinda ikwirakwira ry’ubwandu bw’icyorezo cya Coronavirus.
Nubwo abenshi bagerageza gushaka ibibarangaza mu masaha yose bamara mu ngo zabo, akenshi usanga bitaborohera kumara umwanya munini baryamye, bareba filimi, Televiziyo cyangwa ibindi bishobora gutuma batagira irungu.
Hari kandi n’abari basanzwe bamenyereye gukora siporo zitandukanye buri munsi kugira ngo umubiri wabo ukomeza kumera neza, ariko kuri ubu bakaba badashobora kubikora nk’uko byari bisanzwe kubera ibi bihe bidasanzwe byashyizweho.
Mu kiganiro yagiranye na IGIHE, Mukasa Nelson usanzwe ari umutoza w’imyitozo ngororamubiri, yavuze ko hari siporo abantu bashobora gukorera mu ngo zikabafasha kwirinda amavunane aterwa no kumara igihe kinini mu buriri ndetse no kubyibuha cyane bitewe n’uko birirwa hamwe.
Muri siporo Mukasa agira abari mu ngo zabo harimo gusimbuka umugozi mu rugo, gukora imyitozo yo kunanura umungongo cyangwa guterura.
Ati ""Abo mu rugo bashobora gufashanya, burya siporo ituma umuntu atigunga, ababyeyi n’abana bagakorera hamwe. Umwe mu bagize umuryango ashobora kuba umutoza.”
Mukasa avuga ko nk’abafite ubushobozi bwo kubona amashusho y’imyitozo ngororangingo kuri Internet, “Bashobora kuyashyira kuri Televiziyo bakagendana n’abari kuyikora iminota nka 40, barangiza bagakora imyitozo yo kunanura umugongo indi minota nka 10, bakananura imitsi iminota nk’itanu, ubundi bakoga.”
“Bifasha umubiri wawe gukomeza kumera neza, ukirinda umubyibuho. Udakoze siporo muri ibi bihe ushobora kwiyongera ibiro. Ni ukugerageza gukorera mu rugo kuko ni ngombwa.”
Mu gihe abantu bakurikiza amabwiriza yo kuguma mu rugo, ni ngombwa no kuzirikana ko Siporo ari ubuzima.
",https://m.igihe.com/imikino/article/ubwoko-bwa-siporo-abantu-bakorera-mu-ngo-zabo-muri-iki-gihe-isi-yugarijwe-na,Health
Imikino Olempike ya Tokyo 2020 ishobora kwigizwa inyuma,"Umwe mu bagize Komite Olempike Mpuzamahanga, Dick Poun, yavuze ko imikino Olempike ya 2020 yari kubera i Tokyo guhera tariki ya 24 Nyakanga kugeza ku ya 9 Kanama, izasubikwa umwaka umwe, ikaba mu 2021 kubera icyorezo cya Coronavirus.
Umwe mu bagize Komite Olempike Mpuzamahanga, Dick Poun, yavuze ko imikino Olempike ya 2020 yari kubera i Tokyo guhera tariki ya 24 Nyakanga kugeza ku ya 9 Kanama, izasubikwa umwaka umwe, ikaba mu 2021 kubera icyorezo cya Coronavirus.
Ibi yabitangaje kuwa Mbere tariki ya 23 Werurwe 2020, nyuma y’uko Komite Olempike mu Bwongereza itangaje ko itazohereza abakinnyi i Tokyo mu mpeshyi.
Australia na Canada ni ibindi bihugu byatangaje ko bitazitabira iyi mikino ya Tokyo 2020 kubera icyorezo cya Coronavirus cyibasiye Isi.
Dick Pound yabwiye USA Today ko hashingiwe ku makuru Komite Olempike Mpuzamahanga ifite, imikino ya Tokyo 2020 izasubikwa.
Ati ""Hashingiwe ku makuru IOC ifite, hafashwe icyemezo cyo gusubika imikino.""
""Ibipimo biri gukorwa ntabwo bigaragaza uko mu minsi iri imbere bizaba bimeze, ariko imikino ntabwo izatangira tariki ya 24 Nyakanga.”
Komite Olempike Mpuzamahanga yihaye ibyumweru bine kugira ngo ifate umwanzuro ku hazaza h’imikino yo mu mpeshyi, ariko umunyamuryango wayo w’inararibonye, Dick Pound, avuga ko icyemezo kizatangazwa vuba.
Ati ""Bizaza mu byiciro. Tuzayisubika ubundi dutangire guhangana n’ingaruka zose zo kwimura ibindi byinshi.""
Umuyobozi wa Komite Olempike mu Bwongereza, Hugh Robertson, yavuze ko na bo bateganya gutera ikirenge mu cya Australia na Canada.
Ati ""Ntibuna uburyo ishobora gukomeza dukurikije uko ibintu bimeze. Ndizera ko vuba aha tuzifatanya na Canada na Australia.”
Kugeza kuri uyu wa Mbere, habarurwaga abantu basaga ibihumbi 370 banduye Coronavirus.
Perezida w’Impuzamashyirahamwe y’imikino ngororamubiri ku Isi, Lord Coe, na we yasabye ko imikino Olempike izabera muri Tokyo yasubikwa.
",https://m.igihe.com/imikino/article/imikino-olempike-ya-tokyo-2020-izigizwa-inyuma-umwaka,Health
Kutumvikana n’abayobozi batangiranye mu byatunguye Munyakazi Sadate muri Rayon Sports,"Perezida wa Rayon Sports, Munyakazi Sadate, yavuze ko bimwe mu byamutunguye mu mezi umunani amaze ku buyobozi bwayo harimo kuba yaratengushywe na bamwe mu bayobozi batangiranye ntibumvikane.
Perezida wa Rayon Sports, Munyakazi Sadate, yavuze ko bimwe mu byamutunguye mu mezi umunani amaze ku buyobozi bwayo harimo kuba yaratengushywe na bamwe mu bayobozi batangiranye ntibumvikane.
Munyakazi yatorewe kuyobora Rayon Sports muri Nyakanga 2019, asimbuye Muvunyi Paul wari umaze imyaka ibiri ayobora iyi kipe.
Mu kiganiro uyu muyobozi yagiranye na Radio 10 kuri uyu wa bere tariki ya 23 Werurwe 2020, yavuze ko kimwe mu byamutunguye mu mezi umunani amaze muri Rayon Sports harimo kuba atarumvikanye na bamwe mu bayobozi batangiranye.
Yagize ati “Ikintu cyantunguye kandi ntari niteguye ni ukutumvikana n’abayobozi twatangiranye. Byarantunguye biranambabaza kuko ninjye wari wagize uruhare mu kubishakira ngo tuzafatanye. Kuba tutarumvikanye byarambabaje.”
Bamwe mu bari abayobozi ba Rayon Sports barimo Twagirayezu Thaddée wari Visi Perezida wa mbere; Muhirwa Prosper wari Visi Perezida wa Kabiri na Rutagambwa Martin wari Umujyanama wihariye wa Munyakazi Sadate, bose ntibakiri muri iyo myanya.
Munyakazi yavuze ko ikindi cyamutunguye ari icyizere abafana ba Rayon Sports basigaye bagirira ubuyobozi n’ikipe muri rusange kabone nubwo yaba yatsinzwe.
Ati “Nkijya ku buyobozi abantu barambwiye bati muri Rayon Sports iyo utsinzwe rimwe, abafana igihano baguha ni ukutagaruka ku kibuga ariko twaratsinzwe nka Komite, si na rimwe cyangwa kabiri, ariko ntabwo batuvuye inyuma. Nyuma yo gutsindwa na Sunrise, baraduherekeje i Rubavu. Imyumvire yabo imaze guhinduka. Bazi neza ko tugomba gufatanya.”
Munyakazi yavuze ko igihe amaze ku buyobozi kitari cyoroshye bitewe n’impinduka zabubayemo n’ihindagurika ry’abatoza, aho nyuma yo gutandukana na Olivier Ovambe, Robertinho na Javier Martinez Espinoza, kuri ubu ikipe itozwa na Cassa Mbungo André.
Ubwo imikino yahagarikwaga tariki ya 15 Werurwe 2020 kubera icyorezo cya Coronavirus, Rayon Sports yari ku mwanya wa kabiri muri Shampiyona n’amanota 51 mu mikino 24, irushwa amanota atandatu na APR FC ya mbere, yo ifite ikirarane izakina na Espoir FC.
Rayon Sports kandi izahura kandi na Mukura Victory Sports mu mikino ibiri ya 1/8 cy’Igikombe cy’Amahoro 2020.
Indi nkuru wasoma: Uko Rayon Sports yinjiza amafaranga, umwenda wa SKOL n’imikoranire n’abafatanyabikorwa
",https://m.igihe.com/imikino/football/article/kutumvikana-n-abayobozi-batangiranye-mu-byatunguye-munyakazi-sadate-muri-rayon,Health
Stade z’umupira w’amaguru muri Brésil zigiye guhindurwamo ibitaro by’abanduye Coronavirus,"Amakipe akomeye muri Brésil ari gutanga Stade zayo kugira ngo abashinzwe ubuzima bazihinduremo ibitaro bikuru n’amavuriro mato yita ku barwayi bafashwe n’icyorezo cya Coronavirus cyibasiye Isi.
Amakipe akomeye muri Brésil ari gutanga Stade zayo kugira ngo abashinzwe ubuzima bazihinduremo ibitaro bikuru n’amavuriro mato yita ku barwayi bafashwe n’icyorezo cya Coronavirus cyibasiye Isi.
Imibare yo kuri uyu wa Mbere tariki ya 23 Werurwe 2020, yashyizwe ahagaragara na Kaminuza ya Johns Hopkins yo muri Amerika, ivuga ko abantu 1546 aribo bamaze kwandura Coronavirus muri Brésil mu gihe 25 bahitanywe n’icyo cyorezo.
Mu gihe umupira w’amaguru muri icyo gihugu wahagaritswe kugeza igihe hatangiwe andi mabwiriza, arenga kimwe cya kabiri cy’amakipe 20 yo mu cyiciro cya mbere muri Brésil yamaze gutanga Stade zayo mu gihe abayobozi bo muri Sao Paolo na Rio de Janeiro bashaka kwagura ubushobozi bw’ibitaro mu rwego rwo guhangana n’icyo cyorezo.
Ikipe ya Flamengo yatwaye Shampiyona iheruka muri Brésil, yemeje ko yamaze gushyikiriza Stade yayo ya Maracanã abayobozi bashinzwe ubuzima muri Rio de Janeiro.
Perezida wayo, Rodolfo Landim, yagize ati “Muri ibi bihe bibi, nifuzaga gutumira abantu bacu mu mabara y’umutuku n’umukara kugira ibyiringiro no kugira iminsi myiza. Reka twite ku basaza bacu, dufashe ababikeneye cyane.""
Abayobozi bo muri Sao Paulo, umujyi munini wa Brésil, bavuze ko bazashyira ibitanda 200 mu bitaro byo muri Stade ya Pacaembu Municipale kugira ngo bagabanye ubucucike n’igitutu ku bitaro byo muri uwo mujyi mu gihe andi makipe abiri akomeye, nayo yemeye gutanga ibibuga byayo.
Corinthians Paulista na yo yatangaje ko yatanze Stade yayo ya Itaquerao n’ikibuga cyayo cy’imyitozo kugira ngo abashinzwe ubuzima barebe uko babikoresha mu kurwanya ikwirakwira ry’ubwandu bwa Coronavirus.
Ikipe ya Santos yatangaje ko ibitaro by’agateganyo bizubakwa mu nzu imwe iri muri stade ya Vila Belmiro.
Ku wa Gatanu, Minisitiri w’Ubuzima, Luiz Henrique Mandetta, yagaragaje ko Coronavirus ishobora kuzagera ku rwego rwo hejuru muri Brésil hagati ya Mata na Kamena mu gihe ateganya ko umubare w’abafashwe n’iyi ndwara ya COVID-19 uzagabanuka guhera muri Nzeri 2020.
Mandetta yaburiye abashinzwe ubuzima muri icyo gihugu gituwe n’abatuye miliyoni 210, ko imibare ishobora kwiyongera cyane muri Mata.
",https://m.igihe.com/imikino/football/article/stade-z-umupira-w-amaguru-muri-bresil-zigiye-guhindurwamo-ibitaro-by-abanduye,Health
Rayon Sports igiye gusinyana na Airtel amasezerano y’imikoranire y’imyaka itanu,"Ikipe ya Rayon Sports na Sosiyete y’itumanaho ya Airtel bagiye kugirana amasezerano y’ubufatanye azamara igihe cy’imyaka itanu, aho yitezweho gufasha impande zombi nyuma yo gusanga hari icyo buri ruhande ruzabyungukiramo.
Ikipe ya Rayon Sports na Sosiyete y’itumanaho ya Airtel bagiye kugirana amasezerano y’ubufatanye azamara igihe cy’imyaka itanu, aho yitezweho gufasha impande zombi nyuma yo gusanga hari icyo buri ruhande ruzabyungukiramo.
Muri Kamena 2018 nibwo Rayon Sports na Airtel zagiranye amasezerano y’ubufatanye yagombaga kumara amezi atandatu mu rwego rwo gusuzuma imikoranire ishoboka hagati y’impande zombi.
Icyo gihe impande zombi zemeranyije ishyirwaho ry’ipaki zihariye zitiriwe Rayon Sports, umuntu uziguze hakagira amafaranga ashyikirizwa iyi kipe.
Iyo paki ya ‘Rayon Pack’ yagurwaga binyuze kuri *699# (mbere yo kwimurirwa kuri *456#), yinjirije Rayon Sports agera kuri miliyoni 4 Frw nk’uko byemejwe n’umuyobozi wa Rayon Sports, Munyakazi Sadate, watangarije Radio 10 ko ubu bagiye gusinya andi masezerano y’imyaka itanu kuri uyu wa Mbere tariki ya 22 Werurwe 2020.
Ati “Uyu munsi turaza gusinyana na Airtel andi masezerano y’imyaka itanu. Kubera icyorezo cya Coronavirus, ndasinya ayo masezerano ubundi nyoherereze Airtel nayo iyasinye iyohereze. Turaza gutangaza ibizaba biyakubiyemo.”
Rayon Sports ni yo kipe ikunzwe n’abantu benshi mu Rwanda, mu gihe imibare y’Urwego Ngenzuramikorere, RURA, yo muri Gashyantare 2020, igaragaza ko muri miliyoni 9,6 z’abakoresha telefoni mu Rwanda, Airtel ifitemo miliyoni 4.2.
",https://m.igihe.com/imikino/football/article/rayon-sports-igiye-gusinyana-imyaka-itanu-na-airtel,Health
Canada na Australia byikuye mu mikino Olempike ya Tokyo 2020,"Ibihugu bya Canada na Australia byatangaje ko bitazitabira imikino Olempike ya 2020 izabera i Tokyo mu Buyapani bitewe n’icyorezo cya Coronavirus cyibasiye Isi.
Ibihugu bya Canada na Australia byatangaje ko bitazitabira imikino Olempike ya 2020 izabera i Tokyo mu Buyapani bitewe n’icyorezo cya Coronavirus cyibasiye Isi.
Mu itangazo Komite Olempike yayo yashyize hanze, Canada yabaye igihugu cya mbere cyatangaje ko kitakitabiriye iyo mikino kubera icyorezo cya Coronavirus.
Australia na yo yabwiye abakinnyi bayo gutangira kwitegura imikino ya 2021 kuko bigoye ko iya 2020 izaba.
Imikino Olempike ya Tokyo iteganyijwe kuba hagati ya tariki ya 24 Nyakanga n’iya 9 Kanama 2020
Ibihugu byombi byafashe uyu mwanzuro mu gihe Komite Olempike Mpuzamahanga iri gutekeza uburyo imikino Olempike ya Tokyo 2020 yasubikwa, ndetse yihaye ibyumweru bine ubundi igafata umwanzuro wa nyuma.
Inama y’ubuyobozi ya Komite Olempike Mpuzamahanga yateranye ku Cyumweru tariki ya 22 Werurwe nyuma y’uko ikomeje gushyirwaho igitutu n’abakinnyi na za Komite Olempike yo zo mu bihugu bitandukanye, zisaba ko imikino yasubikwa kubera icyorezo cya Coronavirus.
Itangazo ryashyizwe hanze na IOC nyuma y’iyo nama, rivuga ko yize ku buryo imikino yaba, aho bishoboka ko amatariki yari kuberaho yahinduka.
Yagize iti ""Dukurikije uko ku Isi yose bikomeje kugenda bihinduka..Ubuyobozi bukuru uyu munsi bwatangije intambwe ikurikira mu igenamigambi rya Komite Olempike Mpuzamahanga.""
""Ibi bifitanye isano no guhindura gahunda zisanzwe zikoreshwa mu mikino izakomeza tariki ya 24 Nyakanga 2020, ndetse no guhindura umunsi wo gutangiraho imikino.""
IOC yavuze ko guhagarika imikino ""bitari ku murongo w’ibyigwa"", ariko na none hazasuzumwa niba ishobora kwigizwa inyuma.
Ibihugu byinshi bikomeje gusaba ko iyi mikino yakwigizwa inyuma amezi menshi cyangwa umwaka wose kuko kugeza ubu imikino n’ibindi bikorwa byahagaritswe kubera icyorezo cya Coronavirus.
Kuri uyu wa Mbere Minisitiri w’Intebe w’u Buyapani, Shinzo Abe, yavuze ko gusubika iyi mikino ubu bishoboka cyane, kuko bigoye ko yagenda uko yateguwe kubera icyorezo cya COVID-19.
",https://m.igihe.com/imikino/article/canada-na-australia-byikuye-mu-mikino-olempike-ya-tokyo-2020,Health
"Uko Rayon Sports yinjiza amafaranga, umwenda wa SKOL n’imikoranire n’abafatanyabikorwa ","Rayon Sports ifite abafatanyabikorwa batandukanye barimo n’uruganda rwenga ibinyobwa rwa SKOL, ikoresha agera kuri miliyoni 32 Frw ku kwezi mu gihe 90% by’ayo mafaranga atangwa n’abakunzi b’iyi kipe gusa.
Rayon Sports ifite abafatanyabikorwa batandukanye barimo n’uruganda rwenga ibinyobwa rwa SKOL, ikoresha agera kuri miliyoni 32 Frw ku kwezi mu gihe 90% by’ayo mafaranga atangwa n’abakunzi b’iyi kipe gusa.
Umuyobozi wa Rayon Sports, Munyakazi Sadate, yavuze ko abafana bayo bagira uruhare runini mu gufasha iyi kipe kubaho, mu kiganiro yagiranye na Radio 10 kuri uyu wa Mbere tariki ya 23 Werurwe 2020.
Muri icyo kiganiro, Munyakazi yavuze ko Rayon Sports yakoresheje agera kuri miliyoni 140 Frw mu kugura abakinnyi no kongerera amasezerano abari basanzwe mu ikipe mbere y’uko uyu mwaka w’imikino wa 2019/20 utangira, ariko yemeza ko hari abakinnyi batarishyurwa ibyo bagombwa.
Ati “Rayon Spots ibayeho mu buryo bumwe no mu bundi, ibayeho nk’andi makipe. Igira ibyo isohora, kuva itegura umukinnyi kugeza ageze mu kibuga. Twe tumaze kugura abakinnyi 19, barimo abongereye amasezerano n’abashyashya. Byatudwaye hafi miliyoni 140 Frw nubwo yose tutarayishyura, hari abakinnyi bamwe tukiyafitiye.”
Perezida wa Rayon Sports yavuze ko ibikorwa byose iyi kipe igira buri kwezi birimo kwitegura imikino, imodoka y’ikipe n’ibindi ikora bitwara hafi miliyoni 32 Frw ku kwezi.
Ati “Dukenera amafaranga y’ingendo, ay’imyitozo, imyambaro y’imyitozo, imishahara y’abakinnyi, abatoza, abaganga n’abandi bakorana tutibagiwe n’abandi bakozi b’ikipe. Ikipe ikenera gukora umwiherero kugira ngo ishyire umutima ku mukino, kandi iwukora iminsi ibiri.”
“Ibyo byose bidufata hafi milyoni 32 Frw ku kwezi. Imodoka yacu inywa ibihumbi 50 Frw ku munsi, iyo twagiye mu ntara nk’i Rubavu bidutwara hafi ibihumbi 200 Frw.”
Amafaranga Rayon Sports ikoresha ava he?
Perezida wa Rayon Sports, Munyakazi Sadate, yavuze ko ubwo hakorwaga inama y’Inteko Rusange muri Mutarama, basanze barakoresheje milyoni 350 Frw mu gihe cy’amezi atandatu ndetse 90% y’ayo, akaba yaratanzwe n’abafana.
Abafana ngo bagira uruhare mu gufasha ikipe binyuze ku matike bagura bagiye ku mikino yakiriye, inkunga batanga binyuze muri za Fan Club ndetse no kwitanga ku giti cyabo.
Ati “90% y’icyo twatungishije ikipe, byavuye mu bakunzi bayo. Mu gihe cy’amezi atandatu, twakoresheje asaga miliyoni 350 Frw ngendeye ku mibare twaboneye mu Nteko Rusange. Miliyoni 30 Frw yavuye mu bafatanyabikorwa, ayandi ni mu bafana. Tuyakura ku bibuga, ku mikino twakiriye.”
“Andi mafaranga ni umusanzu abafana batanga binyuze muri za Fan club, aho ubu ku kwezi batanga miliyoni 5 Frw. Hejuru y’ayo ngayo hari abakunzi banyuranye bitanga, abo nabo bagira uruhare mu gutera inkunga ikipe.”
Rayon Sports yamaze kwishyura umwenda wa SKOL
Munyakazi Sadate yavuze ko ubwo yagirwaga umuyobozi wa Rayon Sports mu mezi umunani ashize, nta mafaranga bigeze babona avuye ku muterankunga wayo mukuru, SKOL, bitewe n’umwenda wa miliyoni 36 Frw ikipe yari yarafashe.
Yemeje ko uwo mwenda wamaze kwishyurwa ndetse ubu bashobora kongera kubona amafaranga asigaye muri uyu mwaka w’imikino wa 2019/20.
Ati “Ku mufatanyabikorwa mukuru SKOL, navuga ko mu masezerano ahari yakabaye iha Rayon Sports miliyoni 66 Frw ku mwaka, imyambaro twambara iha agaciro ka miliyoni 20 Frw, ikibuga cy’imyotozo n’amacumbi tudakoresha.”
“Twasanze hari ideni rya miliyoni 33 Frw Rayon Sports yafashe muri SKOL. Twagombaga kuryishyura, bivuze ko amafaranga twagombaga kubona muri SKOL, tuyishyura mu myenda. Iryo deni ryamaze kwishyurwa, ubu ahubwo turi kuyibaza amafaranga asigaye (miliyoni 33) kuri uyu mwaka w’imikino wa 2019/2020.”
Rayon Sports igira impuzandengo ya miliyoni 5 Frw ku mukino, mu mikino ihuriramo n’amakipe atari mu atanu akomeye mu Rwanda, aho ishobora kwinjiza miliyoni 10 Frw mu mikino ibiri yakiriye mu kwezi kuko hari n’indi iba igomba gukinira hanze.
Abandi bafatanyabikorwa ba Rayon Sports batanga ibingana iki?
Perezida wa Rayon Sports yavuze ko nta kintu baratangira kubona ku bandi batanyabikorwa b’ikipe barimo Ritco, MoGas, Gas Oil, Airtel n’abandi kuko bari bakiri mu igerageza ryo kureba niba hari icyo na bo bakwinjiza mu gihe Radiant yahaye iyi kipe miliyoni 14 Frw mu mwaka ushize naho Airtel igatanga hafi miliyoni 4 Frw.
Ati “ Statisiyo na Ritco binyuze muri MK Card byari nk’igerageza, abenshi ntacyo baraduhaho, ariko twari tumaze kuvugana ko guhera uku kwezi bagira icyo batangira kuduha, ariko hajemo icyorezo cya Coronavirus.”
Mu cyumweru gishize, Rayon Sports yatangiye ubukangurambaga bwo gushishikariza abafana bayo gukusanya amafaranga yo kugoboka ikipe yabo ndetse kuri ubu bamaze gutanga asaga miliyoni 2.6 Frw muri miliyoni 20 Frw zisabwa kugira ngo ihembe ukwezi kwa Gashyantare.
",https://m.igihe.com/imikino/football/article/uko-rayon-sports-yinjiza-amafaranga-ikoresha-umwenda-wa-skol-n-imikoranire-n,Health
Uwasifuye umukino Rayon Sports yanganyijemo na Gicumbi FC yahagaritswe,"Ishyirahamwe ry’Umupira w’Amaguru mu Rwanda (FERWAFA) ryafashe icyemezo guhagarika umusifuzi wo hagati, Ngaboyisonga Patrick, wasifuye umukino w’umunsi wa 24 wa Shampiyona Rayon Sports yanganyijemo na Gicumbi FC igitego 1-1.
Ishyirahamwe ry’Umupira w’Amaguru mu Rwanda (FERWAFA) ryafashe icyemezo guhagarika umusifuzi wo hagati, Ngaboyisonga Patrick, wasifuye umukino w’umunsi wa 24 wa Shampiyona Rayon Sports yanganyijemo na Gicumbi FC igitego 1-1.
Muri uwo mukino wabaye tariki ya 14 Werurwe 2020, Rayon Sports yishyuye igitego kitavuzweho rumwe, mu minota y’inyongera nyuma y’uko Sugira Ernest yabanje kugonga umunyezamu Mbarushimana Emile, bigaha icyuho Niyonzima Ally agatsinda.
Komisiyo y’imisifurire yasanze umusifuzi Ngaboyisonga Patrick yarakoze amakosa yo kwemeza igitego kandi yari yegereye ahabereye ikosa, imuhanisha guhagarikwa ibyumweru bine adasifura.
Umunyamabanga Mukuru wa FERWAFA, Uwayezu François Régis, yabwiye IGIHE ko ibyo bihano byahawe Ngaboyisonga bizatangira gukurikizwa ubwo Shampiyona izaba isubukuwe, aho kuri ubu imikino yose yahagaze kubera icyorezo cya Coronavirus.
Ngaboyisonga abaye umusifuzi wa kane wo mu Cyiciro cya Mbere, uhagaritswe muri uku kwezi nyuma ya Hakizimana Abdul wasifuye umukino AS Kigali yanganyijemo na Mukura Victory Sports ibitego 2-2, na we wahagaritswe ibyumweru bine.
Nsabimana Célestin wayoboye umukino Gasogi United yatsinzemo Espoir FC, yahagaritswe ibyumweru bibiri mu gihe Nizeyimana Is’haq yahagaritswe ibyumweru bine kubera penaliti ebyiri atatanze mu mukino AS Kigali yatsinzemo Police FC.
Izindi nkuru wasoma:
",https://m.igihe.com/imikino/football/article/uwasifuye-umukino-rayon-sports-yanganyijemo-na-gicumbi-fc-yahagaritswe,Health
Tanzania yafatiye ibyemezo abakinnyi barimo Migi na Meddie Kagere ,"Perezida w’Ishyirahamwe ry’Umupira w’Amaguru muri Tanzania (TFF), Wallace Karia, yihanangirije amakipe kutemerera abakinnyi ndetse n’abatoza b’abanyamahanga kujya mu bihugu byabo muri iki gihe Isi yose yugarijwe n’icyorezo cya Coronavirus.
Perezida w’Ishyirahamwe ry’Umupira w’Amaguru muri Tanzania (TFF), Wallace Karia, yihanangirije amakipe kutemerera abakinnyi ndetse n’abatoza b’abanyamahanga kujya mu bihugu byabo muri iki gihe Isi yose yugarijwe n’icyorezo cya Coronavirus.
Karia avuga ko kwemerera abakozi b’abanyamahanga gusohoka mu gihugu bizaba binyuranyije n’amabwiriza ya guverinoma yerekeye guhangana n’icyo cyorezo ndetse abasohotse muri Tanzania batazemererwa gukina Shampiyona nisubukurwa.
Ati ""Ntabwo tuzabemerera gusubira mu gihugu. Abakinnyi b’abanyamahanga bagiye mu bihugu byabo mu gihe cya shampiyona ntibazemererwa kwitabira shampiyona mu rwego rwo gukumira Coronavirus.”
Ku wa Gatanu tariki ya 20 Werurwe, Tanzania yahagaritse Shampiyona n’amarushanwa yayo yose mu rwego rwo kubahiriza amabwiriza ya Minisitiri w’Intebe, Kassim Majuwa, yerekeranye no guhangana n’indwara zandura cyane.
Ku Cyumweru tariki ya 22 Werurwe, Tanzania yatangaje ko ifite abantu 12 banduye icyorezo cya Coronavirus, barimo batandatu bashya bamenyekanye kuri iki Cyumweru.
Abanyarwanda Mugiraneza Jean Baptiste ‘Migi’ ukinira KMC FC na Meddie Kagere ukinira Simba SC, bagarutse mu Rwanda ku wa Gatandatu, bakaba bari mu bashobora kugongwa n’iki cyemezo cyafashwe muri Tanzania nubwo baje bahawe uruhushya n’amakipe yabo.
Abandi Banyarwanda babarizwa muri Shampiyona ya Tanzania ni Niyonzima Haruna na Sibomana Patrick bombi bakinira Yanga SC, Thierry Hitimana utoza Namungo FC ndetse na Bizimungu Ally.
Ubwo Shampiyona ya Tanzania yahagarikwaga, Simba yari iyoboye n’amanota 71, ikurikiwe na Azam FC n’amanota 54 naho Yanga SC ari iya gatatu n’amanota 51. Simba na Azam bakinnye imikino 28 mu gihe Yanga SC ifite umukino w’ikirarane.
",https://m.igihe.com/imikino/football/article/tanzania-yafatiye-ibyemezo-abakinnyi-barimo-migi-na-meddie-kagere,Health
Se wa Luka Jović ashyigikiye ko umuhungu we ukinira Real Madrid atabwa muri yombi ,"Umubyeyi w’umukinnyi wa Real Madrid, Luka Jović, asanga umuhungu we akwiye kwemera ibihano byose azahabwa kubera ko atubahirije akato k’iminsi 14 yari yarashyizwemo agahitamo kujya i Belgrade muri Serbia.
Umubyeyi w’umukinnyi wa Real Madrid, Luka Jović, asanga umuhungu we akwiye kwemera ibihano byose azahabwa kubera ko atubahirije akato k’iminsi 14 yari yarashyizwemo agahitamo kujya i Belgrade muri Serbia.
Ikipe yose ya Real Madrid imaze iminsi mu kato nyuma y’uko hari umukinnyi wa Real Madrid ya Basketball wagaragayeho Coronavirus kandi amakipe yombi akaba asangira ibibuga.
Rutahizamu Luka Jović yanenzwe n’abatari bake nyuma y’aho afashe icyemezo cyo kujya kwishimira isabukuru y’amavuko y’umukunzi we muri Serbia, nyamara yakabaye ari mu rugo, mu kato k’iminsi 14 mu rwego rwo kwirinda ikwirakwira rya Coronavirus.
Ibi byakuruye imyigaragambyo ikomeye muri Serbia ndetse Perezida w’icyo gihugu, Aleksandar Vučić, yasabye ko uyu mukinnyi hamwe na Nikola Ninković ukina mu cyiciro cya kabiri mu Butaliyani, bombi batabwa muri yombi bitewe n’uko barenze ku mabwiriza.
Perezida Vučić yagize ati “Umwe muri bo (Ninković) ari muri hoteli, undi (Jović) ari mu nzu ye. Niba umwe muri bo avuye aho hantu, bazafatwa. Ndibwira ko bombi bicuza ibyo bakoze, ariko nzabasobanurira ko ubuzima bw’abantu ari ngombwa cyane kuruta miliyoni zabo. Nubwo bimeze bityo ariko, nta muntu n’umwe tuzabamba ku musaraba.”
Luka Jović yasabye imbabazi avuga ko yarenze ku mabwiriza y’akato kubera kutamenya.
Se w’uyu mukinnyi, Milan Jović, yatangarije Puls Online ko umuhungu we yakoze amakosa ndetse akwiye kwemera ibihano byose azagenerwa.
Ati “Luka yapimwe Coronavirus inshuro ebyiri basanga ari muzima, niyo mpamvu yatekereje kuza muri Serbia kandi ubu birasa naho ari icyaha gikomeye. Niba agomba kujya muri gereza, ubwo azajyamo.”
“Ndemeranya neza na Perezida ndetse na Minisitiri w’Intebe [kubera ibyaba aregwa], ariko gusa mu gihe byaba bimuhamye. Nashyigikira icyo cyemezo ari uko yakoze ikintu kibi, ariko yaje muri Belgrade, aguma mu rugo.”
“Sofia [Umukunzi we] yari atwite, kandi ntabwo yashoboraga kujya hanze ngo yishimire isaburu ye y’amavuko. Amafoto yagiye hanze bari kumwe basohotse, ni ayo muri Espagne.”
Luka Jović azaguma muri Serbia mu gihe gito kiri imbere kuko iki gihugu kitabarizwa mu Muryango w’Ubumwe bw’u Burayi (EU) cyafunze imipaka ku wa Gatanu ndetse na EU (ibarizwamo Espagne) ikaba yarafunze imipaka ku wa Gatatu tariki ya 17 Werurwe.
Uyu mukinnyi w’imyaka 22 yaguzwe na Real Madrid mu mpeshyi ishize mu 2019, atanzweho miliyoni 65$ ku masezerano y’imyaka itandatu, avuye muri Eintracht Frankfurt yo mu Budage.
",https://m.igihe.com/imikino/football/article/se-wa-luka-jovic-ashyigikiye-perezida-wa-serbia-wasabye-ko-uyu-mukinnyi-wa-real,Health
Imibereho ya Ronaldinho muri gereza iratangaje! Ku isabukuru ye y’amavuko yokerejwe inyama n’imfungwa,"Umunyabigwi w’Umunya-Brésil, Ronaldo de Assis Moreira wamenyekanye nka Ronaldinho Gaúcho, yizihirije isabukuru ye y’amavuko y’imyaka 40 muri gereza yo muri Paraguay, aho yokesherezwa inyama n’imfungwa.
Umunyabigwi w’Umunya-Brésil, Ronaldo de Assis Moreira wamenyekanye nka Ronaldinho Gaúcho, yizihirije isabukuru ye y’amavuko y’imyaka 40 muri gereza yo muri Paraguay, aho yokesherezwa inyama n’imfungwa.
Ronaldinho amaze iminsi afungiye muri Paraguay, akurikiranyweho gukoresha impapuro (pasiporo) mpimbano ndetse yabwiwe ko we na mukuru we, bazamara amezi atandatu bafunzwe.
Ubwo yizihizaga isabukuru y’imyaka 40 ku wa Gatandatu tariki ya 21 Werurwe 2020, Ronaldinho yokerejwe inyama n’imfungwa bari kumwe muri gereza yo muri Paraguay.
Abakinnyi benshi bakinannye barimo abo batwaranye Igikombe cy’Isi cya 2002, bamwoherereje ubutumwa bumwifuriza isabukuru nziza babinyujije kuri Instagram.
Abo barimo Ronaldo w’imyaka 43, washyizeho ifoto bari kumwe, Roberto Carlos w’imyaka 46 na Samuel Eto’o bakinannye muri FC Barcelone.
Ubusanzwe Ronaldinho yajyaga yishimira isabukuru ye y’amavuko mu birori. Ubwo yuzuzaga imyaka 26, yaraye mu kabyiniro ko mu Mujyi wa Barcelone kugeza saa Kumi n’ebyiri za mu gitondo mu gihe ubwo yagiraga imyaka 32, yizihije iyi sabukuru iminsi itanu, bimutwara ibihumbi 10 by’ama-eurp muri hoteli ihenze y’i Rio de Janeiro muri Brésil.
ESPN yatangaje ko Ronaldinho ""akunzwe"" na bagenzi be bafunganywe nubwo amara igihe kinini muri kasho ya gereza, ibikorwa bye bya buri munsi bikaba gukina umupira n’imfungwa n’abakozi ndetse no kwitabira amasomo y’ububaji.
ESPN itangaza ko kandi uwo yaganiriye na we, yavuze ko “Ronaldinho ameze neza muri gereza” nubwo yabuze imwe mu nkingi z’ubuzima bwe: umuziki. Igihe cye kinini nyuma yo gusezerera umupira w’amaguru akaba yarakimaze acuranga ingoma za bongo.
Yagize ati ""Ntashobora gucuranga imbere muri gereza ariko nzi neza ko mu mutwe we azakomeza kugira injyana z’indirimbo igihe azaba ari hanze.""
""Akina umupira w’amaguru buri munsi kandi yigisha abasore akina nabo amayeri make. Kuva akinjira muri gereza, yashakaga kumenyana n’izindi mfungwa kandi yahise abikora. Ni nk’ikigirwamana kuri benshi muri bo, bamusabye gusinya ku ngofero, imipira bambara n’indi myambaro.”
Mu minsi ishize, hashyizwe hanze amafoto n’amashusho agaragaza uyu mugabo wabaye umukinnyi w’umwaka wa FIFA ku Isi inshuro ebyiri, yambaye ikabutura n’umupira, akina umupira muri gereza.
Yitabiriye kandi umukino wa Futsal mu cyumweru gishize, afasha ikipe ye gutsinda bagenzi babo b’imfungwa ibitego 11-2, aho bivugwa ko yatsinzemo ibitego bitanu akanatanga imipira itandatu yavuyemo ibindi bitego.
Mu minsi mike ishize kandi, Umuyobozi wa gereza, Blas Vera, yatangaje ko Ronaldinho na mukuru we, hari icyubahiro bahabwa.
Basangira ubwiherero n’izindi mfungwa ariko buri umwe afite kasho ye hamwe na televiziyo n’ibyuma bituma bagira umuyaga mu cyumba ndetse akaba ahabwa umwanya wo kuganira n’inshuti ze kuri WhatsApp, aho umwanya munini awuharira umuryango we.
Undi waganiriye na ESPN yavuze ko umwanya munini Ronaldinho amara kuri telefoni, awumara avugana na nyina.
Ati ""Avugana na nyina buri munsi nimugoroba. Ni umwe mu bangayikisha cyane Ronaldinho.""
Nk’uko Ibiro ntaramakuru EFE bibitangaza, ngo kuva abapolisi ba Paraguay batangiye gukora iperereza ku buryo Ronaldinho na mukuru we bagiye muri icyo gihugu, bamaze guta muri yombi abantu 14.
Mu bafashwe harimo abayobozi benshi bo mu ishami rishinzwe abinjira n’abasohoka mu gihugu bafashije koroshya ikorwa ry’izo mpapuro [pasiporo] mpimbano. Iyi mibare kandi irimo abagabo babiri bakoresheje ibihumbi 18$ yo kubona pasiporo mpimbano, bishyikirije polisi mu cyumweru gishize. Wilmondes Sousa Lira, Umunya-Brésil wahaye pasiporo aba bavandimwe, na we yatawe muri yombi.
Abakora iperereza bavuga ko ubu barimo gusuzuma dosiye n’ubutumwa kuri telefone za Ronaldinho, mukuru we, n’abandi bantu bafatiwe muri iki kirego.
Ronaldinho ngo amaze iminsi abaririza amakuru y’indege zikora ingendo hagati ya Asunción na Rio de Janeiro kugira ngo narekurwa azahite yerekeza ku kibuga cy’indege.
Iburanishwa rye ryabaye ryigijwe inyuma kubera icyorezo cya Coronavirus nk’uko byemejwe n’umwunganizi we, Sergio Queiroz.
",https://m.igihe.com/imikino/football/article/imibereho-ya-ronaldinho-muri-gereza-iratangaje-ku-isabukuru-ye-y-amavuko,Health
Abafana ba Rayon Sports bamaze gukusanya asaga miliyoni 2 Frw yo kugoboka ikipe yabo,"Mu rwego rwo gukomeza gushyigikira ikipe yabo no kuyitera inkunga muri ibi bihe imikino yahagaze, abafana ba Rayon Sports bamaze gukusanya 2,475,604 Frw mu gihe cy’iminsi itatu gusa.
Mu rwego rwo gukomeza gushyigikira ikipe yabo no kuyitera inkunga muri ibi bihe imikino yahagaze, abafana ba Rayon Sports bamaze gukusanya 2,475,604 Frw mu gihe cy’iminsi itatu gusa.
Iki gikorwa cyatangijwe na Perezida wa Rayon Sports, Munyakazi Sadate, aho ku wa Kane tariki ya 19 Werurwe 2020, yasabye abakunzi b’iyi kipe kuyiba hafi muri ibi bihe imikino yahagaritswe kubera icyorezo cya Coronavirus.
Ubutumwa ubuyobozi bw’ikipe bwanyujije ku mbuga nkoranyambaga zitandukanye bugira buti “Ikipe wihebeye iragukeneye, burya inshuti nyanshuti uyibona mu bihe bikomeye. Turwanye Coronavirus tunaharanira ko itadusenyera ikipe. Ni wowe, ni njyewe bo gufasha Rayon Sports kudasenywa na COVID-19 utanga icyo ushoboye. Kanda *610#, hera ku giceri cy’i 100 uraba ufashije ikipe.”
Ubuyobozi bwa Rayon Sports buvuga ko intego bwihaye ari ukugeza miliyoni 20 Frw.
Nk’uko byemejwe n’Umuyobozi wa Rayon Sports binyuze ku rubuga rwa Twitter, ku munsi wa mbere (Ku wa Kane tariki ya 19 Werurwe) hatanzwe 1,045,752 Frw, uwa kabiri (Ku wa Gatanu tariki ya 20 Werurwe) warangiye ageze 1,914,599 Frw mu gihe uwa gatatu (kuwa Gatandatu tariki ya 21 Werurwe) wasize ageze 2,475,604 Frw.
Gahunda yo gufasha Équipe yacu binyuze kuri *610# irakomeje amafaranga yose hamwe kugera ejo le 21/03/2020 ni 2.475.604frw two gucika intege dukomeze dushyigikire Équipe yacu. Kdi mfashe uyu mwanya nshimira mwe mwese mukomeje kudufasha nakomeza kubihanganisha kubera Coronavirus
— Munyakazi Sadate (@SadateMunyakazi) March 22, 2020
Rayon Sports ikoresha hafi miliyoni 20 Frw ku kwezi mu guhemba abakinnyi n’abakozi b’ikipe, gutegura imikino no mu bindi bikorwa by’ikipe.
Iyi kipe ubusanzwe yinjiza amafaranga iyakuye mu baterankunga barangajwe imbere n’uruganda rw’ibinyobwa rwa SKOL ndetse n’amafaranga yinjiye ku kibuga.
Rayon Sports iheruka kwakira Gicumbi FC tariki ya 14 Werurwe mu mukino wabaye mu muhezo mu rwego rwo kwirinda ikwirakwira rya Coronavirus, gusa imikino yabaye ihagaritswe kugeza igihe kitazwi mu gihe kandi nta mafaranga iheruka guhabwa na SKOL mu rwego rwo kwishyura amadeni yagurijwe nk’uko bitangazwa na Munyakazi Sadate.
",https://m.igihe.com/imikino/football/article/abafana-ba-rayon-sports-bamaze-gukusanya-asaga-miliyoni-2-frw-yo-kugoboka-ikipe,Health
Marouane Fellaini wakiniye Manchester United yanduye Coronavirus,"Uwahoze ari umukinnyi wa Manchester United na Everton zo mu Bwongereza, Umubiligi Marouane Fellaini yanduye icyorezo cya Coronavirus cyibasiye abatari bake ku Isi.
Uwahoze ari umukinnyi wa Manchester United na Everton zo mu Bwongereza, Umubiligi Marouane Fellaini yanduye icyorezo cya Coronavirus cyibasiye abatari bake ku Isi.
Marouane Fellaini yabaye umukinnyi wa mbere ukina muri Shampiyona y’Icyiciro cya Mbere mu Bushinwa, ufashwe n’icyo cyorezo.
Fellaini w’imyaka 32, yanduye nyuma y’uko yari yasubiye mu Bushinwa, mu Ntara ya Jinan, ahabarizwa ikipe ya Shandong Luneng akinira.
Inzego zishinzwe ubuzima muri Janan, zemeje ko uyu mukinnyi yanduye Coronavirus nyuma y’iminsi ibiri gusa ahageze na gari ya moshi, aho yagombaga kumara iminsi 14 mu kato nk’umuntu uvuye mu Burayi.
Marouane Fellaini akinira Shandong kuva mu 2019, aho yanagize umwaka mwiza w’imikino, atsinda ibitego 13 muri Shampiyona, ikipe ye isoza iri ku mwanya wa gatanu muri Super League y’u Bushinwa.
Byitezwe ko Shampiyona y’u Bushinwa kuri ubu yahagaritswe nyuma y’uko iki gihugu ari cyo cyatangiriyemo icyorezo cya Coronavirus, ishobora gusubukurwa tariki ya 18 Mata, akaba ari nayo mpamvu Fellaini yari yasubiyeyo.
Coronavirus ikomeje kwibasira abantu batandukanye idasize abakinnyi, abatoza n’abayobozi b’amakipe y’umupira w’amaguru.
Kuwa Gatandatu tariki ya 21 Werurwe 2020, nibwo Paulo Dybala ukinira Juventus yo mu Butaliyani, yemeje ko we n’umukunzi we, Oriana, bombi banduye Coronavirus.
Dybala yabaye umukinnyi wa gatatu wa Juventus wanduye iki cyorezo nyuma ya Daniel Rugani na Blaise Matuidi.
Icyo cyorezo cyahitanye kandi uwahoze Perezida wa Real Madrid, Lorenzo Sanz witabye Imana ku wa Gatandatu afite imyaka 76.
",https://m.igihe.com/imikino/football/article/marouane-fellaini-wakiniye-manchester-united-yanduye-coronavirus,Health
"Paulo Dybala wa Juventus, umukunzi we na Maldini wa Milan AC banduye Coronavirus","Rutahizamu wa Juventus n’ikipe y’igihugu ya Argentine, Paulo Dybala, hamwe n’umukunzi we, Oriana, bombi bemeje ko banduye icyorezo cya Coronavirus cyibasiye Isi.
Rutahizamu wa Juventus n’ikipe y’igihugu ya Argentine, Paulo Dybala, hamwe n’umukunzi we, Oriana, bombi bemeje ko banduye icyorezo cya Coronavirus cyibasiye Isi.
Paulo Dybala byari byatangajwe ko yanduye iki cyorezo mu minsi yashize, ariko biza kunyomozwa,. Kuri ubu yemeje aya makuru binyuze mu butumwa yashize ku rubuga rwa Instagram kuwa Gatandatu tariki ya 21 Werurwe 2020.
Uyu mukinnyi yavuze ko we n’umukunzi we, Oriana, bombi banduye Coronavirus, ariko bameze neza.
Ati “Twembi Oriana nanjye, twanduye Coronavirus. Ku bw’amahirwe tumeze neza.""
Paulo Dybala yabaye umukinnyi wa gatatu wa Juventus ugaragayeho icyorezo cya Coronavirus nyuma ya Daniele Rugani ukina mu mutima wa ba myugariro ndetse n’Umufaransa Blaise Matuidi ukina mu kibuga hagati.
Umukunzi wa Dybala, Oriana Sabatini, asanzwe ari umuhanzikazi n’umukinnyi wa filimi na we ukomoka muri Argentine ndetse ni umwishywa w’uwahoze ari umukinnyi wa Tennis, Gabriela Sabatini watwaye US Open mu 1990.
Uretse aba bombi, ikipe ya Milan AC yemeje ko kandi Umuyobozi wayo wa Tekiniki, Paulo Maldini wigeze kuba umukinnyi ukomeye mu myaka yashize, we n’umuhungu we, Daniel Maldini w’imyaka 18, bombi banduye Coronavirus.
Milan AC yavuze ko Daniel Maldini yari amaze iminsi yitoza hamwe n’abakinnyi b’ikipe ya mbere, ariko we na se w’imyaka 51, bazamara ibyumweru bibiri mu kato kugeza igihe bakiriye.
Aba bose byatangajwe ko banduye mu gihe ibikorwa byose by’imikino byahagaritswe mu Butaliyani kugeza tariki ya 3 Mata 2020 mu rwego rwo kwirinda ikwirakwira rya Coronavirus.
Imibare yo kuwa Gatandatu tariki ya 21 Werurwe 2020, igaragaza ko u Butaliyani aricyo gihugu cyibasiwe na Coronavirus kurusha ibindi ku Isi, aho ejo hashize icyo cyorezo cyahitanye abantu 793 bigatuma igiteranyo cy’abamaze gupfa muri icyo gihugu kigera kuri 4825.
",https://m.igihe.com/imikino/football/article/paulo-dybala-wa-juventus-umukunzi-we-na-maldini-wa-milan-ac-banduye-coronavirus,Health
Uwahoze ari Perezida wa Real Madrid yahitanywe na Coronavirus,"Uwahoze ari Umuyobozi w’Ikipe ya Real Madrid yo mu Cyiciro cya Mbere muri Espagne, Lorenzo Sanz, yitabye Imana ku wa Gatandatu tariki ya 21 Werurwe 2020, aguye mu bitaro, aho yari arwaye Coronavirus.
Uwahoze ari Umuyobozi w’Ikipe ya Real Madrid yo mu Cyiciro cya Mbere muri Espagne, Lorenzo Sanz, yitabye Imana ku wa Gatandatu tariki ya 21 Werurwe 2020, aguye mu bitaro, aho yari arwaye Coronavirus.
Lorenzo Sanz wari ufite imyaka 76, yabaye Perezida wa Real Madrid hagati y’umwaka wa 1995 na 2000, iyi kipe yegukanamo ibikombe bibiri bya UEFA Champions League.
Igikombe cya mbere Real Madrid yagitwaye mu 1998 itsinze Juventus ku mukino wa nyuma, yari imaze imyaka 32 itegukana irushanwa ry’u Burayi.
Mbere yo kuba Perezida w’ikipe, Lorenzo yamaze imyaka 10 ari Umuyobozi wa Siporo.
Umuhungu we, Lorenzo San Duran, yatangaje ko se yitabye Imana abinyujije ku rubuga rwa Twitter.
Yagize ati “Data yitabye Imana. Ntabwo yari akwiye iherezo rimeze gutya. Umwe mu bantu beza, b’intwari kandi bakoraga cyane nabonye mu buzima bwanjye. Umuryango we na Real Madrid ni byo yashyiraga imbere.""
Ubwo yari Perezida w’iyi kipe imaze kwegukana ibikombe 33 bya Shampiyona ya Espagne, Lorenzo yaguze abakinnyi barimo Roberto Carlos, Clarence Seedorf, Nicholas Anelka na Davor Suker.
Yatsinzwe na Florentino Perez mu 2000 ku mwanya wo gukomeza kuyobora iyi kipe, ndetse akaba ariho Real Madrid yatangiriye ibihe bishya bya “Galácticos” itangira gukoresha amafaranga menshi.
Umuhungu we, Fernando, yakiniye Real Madrid hagati ya 1996 na 1999 mbere yo kwerekeza muri Malaga, aho yakinnye imyaka irindwi, akanahasoreza umupira we.
Lorenzo Sanz yaguze kandi ikipe ya Malaga mu 2006, ayigurisha nyuma y’imyaka ine.
",https://m.igihe.com/imikino/football/article/uwahoze-ari-perezida-wa-real-madrid-yahitanywe-na-coronavirus,Health
