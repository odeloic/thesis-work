Title,Body,Url,Category
Abahanzi barimo King James na Knowless basendereje ibyishimo abanya-Kigali muri Tour du Rwanda (Amafoto),"Abahanzi bakomeye mu Rwanda barimo Butera Knowless, King James, Bruce Melodie, Bulldog n’abandi bashimishije abanya-Kigali mu gitaramo cya Tour du Rwanda.
Abahanzi bakomeye mu Rwanda barimo Butera Knowless, King James, Bruce Melodie, Bulldog n’abandi bashimishije abanya-Kigali mu gitaramo cya Tour du Rwanda.
Iki gitaramo cyabaye kuri uyu wa 29 Gashyantare 2020, gihuriramo abahanzi batandukanye bakomeye mu Rwanda barimo ababarizwa muri Kina Music nka Butera Knowless, Igor Mabano, Nel Ngabo, P, Bulldogg, Bruce Melodie, Davis D na King James.
Ni nyuma y’agace ka karindwi kasorejwe i Nyamirambo aho Umunya-Colombia Restrepo Jhonatan wa Androni Giocattoli - Sidermec yegukanye aka gace, yandika amateka mashya yo kuba umukinnyi wa kabiri wegukanye uduce tune twikurikiranya mu irushanwa rimwe.
Mu gitaramo cyakurikiyeho, ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’.
Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap.
Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Byakoroha’ asoreza kuri ‘Ya Motema’ yahuriyemo na P wahoze muri Dream Boyz.
Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’, ‘Like you’ yahuriyemo na Seyn na Kevin Kade asoreza kuri ‘Dede’.
Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Ni ukuri’, ‘Go Back’, ‘Dear Mashuka’ yafashijwe ku rubyiniro na Rob Drabkin, ‘Gake’ asoreza kuri ‘Iyo Utegereza’.
Yahise aha umwanya Platini wahoze muri Dream Boyz usigaye yitwa P, uyu muhanzi aririmba indirimbo ze zirimo ‘Fata amano’ yakoranye na Safi Madiba ndetse na ‘Romeo & Juliet’ ya Dream Boyz yahozemo.
Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Katerina’, ‘Kalibu nyumbani’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo.
Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ na ‘Mpe Enkoni’. Uyu muhanzi ari mu bishimiwe bikomeye muri iki gitaramo.
Butera Knowless yaje akorera mu ngata uyu muhanzi mu ndirimbo yise ‘Yuda’, ‘Nkoraho’, ‘Sweet Mutima’, ‘Blessed’, ‘Day to day’.
Uyu muhanzikazi yishimiwe kuva atangiye kugeza asoje kuririmba. Abakunzi be bari bahimbawe ku buryo baririmbanaga nawe kuri buri ndirimbo yose yaririmbaga.
King James niwe washyize akadomo kuri iki gitaramo ahereye ku ndirimbo yise ‘Icyangombwa’ akajya anyuzamo akaganiriza abafana ababwira ati ‘muriteguye kubyina?’ bose bakiriza icyarimwe bamwereka ko banyotewe no gutaramana nawe.
Yakomereje kuri ‘Ayo arya ni ayanjye’, ‘Ibare’, ‘Buhoro buhoro’, ‘Umuriro watse’, ‘Ganyobwe’ asoreza kuri ‘Ndagutegereje’.
Uyu muhanzi ari muri bake babashije guhagurutsa buri wese wari uri muri iki gitaramo ndetse yeretswe urukundo mu buryo bukomeye.
Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
Amafoto: Umurerwa Delphin

Video: Uwacu Lizerie

",https://m.igihe.com/imyidagaduro/muzika/article/abahanzi-barimo-king-james-na-knowless-basendereje-ibyishimo-abanya-kigali-muri,Culture
Trezzo Mahoro akomeje kwandika izina muri filime iri mu zigezweho kuri Netflix,"Nyuma ya Ncuti Gatwa wubatse izina muri filime yitwa ‘Sex Education’, yaciye ibintu kuri Netflix, undi munyarwanda witwa Trezzo Mahoro nawe ari mu bagezweho ku Isi yose muri filime iri guca kuri uru rubuga.
Nyuma ya Ncuti Gatwa wubatse izina muri filime yitwa ‘Sex Education’, yaciye ibintu kuri Netflix, undi munyarwanda witwa Trezzo Mahoro nawe ari mu bagezweho ku Isi yose muri filime iri guca kuri uru rubuga.
Trezzo Mahoro yavukiye mu Rwanda gusa aba muri Vancouver, muri Canada. Yatangiye kwiyumvamo ibyo gukina filime ari mu mwaka wa nyuma w’amashuri yisumbuye.
Yamamaye muri filime zitandukanye zirimo ""The Magicians"" yakinnyemo yitwa Ralphie, “The X-Files” yakinnyemo yitwa Crewman ya Fox, ""iZombie"" yakinnyemo yitwa Darius, ubu agezweho muri filime Nyamerika yitwa ‘To All the Boys: P.S. I Still Love You’ ica kuri Netflix akinamo yitwa Lucas.
Iyi filime ni igice gishya kuko yabanjirijwe n’ikindi cyitwaga ‘To All the Boys I’ve Loved Before’ yagiye hanze muri 2018.
Yanditse ikomowe ku gitabo cy’umwanditsi w’Umunyamerika witwa Jenny Han, yayobowe na Michael Fimognari yandikwa na Sofia Alvarez na J. Mills Goodloe.
Ivuga ku nkuru y’umukobwa wagiye akunda abahungu bagiye bahura mu bihe bitandukanye, akajya abandikira amabaruwa noneho rimwe murumuna we aza kuyafata ayoherereza ba bahungu batanu baba barakundanye na we.
Umwe muri bo akaza kumubwira ngo bakundane ariko ari ukubeshya bagira ngo batere ishyari umukobwa baba basanzwe bakundana uba wamwanze, agace ka mbere karangira aba bombi baratangiye gukundana bya nyabyo.
Mu gace ka kabiri barakomeza bagakundana ariko hakaza undi muhungu bari baroherereje ibaruwa akanamusubiza nyuma bakaza guhurira ahantu bakagerageza gukundana ariko umukobwa akaza gusanga bitakunda.
Trezzo Mahoro[Lucas] aba ari umwe mu nshuti z’uyu mukobwa ubusanzwe witwa Lana Condor uba akinamo yitwa Lara Jean, aba ari mu bo yigeze gukunda ndetse akanamwandikira ariko Lucas akamwanga kuko aba ari umutinganyi.
Trezzo Mahoro afite imyaka 23. Icyo ahuriyeho na Ncuti Gatwa nawe uherutse kwamamara cyane muri Sex Education ndetse ukurikirwa n’abasaga miliyoni ebyiri kuri Instagram, n’uko muri izi filime zatumye bamenyekana cyane bose bazikinamo ari abakundana bahuje ibitsina [abatinganyi].
Reba agace gato ka ‘To All the Boys: P.S. I Still Love You’, filime iri ku bica bigacika kuri Netflix yakinnyemo umunyarwanda
",https://m.igihe.com/imyidagaduro/sinema/article/trezzo-mahoro-akomeje-kwandika-izina-muri-filime-iri-mu-zigezweho-kuri-netflix,Culture
"Buravan, Michaël Sengazi na Hervé Kimenyi bazifashishwa mu kwezi ko kwizihiza imyaka 50 OIF imaze","Buri mwaka tariki 20 Werurwe, Umuryango Mpuzamahanga w’Ibihugu bikoresha Igifaransa (OIF) uyobowe na Louise Mushikiwabo, ibihugu biwugize byizihiza umunsi mpuzamahanga wawuhariwe.
Buri mwaka tariki 20 Werurwe, Umuryango Mpuzamahanga w’Ibihugu bikoresha Igifaransa (OIF) uyobowe na Louise Mushikiwabo, ibihugu biwugize byizihiza umunsi mpuzamahanga wawuhariwe.
Ni igikorwa cyatangiye mu 1988, nk’uburyo abari muri uyu Muryango wa OIF uhurije hamwe abaturage bavuga Igifaransa basaga miliyoni 300 ku Isi, bakwishimira ururimi rw’Igifaransa rukoreshwa na byinshi muri byo.
Kuri iyi nshuro muri uyu mwaka wa 2020, birihariye cyane cyane kuri Ambasade y’u Bufaransa mu Rwanda. Ku rwego mpuzamahanga ho hazaba hizihizwa imyaka 50 uyu muryango wa OIF umaze utangijwe.
Iki gikorwa kizabera mu Rwanda ku bufatanye n’Ibigo bya Leta bitandukanye birimo Minisiteri y’Ububanyi n’Amahanga ndetse n’iy’uburezi, abadipolomate bahagarariye ibihugu bigize uyu muryango n’abandi bayobora OIF.
Muri Werurwe hateganyijwe ibikorwa bitandukanye mu Mujyi wa Kigali by’umwihariko hazabanza icyo gutangiza ku mugaragaro uku kwezi nk’uko kwizihiza isabukuru y’imyaka 50 uyu muryango umaze.
Chargé d’Affaires muri Ambasade y’u Bufaransa i Kigali, Jérémie Blin na Juliette Bigo uyobora Ikigo Ndangamuco cy’Abafaransa mu Rwanda bazagirana ikiganiro n’itangazamakuru ku wa 04 Werurwe 2020 saa tanu za mu gitondo kuri Onomo Hotel.
Ibindi bikorwa biteganyijwe harimo igitaramo cy’umuhanzi Yvan Buravan wegukanye Prix découverte RFI mu 2018 kizabera muri Serena Hotel ku wa 20 Werurwe 2020, guhera saa mbili z’umugoroba aho kwinjira bizaba ari ubuntu.
Ikigo Ndangamuco cy’Abafaransa mu Rwanda cyateguwe n’igikorwa cy’amarushanwa kizahuza abanyempano mu kuvuga imivugo by’umwihariko yo mu rurimi rw’Igifaransa. Kizabera ku nzu y’imyidagaduro ya Kimisagara ku wa 14 Werurwe 2020 hagamijwe kuzamura impano nshya. Uzaba uwa mbere umuvugo we uzatunganywa werekanwe mu gitaramo cya Buravan.
Hateganyijwe amarushanwa ya bandes dessinées [inkuru zishushanyije] yateguwe ku bufatanye na éditions Bakamé, abahize abandi bazatangazwa ku wa 21 Werurwe 2020 ibikorwa byabo bigaragazwe mu gihe cy’icyumweru mu isomero rusange ry’Umujyi wa Kigali mu gihe cy’icyumweru.
Uku kwezi kuzasozwa na Wallonie-Bruxelles, Michaël Sengazi watwaye Prix RFI Talents du rire 2019 na Hervé Kimenyi bazataramira abazitabira umugoroba wiswe Francofourires , mu gitaramo cy’urwenya kizabera muri Kigali Cultural Village ku wa 28 Werurwe.
Uyu muryango washingiwe i Niamey muri Niger tariki 20 Werurwe 1970, utangizwa n’ibihugu 21 byiganjemo ibyahoze bikolonijwe n’u Bufaransa.
Kuri ubu ugizwe n’ibihugu 84 birimo ibinyamuryango byuzuye 54, ibihugu bine byiyunze n’ibihugu 26 by’indorerezi.
Louise Mushikiwabo niwe muyobozi wawo, yatangiye kuwuyobora muri Mutarama 2019.
",https://m.igihe.com/imyidagaduro/article/buravan-michael-sengazi-na-herve-kimenyi-bazifashishwa-mu-kwezi-ko-kwizihiza,Culture
Abagura mbere amatike y’igitaramo cyo gushimira Cécile Kayirebwa bagabanyirijwe,"Abashinzwe gutegura igitaramo ‘Ikirenga mu bahanzi 2020’ cyo gushimira umuhanzi wabaye indashyikirwa mu kwimakaza umuco nyarwanda abinyujije mu ndirimbo, bagabanyirije ibiciro abari kugura amatike mbere y’igitaramo.
Abashinzwe gutegura igitaramo ‘Ikirenga mu bahanzi 2020’ cyo gushimira umuhanzi wabaye indashyikirwa mu kwimakaza umuco nyarwanda abinyujije mu ndirimbo, bagabanyirije ibiciro abari kugura amatike mbere y’igitaramo.
Uyu mwaka, Cécile Kayirebwa azashimirwa mu gitaramo “Ikirenga mu bahanzi“ giteganyijwe tariki ya 8 Werurwe 2020, mu birori bizabera muri Kigali Conference and Exhibition Village (KCEV) hahoze hitwa Camp Kigali.
Kugeza ubu amatike ari kugura 20000 frw,10000 frw na 5000 frw ku batabashije kuyagura bifashishije Airtel.
Kugeza ubu amatike ari gucururizwa ahantu hatandukanye harimo ahakorera Serivise za Airtel muri Kigali nka Remera ku cyicaro gikuru , Nyabugogo na Nyamirambo.
Aya matike kandi agurirwa muri Camellia ku Gisimenti, UTC, CHIC na KBC, Simba Supermarket, no muri T2000 ahakorera Monaco, I Nyarutarama kuri Tenis Club, Simba yo mu Mujyi na Blues Coffee ndetse no muri gare yo mu Mujyi.
Ku bantu bari kugura amatike bakoresheje Airtel Money, itike igura ibihumbi 20 000Frw yashyizwe kuri 18000Frw mu gihe iya 10 000Frw iri kugura 9000Frw. Naho iya 5000Frw ikagura ibihumbi 4000Frw.
Uzagura tike kumunsi w’igitaramo Kwinjira mu myanya y’icyubahiro ni ukwishyura tike ya 25000 Frw (VVIP), mu gihe ahasanzwe azaba ari 15000 Frw (VIP) ndetse na 10000 Frw ahasigaye hose.
Ni ku nshuro ya mbere hagiye gutangwa ishimwe ku muhanzi watoranyijwe nk’Ikirenga mu Bahanzi abikesha mu kwimakaza no guteza imbere ‘umuco nyarwanda abinyujije mu buhanzi.
Iki gitaramo kizitabirwa n’abahanzi barimo Muyango, Mariya Yohani, Mani Martin, Sentore Jules, Karasira Clarisse, Itorero Ibihame by’Imana, Mushabizi n’Ababeramuco.
",https://m.igihe.com/imyidagaduro/article/abagura-mbere-amatike-y-igitaramo-ikirenga-mu-bahanzi-cyo-gushimira-cecile,Culture
Miss Nishimwe Naomie yasubije abamwibasiye kubera amanota yagize mu kizamini cya Leta,"Nyuma y’uko amanota y’ibizamini bisoza amashuri yisumbuye agiye hanze, ku mbuga nkoranyambaga benshi bibasiye Nyampinga w’u Rwanda mu 2020 Nishimwe Naomie bamunenga kugira amanota make.
Nyuma y’uko amanota y’ibizamini bisoza amashuri yisumbuye agiye hanze, ku mbuga nkoranyambaga benshi bibasiye Nyampinga w’u Rwanda mu 2020 Nishimwe Naomie bamunenga kugira amanota make.
Uyu mukobwa yatorewe kuba Nyampinga w’u Rwanda mu mpera z’icyumweru gishize yambikwa ikamba mu birori byabereye mu Intare Conference Arena, asimbura Nimwiza Meghan.
Impamvu yo kwibasira uyu mukobwa ni uko ubusanzwe byari bimaze kumenyerwa ko benshi muri ba Nyampinga b’u Rwanda batsindaga ibizamini bya leta ku manota yo hejuru, ariko we yagize 13 mu Mibare, Ubukungu n’Ubumenyi bw’Isi.
Mu kiganiro Amahumbezi kuri Radiyo Rwanda, Nishimwe Naomie yabajijwe icyo avuga ku bantu bamunenze ko yagize amanota make mu kizamini cya leta.
Ati “Ntabwo ushobora kubuza abantu kuvuga, hari n’igihe wakora ibyiza n’ubundi bakavuga. Njye rero ubu ndi kureba ibikorwa byanjye nta kindi nitayeho […] biriya ni ahahise hanjye ubu ndi kubaho by’aka kanya, ndi kureba ubuzima ndi kubaho aka kanya.”
Abajijwe uko yakiriye amanota yagize, Nishimwe yavuze ko nawe atashimishijwe n’uko yitwaye mu bizamini bya leta gusa ko yabikoze nyuma y’igihe ahuye n’uburwayi bukomeye ku buryo ashimira Imana kuba akiriho.
 Ati “Uko mwabibonye nanjye niko nabibonye, sinishimiye amanota nagize, si impamvu ngiye gutanga ariko ubuyobozi bw’ikigo cyanjye burabizi. Umwaka nakozemo ikizamini ni umwaka narwayemo cyane nubwo ariko na none ntabigira impamvu. Byibuza ndashima Imana ko nkiriho.”
Nishimwe Naomie yigaga muri Glory Secondary School, yarangije mu mwaka wa 2019 mu ishami rya MEG.
Uyu mukobwa wegukanye ikamba rya Miss Rwanda mu 2020 muri uyu mwaka wa 2020 yari yiyamamarije mu Mujyi wa Kigali agaragaza umushinga wo kurwanya ukwigunga mu banyarwanda.
Ubuzima bwa Miss Nishimwe Naomie ku ishuri aho yigaga 
",https://m.igihe.com/imyidagaduro/article/miss-nishimwe-naomie-yasubije-abamwibasiye-kubera-amanota-yagize-mu-kizami-cya,Culture
Miss Akacu Lynca yambitswe impeta n’umusore bamaze igihe bakundana ,"Miss Akacu Lynca wabaye igisonga cya kabiri muri Miss Rwanda mu 2015 yambitswe impeta n’umusore uzwi nka Guy Alain bamaze igihe mu rukundo wamusabye ko yazamubera umugore undi nawe aremera.
Miss Akacu Lynca wabaye igisonga cya kabiri muri Miss Rwanda mu 2015 yambitswe impeta n’umusore uzwi nka Guy Alain bamaze igihe mu rukundo wamusabye ko yazamubera umugore undi nawe aremera.
Mu mpera z’icyumweru cyashize nibwo umusore witwa Guy Alain uririmba indirimbo zo kuramya no guhimbaza Imana yafashe icyemezo cyo kwambika impeta Miss Akacu Lynca amusaba ko yazamubera umugore.
Abinyujije kuri Instagram ye Guy Alain yagize ati ”Byabaye, nateye ivi musaba ko twakomezanya urugendo arabyemera! Niba muzi Lynca muzi uburyo ndi umusore w’umunyamugisha, niba munzi muzi ukuntu ndi umunyamugisha kugira Lynca, niba mutuzi twese, muzi uburyo ndi umunyamugisha kubana na Lynca muri ubu buzima. Ndagukunda Lynca.”
Guy Alain ni umwe mu bagize itsinda rya muzika riririmba indirimbo zo kuramya no guhimbaza “Alive and Freed”, amaze imyaka hafi ine bimenyekanye ko akundana na Miss Akacu Lynca.
Miss Akacu Lynca ufite imyaka 23, yabaye igisonga cya kabiri cya Miss Rwanda akurikiye Uwase Vanessa Raïssa wabaye igisonga cya mbere. Bombi bari bagaragiye Kundwa Doriane watowe nka Nyampinga w’u Rwanda mu 2015.
",https://m.igihe.com/imyidagaduro/article/miss-akacu-lynca-yambitswe-impeta-n-umusore-bamaze-igihe-bakundana,Culture
 Filime zisaga 230 ziri guhatanira kwitabira iserukiramuco rya Mashariki African Film Festival ,"Iserukiramuco rya filimi nyafurika, Mashariki African Film Festival rigiye kuba ku nshuro ya gatandatu aho abakora filime bo mu bihugu bitandukanye byo muri Afurika no hanze yaho bazitabira.
Iserukiramuco rya filimi nyafurika, Mashariki African Film Festival rigiye kuba ku nshuro ya gatandatu aho abakora filime bo mu bihugu bitandukanye byo muri Afurika no hanze yaho bazitabira.
Iri serukiramuco ry’uyu mwaka rifite insanganyamatsiko igira iti “Kagire inkuru (tell the tale)”. Iyi nsanganyamatsiko yatekerejwe mu rwego rwo gushishikariza kubara inkuru zigisha kandi zubaka umuryango uzira umuze.
Mashariki African Film Festival ni iserukiramuco ngarukamwaka rigamije kumenyekanisha filime zikorerwa muri Afurika ndetse n’izo mu Rwanda no kuzikundisha abanyafurika n’isi yose muri rusange. Uyu mwaka iri serukiramuco rizaba guhera tariki 21 kugeza kuri 27 Werurwe 2020.
Kugeza ubu filime zigera mu 218 zamaze kwiyandikisha zisaba kuzitabira iri serukiramuco, nyuma ya tariki 25 Gashyantare 2020 nibwo hazamenyakana filime zabashije kwemererwa kuzitabira Mashariki African Film Festival.
Filime zizerekanwa muri iri serukiramuco ni izakozwe n’abanyafurika kandi zivuga inkuru zerekeranye na Afurika, zikaba zarakozwe nibura guhera muri 2018-2019. Uretse kwerekana filime, hazaba hari gahunda yo gutanga amasomo ajyanye na sinema, guhemba filime n’abakora filime mu byiciro bitandukanye.
Filime zizerekanwa ndetse nyuma yo kwerekanwa hazajya haba umwanya w’ibibazo n’ibisubizo mu gihe uwakoze iyo filime ahari.
‘Girls in Cinema’ ni kimwe mu bizaba bigize Mashariki African Film Festival muri uyu mwaka, iyi ikaba ari gahunda yo gushishikariza umubare munini w’abakobwa kwitabira kujya muri sinema. Hateganyijwe gahunda zo kwigisha abakobwa gukora filime bifashishije telefoni zigezweho (smartphones), nka kimwe mu bikoresha bihendutse ugereranyije n’ibindi bikoresho nkenerwa mu gukora filime.
Mashariki African Film Festival igamije guteza imbere sinema ya Afurika n’inkuru z’Abanyafurika ubwabo ari nazo zerekanwa cyane kurusha izo mu bindi bihugu. Izakorewe hanze ya Afurika zerekanwa muri iri serukiramuco ni izikubiyemo inkuru zivuga kuri Afurika gusa.
",https://m.igihe.com/imyidagaduro/article/mashariki-african-film-festival-igiye-kuba-ku-nshuro-ya-gatandatu-ifitiye,Culture
Paris: Abantu 30 bafashwe bashinjwa guteza imvururu hafi y’aho Fally Ipupa yakoreye igitaramo,"Ku mugoroba wo kuri uyu wa Gatanu tariki 28 Gashyantare 2020 Fally Ipupa yakoreye igitaramo gikomeye mu Mujyi wa Paris mu Bufaransa, abagera kuri 30 batawe muri yombi kubera guteza imvururu hafi y’aho iki gitaramo cyari kubera bagambiriye kubuza abantu kukitabira.
Ku mugoroba wo kuri uyu wa Gatanu tariki 28 Gashyantare 2020 Fally Ipupa yakoreye igitaramo gikomeye mu Mujyi wa Paris mu Bufaransa, abagera kuri 30 batawe muri yombi kubera guteza imvururu hafi y’aho iki gitaramo cyari kubera bagambiriye kubuza abantu kukitabira.
Mbere y’iki gitaramo, ahagana saa kumi n’ebyiri z’umugoroba hafi y’aho bategera ’Gare de Lyon’, i Paris, hagaragaye inkongi yatewe n’abigaragambya bagamije kubuza abantu kwitabira igitaramo cya Fally Ipupa, cyaberaga hafi aho.
Aba biganjemo abarwanya ubuyobozi bwa Repubulika Iharanira Demokarasi ya Congo, batwitse ibishyirwamo imyanda ndetse n’utumoto duto twari aho.
Icyakora bakomwe mu nkokora na Polisi y’u Bufaransa n’abazimya umuriro bahise bawucyaha.
Umunyamakuru wa BBC wari uri aho byabereye yagize ati” Hari umwotsi mwinshi cyane, abantu biruka batwika ibintu. Byagaragaraga ko barakaye. Urujya n’uruza rwari rwakumiriwe mu byerekezo byose. Byari akaga”.
“Abigaragambya bajugunyaga buri kimwe bashoboye kuri polisi ndetse n’abazimya inkongi bageragezaga gukora akazi kabo. Batwikaga buri kimwe bashoboye kandi bakakirwanisha.”
Igitaramo cya Fally Ipupa cyabereye ahitwa Accor Hotels Arena.
Polisi yabashije gukumira ko aba bigaragambyaga irabatatanya ndetse ntibabangamira igitaramo cya Fally Ipupa, kuko byarangiye kibaye cyitabirwa n’abarenga 20 000.
Abigaragambyaga bari bagamije gukumira abantu kwitabira igitaramo cya Fally Ipupa ushinjwa kuba inshuti ya hafi ya Perezida Felix Tshisekedi umaze umwaka ayobora Repubulika Iharanira Demokarasi ya Congo.
Polisi yavuze ko yataye muri yombi abantu 30 mu gihe abarenga 54 bo baciwe amande bashinjwa kugira uruhare muri iyi myigaragambyo.
Nyuma y’igitaramo cyagenze neza, Fally Ipupa abinyujije ku mbuga nkoranyambaga yashimiye buri umwe wakitabiriye ndetse anihanganisha abatabashije kwinjira kubera ko amatike yari yarashize cyera.
Yagize ati” Ndashimira abantu 20000 bitabiriye igitaramo cyanjye kitazibagirana cyo ku wa 28 Gashyantare 2020, urukundo rwanyu rwatumye twongera kwandika amateka mashya. Ndihanganisha abatabashije kwinjira imbere, tuzasubira. Ndabakunda cyane.”
Nubwo habanje akaduruvayo, Fally Ipupa yishimiye uko igitaramo cyagenze
 👑🦅 Merci aux 20.000 personnes qui hier soir ont rendu cette soirée du 28.02.2020 inoubliable.Votre détermination,votre courage mais surtout votre amour ont permis de réécrire une nouvelle histoire .🙏🏾 Mes regrets les plus sincères à tous ceux et celles qui n’ont pas pu accéder à l’intérieur de la salle, ce n’est que partie remise je vous aime ❤️... Thank you to all the 20,000 people who made last night an unforgettable evening! Your determination, your courage but above all your love made it possible to rewrite history 🙏🏾. My most sincere regrets to all those of you that were unable to access the arena! We Will do it again !! I love you guys so much❤️ #swetlife #onelove #fallyaccordhotelsarena2020
A post shared by  Fally Ipupa (@fallyipupa01) on Feb 29, 2020 at 2:04am PST
Hafi y’ahagombaga kubera igitaramo imyigaragambyo yari ikomeye 
Ils empêchent les #pompiers d’éteindre les #incendie #GareDeLyon #casseur @Qofficiel pic.twitter.com/BIF4toqWFK
— joel belafa (@jbelafa) February 28, 2020
",https://m.igihe.com/imyidagaduro/article/paris-abantu-30-bafashwe-bashinjwa-guteza-imvururu-hafi-y-aho-fally-ipupa,Culture
U Budage: Filime ‘Notre-Dame du Nil’ yegukanye igihembo mu iserukiramuco rikomeye “Berlinale 2020” ,"Ku mugoroba wo kuri uyu wa Gatanu tariki 28 Gashyantare 2020 Filime ‘Notre-Dame du Nil’ yegukanye igihembo cya Filime nziza “Best Film” mu iserukiramuco rikomeye ryitwa “Berlinale 2020” [ Berlin International Film Festival] ryabaga ku nshuro ya 70.
Ku mugoroba wo kuri uyu wa Gatanu tariki 28 Gashyantare 2020 Filime ‘Notre-Dame du Nil’ yegukanye igihembo cya Filime nziza “Best Film” mu iserukiramuco rikomeye ryitwa “Berlinale 2020” [ Berlin International Film Festival] ryabaga ku nshuro ya 70.
Berlinale [Berlin International Film Festival] ni iserukiramuco mpuzamahanga rya Filime rikomeye mu gihugu cy’u Budage no ku mugabane w’u Burayi yabaga ku nshuro ya 70.
Berlinale muri uyu mwaka yatangiye tariki Tariki 20 Gashyantare izageza ku itariki ya 1 Werurwe 2020. Aha Filime ‘Notre-Dame du Nil’ yakomotse ku gitabo cya Mukasonga Scholastique ikaba yegukanye igihembo cya filimi nziza “Best Film “.
Iyi filime yashibutse ku gitabo cyanditswe na Mukasonga, Umunyarwandakazi uba mu Bufaransa cyasohotse mu 2012, kigahabwa ibihembo mpuzamahanga bibiri ari byo Prix Renaudot na Prix Ahmadou Kourouma.
Muri iki gitabo Mukasonga agaragaza itotezwa ryakorerwaga abakobwa b’abanyeshuri bakomokaga mu bwoko bw’Abatutsi mbere ya Jenoside yakorewe Abatutsi mu 1994.
Umwanditsi avuga ibyabereye mu Kigo cy’amashuri yisumbuye cyitwaga Notre Dame du Nil cyari icy’abakobwa gusa.
Nyuma y’imyaka umunani iki gitabo gisohotse, ikigo gikora filime cyitwa Les Films du Tambour kiyobowe na Marie Legrand na Rani Massalha, bari kumwe n’umuhanga mu gutunganya filime Atiq Rahimi, baje mu Rwanda gukora filime ishingiye kuri iki gitabo.
Iyi filime yakiniwe mu Karere ka Musanze no muri Rutsiro ku Ishuri rya Murunda, igaragarano abakobwa b’Abanyarwandakazi bagera kuri 20 barimo Amanda Mugabekazi, Malaika Uwamahoro, Albina Sydney Kirenga, Rubango Belinda na Clariella Bizimana.
",https://m.igihe.com/imyidagaduro/article/u-budage-filime-notre-dame-du-nil-yegukanye-igihembo-mu-iserukiramuco-rikomeye,Culture
Adrien Misigaro na Gentil Misigaro bageze mu Rwanda aho bagiye gukorera ibitaramo bikomeye (Video),"Abahanzi bamaze kubaka izina mu buryo bukomeye mu muziki wo kuramya no guhimbaza Imana, Adrien Misigaro na Gentil Misigaro baje mu Rwanda aho bitabiriye ibitaramo bazahuriramo na Israel Mbonyi.
Abahanzi bamaze kubaka izina mu buryo bukomeye mu muziki wo kuramya no guhimbaza Imana, Adrien Misigaro na Gentil Misigaro baje mu Rwanda aho bitabiriye ibitaramo bazahuriramo na Israel Mbonyi.
Aba bahanzi bageze ku kibuga cy’indege cya Kanombe ku mugoroba wo kuri uyu wa Gatanu tariki 28 Gashyantare bari kumwe n’irindi tsinda ry’abaririmbyi bazafatanya nabo.
Adrien Misigaro yabwiye itangazamakuru ko yababajwe cyane no gufungwa kwa Fireman nubwo ntacyo yari kubikoraho kuko gahunda zagombaga gukomeza mu gihe umuntu yaguye mu makosa.
Ati “Nk’umukozi w’Imana ndamusengera nta kindi kintu nabivugaho, gahunda za leta zigomba gukomeza kuko umuntu iyo ari mu makosa aba agomba gufungwa yaba arengana akarenganurwa. Hari gahunda tuzakorana, hari n’indirimbo ze twakoze.”
Gentil Misigaro we yavuze ko yari akumbuye mu Rwanda ndetse anagaragaza ko ari ahantu ahoza ku mutima cyane ko yanaje yambaye imyambaro yahakorewe.
Mu mwaka wa 2019 nibwo Adrien Misigaro yagiye gusura urubyiruko ruri kugororerwa i Iwawa, iki gihe uyu muhanzi yavuyeyo atangije Ubukangurambaga yise “Melody of New Hope” bugamije gukangurira urubyiruko rutandukanye kwirinda no kwitandukanya n’ibiyobyabwenge.
Asubiye muri Leta Zunze Ubumwe za Amerika, aho asanzwe atuye, uyu muhanzi uri mu bagezweho muri Diaspora mu bakora indirimbo zo kuramya no guhimbaza Imana yasobanuriye ubuyobozi bw’itorero asengeramo ibyo avuyemo mu Rwanda.
Nyuma yo kwishimira iki gikorwa yatangije, ubuyobozi bw’Itorero asanzwe asengeramo muri Amerika bwiyemeje kumutera ingabo mu bitugu bukamushyigikira ndetse kugeza ubu uhereye ku muyobozi w’iri torero n’abandi bakozi b’Imana bafatanya umurimo bazamuherekeza mu bitaramo ateganya gukorera mu Rwanda muri Werurwe 2020.
Ibi bitaramo byiswe “Each one reach one” byateguwe mu rwego rwo gukangurira buri wese mu banyarwanda kuba bafasha byibuza umuntu umwe wabaswe n’ibiyobyabwenge kubivamo bityo bigafasha kwihutisha ubukangurambaga bwa “Melody of New Hope”.
Mu gihe azamara mu Rwanda, Adrien Misigaro n’ikipe bazaba bari kumwe bazasura ibigo bitandukanye bifasha ababaswe n’ibiyobyabwenge.
Igitaramo cy’i Kigali kizaba tariki 8 Werurwe 2020 muri Intare Arena mu gihe tariki 15 Werurwe 2020 bazakomereza muri Kaminuza y’u Rwanda, Ishami rya Huye muri Auditorium.
",https://m.igihe.com/imyidagaduro/article/adrien-misigaro-na-gentil-misigaro-bageze-mu-rwanda-aho-bagiye-gukorera,Culture
Joeboy yashimishije abitabiriye igitaramo cya Kigali Jazz Junction (Amafoto) ,"Amaso y’abakunzi b’umuziki by’umwihariko wa Jazz ahora ashyugumbwa kureba igitaramo ngarukakwezi cya Kigali Jazz Junction kimaze kubaka izina kandi kikaba kiri mu byitabirwa cyane.
Amaso y’abakunzi b’umuziki by’umwihariko wa Jazz ahora ashyugumbwa kureba igitaramo ngarukakwezi cya Kigali Jazz Junction kimaze kubaka izina kandi kikaba kiri mu byitabirwa cyane.
Kuri uyu wa Gatanu tariki 28 Gashyantare 2020, nabwo abakunzi b’umuziki bari babukereye bambariye kureba abahanzi bakomeye barimo Davis D ugezweho mu ndirimbo yitwa ‘Dede’ na Niyo Bosco uri mu bahanzi bari kuzamuka neza mu ndirimbo zitanga ubutumwa ku buzima bwa buri munsi.
Umunya-Nigeria Joseph Akinfenwa Donus umaze kwamamara nka Joeboy nawe yari ari mu bafitiwe amatsiko cyane ko afite ibihangano bigezweho mu Rwanda no muri Afurika muri rusange.
Abakobwa b’ibizengerezi bakibyiruka bari biganje muri iki gitaramo bakamejeje, isegonda ku rindi babyinana imbaduko idasanzwe ndetse byarimba bagasanga abahanzi ku rubyiniro bakabafasha kubyina indirimbo zabo.
Niyo Bosco niwe wabimburiye abandi aririmba indirimbo zitandukanye z’abandi bahanzi ndetse anasusurutsa abantu mu zindi ze zirimo ‘Ibanga’ na ‘Ubigenza Ute’ zazamuye amarangamutima ya buri wese wamurebaga.
Uyu muhanzi ubusanzwe witwa Niyokwizerwa Bosco, afite ubumuga bwo kutabona ariko atangaza benshi kubera uburyo akirigita imirya ya guitar.
Davis D nawe yaje amukorera mu ngata mu ndirimbo ze nka ‘Dede’, ‘Biryogo’, ‘Sexy’, ‘Soso’ n’izindi zitandukanye. Ubusanzwe yitwa Icyishaka David ni umwe mu bahanzi baririmba Afrobeat bafite uburyo butandukanye n’abandi baririmbamo bigashimisha benshi.
Uyu musore yageze kuri ‘Dede’ ikunzwe mu bice byose by’igihugu abantu bose n’uwari wicaye bahagurukira icyari mwe bacinya akadiho karahava cyane ko iyi iri mu ndirimbo zikunzwe cyane.
Yaririmbye mu buryo bwa Semi Live ariko kuva ku ndirimbo ye ya mbere kugeza ku yo yasorejeho abantu hafi ya bose wabonaga akanyamuneza ari kose bishimiye ibihangano bye kandi bacinya akadiho nta nkomyi.
Joeboy niwe wari utegerejwe! Abantu babwiwe ko agiye gusesekara ku rubyiniro bose nk’abitsamuye basakuriza icyarimwe berekana ko bamwishimiye ku nshuro ye ya mbere aje mu Rwanda.
Yaririmbye indirimbo ze zitandukanye guhera ku ya mbere kugeza ku ya nyuma abantu ubona akanyamuneza ari kose bafatanya nawe kuririmba. Yaririmbye mu buryo bwa Playback.
Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy yaje mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria waherukaga gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
Amafoto: Uwihanganye Hardy
",https://m.igihe.com/imyidagaduro/article/joeboy-yashimishije-abitabiriye-igitaramo-cya-kigali-jazz-junction-amafoto,Culture
Miss World yahaye ikaze Miss Nishimwe Naomie uzitabira iri rushanwa uyu mwaka,"Ku wa 22 Gashyantare 2020 Nishimwe Naomie yatsindiye ikamba rya Miss Rwanda, uyu mukobwa wahise anabona itike yo kwitabira irushanwa rya Miss World 2020 yamaze guhabwa ikaze n’abaritegura.
Ku wa 22 Gashyantare 2020 Nishimwe Naomie yatsindiye ikamba rya Miss Rwanda, uyu mukobwa wahise anabona itike yo kwitabira irushanwa rya Miss World 2020 yamaze guhabwa ikaze n’abaritegura.
Babinyujije ku rukuta rwabo rwa Twitter, Ubuyobozi bwa Miss World bwagize buti” Mudufashe duhe ikaze Nishimwe Naomie mu muryango wa Miss World.”
Miss Nishimwe watsindiye ikamba rya Miss Rwanda 2020 yahise ahabwa itike yo guhagararira u Rwanda mu irushanwa rya Miss World rizaba riba ku nshuro ya 70.
Uyu mukobwa afite umushinga wo kurwanya Kwiheba mu rubyiruko, cyane ko yasanze ari ikibazo gikomeye kandi akenshi abantu badaha agaciro.
Miss Nishimwe muri Miss World azaba abaye umunyarwandakazi wa gatanu witabiriye iri rushanwa u Rwanda ruzaba rwujuje imyaka itanu rwitabira.
Mutesi Jolly niwe mukobwa wa mbere witabiriye Miss World mu 2016, kuva icyo gihe u Rwanda ntirugisiba mu irushanwa.
Nimwiza Meghan niwe Munyarwandakazi uherutse muri iri rushanwa ryabereye mu mujyi wa Londres mu Bwongereza mu mpera za 2019.
Nta mukobwa n’umwe wari wahagararira u Rwanda ngo acyure ikamba iryo ariryo ryose nubwo bagerageza kwitwara neza.
",https://m.igihe.com/imyidagaduro/article/miss-world-bahaye-ikaze-miss-nishimwe-naomie-uzitabira-iri-rushanwa-uyu-mwaka,Culture
Musanze: The Ben yasusurukije abitabiriye Tour du Rwanda mu gitaramo gikomeye (Video),"Mugisha Benjamin umaze kwamamara nka The Ben, yataramiye Abanyamusanze nyuma y’agace ka Tour du Rwanda kavuye Rubavu kerekeza muri aka karere kuri uyu wa Kane.
Mugisha Benjamin umaze kwamamara nka The Ben, yataramiye Abanyamusanze nyuma y’agace ka Tour du Rwanda kavuye Rubavu kerekeza muri aka karere kuri uyu wa Kane.
Uyu muhanzi yifashishijwe n’uruganda rwenga ibinyobwa bisembuye n’ibidasembuye rwa Skol Brewery Ltd. Mu gitaramo yakoreye i Musanze, yanyuze abakunzi be bari bamaze imyaka 10 batamuca iryera abataramira.
Abanyamusanze bitabiriye iki gitaramo banyuzwe n’uburyohe bw’umuziki w’uyu muhanzi, usanzwe ukundwa cyane n’abiganjemo abakobwa kubera ibihangano bibashima ku ndiba z’imitima.
Yaririmbye ibihangano bye bitandukanye byakunzwe, ageze ku yitwa ‘Imfubyi’ afatanya na Bulldogg bayikoranye, nabyo binyura benshi mu buryo bukomeye.
Yaririmbye izindi zirimo ‘Soma Skol’, ‘Zoubeda’ yakoranye na Kamichi, ‘Thank You’ yakoranye na Tom Close, ‘Habibi’ n’izindi zitandukanye.
The Ben ari kwifashishwa na Skol mu bitaramo bitandukanye, icya mbere yagikoreye Kimironko ku wa 23 Gashyantare, i Musanze ku wa 27 Gashyantare ndetse ategerejwe mu kindi kizabera i Kigali ku wa 29 Gashyantare 2020.
Reba igitaramo cy’i Musanze uko cyari cyifashe
",https://m.igihe.com/imyidagaduro/article/musanze-the-ben-yasusurukije-abitabiriye-tour-du-rwanda-mu-gitaramo-gikomeye,Culture
Uwase wahagarariye u Rwanda muri Miss Supranational 2018 yitabiriye irindi rushanwa rikomeye,"Uwase Clémentine [Tina] watorewe guhagararira u Rwanda muri Miss Supranational 2018 asimbuye Munyaneza Djazira, yitabiriye irindi rushanwa rya Miss Elite 2020 mu cyiciro cya nyuma.
Uwase Clémentine [Tina] watorewe guhagararira u Rwanda muri Miss Supranational 2018 asimbuye Munyaneza Djazira, yitabiriye irindi rushanwa rya Miss Elite 2020 mu cyiciro cya nyuma.
Uyu mukobwa ahatanye na bagenzi 16 baturutse mu bindi bihugu bitandukanye bitabira iri rushanwa riri kubera muri Pologne ari naho Uwase yiga muri kaminuza ya Wyższa Szkoła Bankowa yigisha ibyerekeye ubukungu.
Uwase yabwiye IGIHE ko umukobwa uzahiga abandi azahabwa amajwi hakurikijwe uko yitwaye imbere y’akanama nkemurampaka, intambuko, ubwiza n’ukuntu ashyigikiwe ku mbuga nkoranyambaga z’irushanwa.
Azahembwa amafaranga ataratangajwe umubare ndetse afotorwe bya kinyamwuga mu gihe cy’icyumweru ari mu butembere ku mucanga wa Miami muri Leta Zunze Ubumwe za Amerika.
Aba bakobwa bageze mu cyiciro cya nyuma bari 20, batatu barasezererwa kubera kutubahiriza igihe n’imyitozo.
Uwase yavuze ko yiha amahirwe n’ubwo abona bitoroshye. Yagize ati “Birakomeye ariko amahirwe ndayiha, n’ubwo ntakubwira umubare njanishije kuko irushanwa aba ari irushanwa.”
Umunsi ny’irizina wo gutora Miss Elite 2020, ni kuri uyu wa Gatandatu tariki 29 Gashyantare 2020. Hazatorwa Miss Elite n’ibisonga bye bibiri.
Uwase ubusanzwe ni umunyamideli ndetse yegukanye ibihembo bitandukanye birimo icya Top Model Africa cyabereye muri Zimbabwe mu 2016 anitabira World Next Top Model 2017 ryabereye mu Mujyi wa Beirut muri Liban, aza mu bakobwa bageze mu cyiciro cya nyuma.
Yitabiriye amarushanwa y’ubwiza nka Miss Supranational 2018 naho ntiyahirwa kuko atigeze aza mu myanya y’imbere.
",https://m.igihe.com/imyidagaduro/imideli/article/uwase-wahagarariye-u-rwanda-muri-miss-supranational-2018-yitabiriye-irindi,Culture
Senderi yahawe igihembo n’akarere ka Kirehe,"Umuhanzi Nzaramba Eric benshi bamaze kumenya nka Senderi International Hit yahawe igihembo n’akarere akomokamo ka Kirehe mu Ntara y’Iburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ryigihugu.
Umuhanzi Nzaramba Eric benshi bamaze kumenya nka Senderi International Hit yahawe igihembo n’akarere akomokamo ka Kirehe mu Ntara y’Iburasirazuba kubera gukora ibihangano bishimisha abaturage b’aho akomoka n’utundi turere muri gahunda z’iterambere ryigihugu.
Yabwiye IGIHE ko yahawe iki gihembo kuri uyu wa Kane tariki 27 Gashyantare 2020 muri aka karere akomokamo.
Ati “Naraye mpawe igihembo cy’indashyikirwa n’akarere ka Kirehe nk’umuhanzi uhavuka ugerageza gushimisha abaturage baho n’utundi turere muri gahunda z’iterambere ry’igihugu, mu kurinda ibyagezweho no kubyongera biciye mu bihangano by’uburere mboneragihugu.”
Yavuze ko indirimbo zatumye ahabwa iki gihembo zirimo iyitwa ‘Ibidakwiriye nzabivuga’, ‘Nta mpamvu n’imwe’, ‘Iyo twicaranye’, ‘Abanyarwanda twaribohoye’, ‘Tuzarinda igihugu’ na ‘Twambariye gutsinda’.
Uyu muhanzi yahawe iki gihembo ku munsi wo gusoza ibyitwa ‘Open Day’ bikorwa n’abatuye muri aka karere, uyu akaba ari munsi abantu n’ibigo byigenga bakorera mu karere bose bahurira mu imurikabikorwa bakerekana ibyo bamaze kugeza ku baturage hanarebwa gahunda z’ibihe biri imbere.
Senderi aherutse gushyira hanze indirimbo zirimo iyo yise ‘Imitako ya Migongo’ na ‘Ikirashi’ yakoranye na Intore Tuyisenge .
Uyu muhanzi yatangiye kuririmba mbere gato ya 1994. Umuziki we wiganjemo indirimbo zivuga kuri politiki y’iterambere ry’igihugu, isuku, kwirinda ibyorezo nka Sida na Malariya, ubukungu, urukundo, umutekano n’ibindi.
Senderi kandi akunda no kwibanda ku ndirimbo zihumuriza abarokotse Jenoside yakorewe Abatutsi mu 1994 n’izamagana abahembera amacakubiri.
Reba indirimbo Senderi aheruka gushyira hanze yise ‘Ikirashi’
",https://m.igihe.com/imyidagaduro/article/senderi-yahawe-igihembo-n-akarere-ka-kirehe,Culture
Musanze: Bizihiwe n’umuziki w’abahanzi bakomeye mu gitaramo cya Tour du Rwanda (Amafoto),"Byari ku nshuro ya kabiri muri uyu mwaka habaye igitaramo cya Tour du Rwanda iri kugana ku musozo, aho abahanzi batandukanye bakomeye bataramiye abanya-Musanze bigatinda.
Byari ku nshuro ya kabiri muri uyu mwaka habaye igitaramo cya Tour du Rwanda iri kugana ku musozo, aho abahanzi batandukanye bakomeye bataramiye abanya-Musanze bigatinda.
Ni mu gitaramo cyabaye nyuma y’agace k’iri rushanwa rimaze kuba ubukombe mu magare ribera mu Rwanda, kabaye kuri uyu wa Kane tariki 27 Gashyantare 2020 aho Umunya-Colombia Restrepo Jhonatan yegukanye aka gace ka Gatanu ka Tour du Rwanda 2020 ka Rubavu-Musanze, akoresheje 2h 08’19”.
Mujyi wa Musanze hari hashyushye bose biteguye kwirebera aba banyonzi, banabukereye kwirebera abahanzi batandukanye bakomeye bagombaga kubataramira kakahava muri stade Ubworoherane yo muri aka karere.
Guhera saa kumi,abantu banyuranagamo basiganwa buri wese ashaka umwanya w’imbere ngo aze kwirebera umuhanzi yihebeye nta nkomyi.
Iki gitaramo cyabaye nyuma y’ikindi cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel kuwa Gatatu tariki 27 Gashyantare 2020. Cyari cyitabiriwe n’umubare munini w’abakunzi b’umuziki biganjemo cyane urubyiruko.
Abatandukanye bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg, Davis D na Bruce Melodie ndetse na Rob Drabkin na S-Wrap bari baturutse muri Amerika nibo basusurukije abari bitabiriye.
Saa kumi n’ebyiri zishyira saa moya ku rubyiniro habanjeho Rob Drabkin washimishije benshi mu ndirimbo ze zitandukanye biba akarusho ubwo yaririmbaga indirimbo izwi cyane mu Rwanda y’abana yitwa ‘Mbe Kanyamanza keza’.
Yakurikiwe n’umuraperi S-Wrap nawe washimishije benshi mu muziki wiganjemo uwo mu njyana ya Trap.
Davis D ugezweho mu ndirimbo ‘Dede’ niwe wakurikiyeho yishimirwa mu ndirimbo zitandukanye. Uyu muhanzi yahereye ku yitwa ‘Biryogo’, ‘Soso’, ‘Sexy’ asoreza kuri ‘Dede’.
Nel Ngabo ubarizwa muri Kina Music niwe wakurikiye uyu muhanzi ashimisha benshi mu ndirimbo zirimo ‘Why’ iri mu zo yahereyeho, ‘Nzahinduka’, ‘Byakoroha asoreza kuri ‘Ya Motema’ yahuriyemo na P wahoze muri Dream Boyz.
Bakiri ku rubyiniro P yahise asangwayo na Polisi y’u Rwanda, bakora ubukangurambaga iherutse gutangiza n’abafatanyabikorwa bayo bw’ibyumweru 52 bugamije kurwanya no gukumira impanuka buzwi nka “Gerayo Amahoro”.
Nyuma, Igor Mabano yahise ajya ku rubyiniro yishimirwa mu bihangano bye bitandukanye birimo indirimbo yise ‘Urakunzwe’ yahereyeho, ‘Back’, ‘Dear Mashuka’ yafashijwe ku rubyiniro na Rob Drabkin, ‘Iyo Utegereza’ asoreza kuri ‘Gake’ yahuriyemo na Nel Ngabo banaririmbanye muri iki gitaramo.
Aba bahanzi bakurikiwe na Bulldogg wahise yanzika n’indirimbo ze zirimo ‘Nk’umusaza’, ‘Cinema’ na ‘Zana’ yahuriyemo na Deejay Lenzo banajyanye ku rubyiniro muri iki gitaramo.
Bruce Melodie niwe wari utahiwe! Uyu muhanzi yishimiwe mu ndirimbo yinjiriyeho yitwa ‘Ndumiwe’, ‘Ikinya’, ‘Fresh’ asoreza kuri ‘Kungola’ yahuriyemo na Sunnny yahagurukije n’iyonka muri iki gitaramo.
Butera Knowless yaje akorera mu ngata uyu muhanzi mu ndirimbo yise ‘Baramushaka’, ‘Nkoraho’, ‘Sweet Mutima’, ‘Urugero’, ‘Blessed’, ‘Ko nashize’ asoreza ku yo yise ‘Ujya unkumbura’.
King James niwe washyize akadomo kuri iki gitaramo gusa atenguhwa n’umuriro kuko yatangiye kuririmba ahereye ku ndirimbo yise ‘Rasta’ yajya kuririmba izindi zirimo ‘Ganyobwe’ umuriro ukagenda ucika..
Muri iki gitaramo habayemo n’umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
Biteganyijwe igitaramo nk’iki kizabera mu Mujyi wa Kigali kuri uyu wa Gatandatu tariki ya 29 Gashyantare 2020 muri Car Free Zone ku bufatanye n’Umujyi wa Kigali muri gahunda y’ibitaramo bisoza ukwezi usanzwe ukora.
Amafoto: Niyonzima Moïse
",https://m.igihe.com/imyidagaduro/article/musanze-bizihiwe-n-umuziki-w-abahanzi-bakomeye-mu-gitaramo-cya-tour-du-rwanda,Culture
Umunyarwenya Kenny BlaQ witabiriye Seka Live yageze i Kigali,"Ku mugoroba wo kuri uyu wa 27 Gashyantare 2020, umunyarwenya wo muri Nigeria Kenny BlaQ yageze i Kigali aho yitabiriye igitaramo cya Seka Live isoza uku kwezi.
Ku mugoroba wo kuri uyu wa 27 Gashyantare 2020, umunyarwenya wo muri Nigeria Kenny BlaQ yageze i Kigali aho yitabiriye igitaramo cya Seka Live isoza uku kwezi.
Guhera mu ntangiriro z’umwaka wa 2020 Arthur Nation isanzwe itegura ibirori bya Seka Live batangaje ko bigeye kujya biba buri kwezi. Muri uku kwzi hatahiwe icyatumiwemo Ndumiso Lindi wo muri Afurika y’Epfo n’umunya Nigeria Kenny BlaQ.
Akigera ku kibuga cy’indege i Kanombe, BlaQ a yakiriwe na Nkusi Arthur kimwe n’ikipe ya Arthur Nation.
Iki gitaramo cy’urwenya kizaba ku wa 29 Gashyantare. Ndumiso Lindi nawe uzataramira muri iki gitaramo byitezwe ko we agomba kugera i Kigali mu masaha make ari imbere kuri uyu wa Gatanu.
Aba banyarwenya baturutse hanze bazafatanya n’abakizamuka mu Rwanda barimo; Nimu Roger,Mercy, Patrick, Milly na Captain Father.
Kwinjira muri iki gitaramo kizabera muri Kigali Marriott Hotel bizaba ari 10 000 Frw mu myanya isanzwe na 20 000 Frw mu myanya y’icyubahiro.
Muri iki gitaramo itsinda ry’abacuranzi rya Neptune z Band ndetse na Nep Djs nibo bazaba basusurutsa abakunzi b’umuziki.
",https://m.igihe.com/imyidagaduro/article/umunyarwenya-kenny-blaq-witabiriye-seka-live-yageze-i-kigali,Culture
Tonzi yashyize hanze indirimbo nshya yise “Hejuru ya byose”,"Uwitonze Clementine benshi bazi ku izina rya Tonzi wamamaye cyane mu muziki wo kuramya no guhimbaza Imana, yashyize hanze indirimbo ye nshya yise “Hejuru ya byose”.
Uwitonze Clementine benshi bazi ku izina rya Tonzi wamamaye cyane mu muziki wo kuramya no guhimbaza Imana, yashyize hanze indirimbo ye nshya yise “Hejuru ya byose”.
Iyi ndirimbo nshya ya Tonzi yumvikanamo ubutumwa bwibutsa abantu ko hejuru y’ibiba byose ku Isi haba hari Imana iba iri hejuru.
Igitero cya mbere cy’iyi ndirimbo Tonzi agira ati“Hejuru y’ibyo twibaza tudafitiye ibisubizo, aho ubwenge ubuhangange n’imbaraga birangirira, ibyo twibwira ko twashoboye turasanga twarabishobojwe n’Imana umugenga wa byose uri hejuru y’ibituvuna, hejuru y’ibihe bihinduka”.
Iyi ndirimbo mu buryo bw’amajwi yakozwe inatunganywa na Camarade mu gihe amashusho yayo yo yafashwe akanatunganywa na Eliel Sando.
Tonzi ni umuhanzikazi ukunze guhamya ko yakuranye impano yo kuririmba aho yatangiye kuririmba akiri umwana muto cyane bagomba kuhagarika ku meza kugira ngo abantu bamubone. Impano yaje kwaguka ajya mu makorali atandukanye, mu mwaka wa 2004 atangira umuziki ku giti cye.
Ni umwe mu bahanzi b’igitsinagore baririmba indirimbo zihimbaza Imana umaze kwagura umwuga we mu buryo bukomeye.
",https://m.igihe.com/imyidagaduro/article/tonzi-yashyize-hanze-indirimbo-nshya-hejuru-ya-byose,Culture
Uko Mr Eazi yabereye ikiraro Joeboy ugiye gutaramira mu Rwanda,"Umuhanzi wo muri Nigeria Joseph Akinfenwa Donus umaze kwamamara nka Joeboy agiye gutaramira muri Kigali Jazz Junction izaba ku wa 28 Gashyantare uyu mwaka, yavuze uko Mr Eazi yamubereye ikiraro kimwinjiza mu muziki yari asanzwe akora nko kwishimisha.
Umuhanzi wo muri Nigeria Joseph Akinfenwa Donus umaze kwamamara nka Joeboy agiye gutaramira muri Kigali Jazz Junction izaba ku wa 28 Gashyantare uyu mwaka, yavuze uko Mr Eazi yamubereye ikiraro kimwinjiza mu muziki yari asanzwe akora nko kwishimisha.
Uyu musore yabitangaje mu kiganiro n’itangazamakuru gitegura igitaramo cya Kigali Jazz Junction kizaba kuri uyu wa Gatanu tariki 28 Gashyantare 2020, aho azahuriramo na Davis D ndetse na Niyo Bosco uri mu bahanzi bagezweho muri iki gihe.
Joeboy yabajijwe uko yahuye n’umuhanzi Oluwatosin Ajibade [Mr Eazi] usanzwe afite inzu ifasha abahanzi ya emPawa Africa, ari nayo yazamuye Joeboy ugezweho muri iki gihe.
Mu gusubiza Joeboy yavuze ko yahuye na Mr Eazi mu buryo butangaje, ati “Nigaga muri kaminuza ya Lagos [UNILAG], nakoraga umuziki wo kwishimisha. Igihe kimwe nashyize amashusho ndi kuririmba ku rubuga rwa Instagram arayibona tuza kumenyana kubera impano yari yambonanye atangira kumfasha atyo.”
Yavuze ko afata Mr Eazi nk’umuntu washyize itafari ku muziki we ndetse by’umwihariko akishimira kuba aba muri iyi nzu ye ifasha abahanzi.
Iki gitaramo ategerejwemo giteganyijwe ku wa 28 Gashyantare 2020. Joeboy yatowe n’abakurikira urubuga rwa Twitter rw’abakunzi ba Kigali Jazz Junction ku majwi 66.2% ahigitse Innos B wo muri RDC wakoranye indirimbo na Diamond Platnumz ndetse n’Umunya-Kenya Stella Mwangi.
Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B.
Uyu musore w’imyaka 22, yavutse ku wa 21 Gicurasi 1997 mu Mujyi wa Lagos muri Nigeria, akaba ari umwanditsi n’umuririmbyi. Abarizwa mu nzu ifasha abahanzi ya emPawa Africa.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Nadege Gaju ushinzwe iyamamazabikorwa muri Volkswagen yavuze ko muri iki gitaramo buri muntu uzakitabira akoresheje Move Ride azagabanyirizwa 10% y’amafaranga y’urugendo.
Kugira ngo ubashe gukora ingendo mu modoka zitandukanye za Volkswagen zirimo Polo, Passat na Teramont bigusaba kubanza gushyira muri telefoni yawe yaba ikoresha Android cyangwa iOS, ‘application’ ya ‘Move’.
Usabwa kubanza gufungura konti ukoresheje e-mail cyangwa nimero yawe ya telefoni (Sign up), ubundi gahita winjiramo (Log in).
Mbere y’iki gitaramo uyu muhanzi arahura n’abantu banasangire mu mugoba bise ""Meet and Greet"" kuri uyu wa Kane tariki 27 Gashyantare 2020 kuri Marriott Hotel ahaba hacurangira itsinda rya Nep Djs kwinjira bikaza kuba ari ubuntu kuri buri wese ubyifuza.
Ni umugoroba wahura n’uyu muhanzi mukifotozanya mukanasangira mbere yuko igitaramo nyiri izina kiba.
",https://m.igihe.com/imyidagaduro/article/uko-mr-eazi-yabereye-ikiraro-joeboy-ugiye-gutaramira-mu-rwanda,Culture
Itorero New Life Bible Church ryateguye igiterane cyizitabirwa n’abashumba bakomeye muri Afurika,"Buri mwaka itorero New Life Bible Church ritegura igiterane gikomeye kandi kiri ku rwego mpuzamahanga cyiswe Refresh Africa Conference.
Buri mwaka itorero New Life Bible Church ritegura igiterane gikomeye kandi kiri ku rwego mpuzamahanga cyiswe Refresh Africa Conference.
Ni igiterane kiba gikubiyemo inyigisho zo guhemburwa k’umugabane wa Afurika ndetse no kuramya Imana kugira ngo habeho ubutumwa bw’impemburo.
Muri 2020, iki giterane giteganyijwe kubera kuri New Life Bible church guhera tariki ya 8 kugeza ku itariki ya 15 Gashyantare 2020.
Mu kiganiro yagiranye n’itangazamakuru kuri uyu wa Kabiri, Rev Dr Charles Mugisha Umuyobozi Mukuru wa Africa New Life Ministries na New Life Bible Church yavuze ko igiterane cy’uyu mwaka gifite umwihariko w’uko abantu bazahabwa inyigisho z’impemburo hagamijwe kugira umutwaro wo guhembura Afurika.
Yavuze ko hazabaho ibihe byihariye byo kuramya Imana byimbitse hifashishijwe abaramyi biteguye kandi bagiye kujya mu mwiherero ari nako barushaho gusenga kugira ngo hazabeho guhembuka byuzuye binyuze mu kuramya Imana.
Uyu mushumba kandi yavuze ko hatumiwe abakozi b’Imana batandukanye barimo Pasiteri Lincoln Serwaga ukorera ivugabutumwa mu Bwongereza uyu akaba ari mu bashumba bakomeye ndetse bajyanye ivugabutumwa ku byanyafurika bari muri diaspora.
Hari kandi abandi bavugabutumwa barimo Pasiteri James Kato,Pasiteri Chris Rue,Pasiteri Jide Laore,Pasiteri Ryan Holladay,ndetse na Pasiteri Charles Mugisha ari na we uzakira aba bakozi b’Imana.
Refresh Africa Conference ni igiterane kimaze imyaka itanu kiba, nkuko bitangazwa n’ubuyobozi bukaba buvuga ko cyahembuye imitimba ya benshi muri iyo myaka yose yewe ngo hari n’ubuhamya butandukanye bugaragaza ko hari n’abakize indwara.
",https://m.igihe.com/imyidagaduro/article/itorero-new-life-bible-church-ryateguye-igiterane-refresh-africa-conference,Culture
Abahanzi bakomeye basusurukije abanya-Rubavu mu gitaramo cya Tour du Rwanda (Amafoto),"Abahanzi bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg na Bruce Melodie bashimishije abanya-Rubavu mu gitaramo cya Tour du Rwanda.
Abahanzi bakomeye mu Rwanda biganjemo ababarizwa mu nzu ifasha abahanzi ya Kina Music hamwe na King James, Bulldogg na Bruce Melodie bashimishije abanya-Rubavu mu gitaramo cya Tour du Rwanda.
Ni igitaramo cyabaye kuri uyu wa Gatatu tariki 26 Gashyantare 2020, nyuma yisiganwa rya Tour du Rwanda 2020 ryavaga mu karere ka Rusizi-Rubavu aho Natnael Tesfatsion ukomoka muri Erythrée yegukanye ka agace akoresheje amasaha atanu, iminota 34 n’amasegonda 46, agahita anafata umwanya wa mbere ku rutonde rusange.
Iki gitaramo cyabereye mu karere ka Rubavu mu Ntara y’Uburengerazuba kuri Kivu Beach iruhande rwa Serena Hotel. Cyari cyitabiriwe n’umubare munini w’abakunzi b’umuziki biganjemo cyane cyane urubyiruko.
Cyahuriyemo abahanzi batandukanye bakomeye aho ku rubyiniro habanjeho abanyamerika Rob Drabkin washimishije benshi mu ndirimbo yaririmbwaga kera n’abana ivuga ngo ‘Mbe Kanyamanza keza’ yanzika n’izindi ze yicurangira guitar, ibintu byanejeje abatari bake.
Yakurikiwe n’umuraperi S-Wrap nawe wishimiwe cyane, uyu azwi cyane mu Rwanda kubera Remix y’indirimbo ya Igor Mabano bahuriyemo y’iyitwa ‘Back’.
Aba bakurikiwe na Nel Ngabo washimishije abari bitabiriye mu ndirimbo ze zitandukanye zirimo ‘Byakoroha’, ‘Why’, ‘Nzahinduka’ ageze ku yitwa ‘Ya motema’ ahamagara Platini wahoze muri Dream Boyz ubu wiyise P, aba ari nayo asorezaho.
Davis D uri mu bahanzi bakunzwe nawe yashimishije abari bitabiriye iki gitaramo mu ndirimbo ze zitandukanye zirimo ‘Biryogo’, ‘Soso’, ‘Like You’ yahuriyemo na Seyn na Kevin Kade, ‘Sexy’ asoreza kuri Dede yahagurukije benshi.
Uyu muhanzi akimara gusoza kuyiririmba yahise ava ku rubyiniro ariko abantu bakavugira mu matamatama ko bibaye byiza yayisubiramo, cyane ko iri mu zigezweho mu Rwanda cyane mu rubyiruko ari narwo rwinshi rwari rwitabiriye.
Yakurikiwe na Igor Mabano waririmbye indirimbo ze zitandukanye zirimo ‘Back’, ‘Iyo Utegereza’, ‘Dear Mashuka’ yafashijwemo na Rob Drabkin n’izindi.
Bulldogg niwe wakurikiye uyu muhanzi, yishimirwa bikomeye mu bihangano bye bitandukanye. Yaririmbye indirimbo ze zirimo ‘Cinema’, ‘Nk’umusaza’, ‘Kaza Roho’ na ‘Mpe Enkoni’.
Bruce Melodie wakurikiye uyu muraperi yinjiriye ku rubyiniro mu ndirimo yise ‘Ndumiwe’ ahita yanzika n’izindi zirimo ‘Fresh’ igezweho muri iki gihe, ‘Ikinya’, ‘Katerina’ asoreza kuri ‘Kungola’ yahagurukije abantu hafi ya bose bari bitabiriye.
Bruce Melodie yakurikiwe na Butera Knowless waje ku rubyiniro imvura isa n’ishaka kugwa ariko nawe yishimirwa mu bihangano bitandukanye ahamya ibigwi nk’umwe mu bategarugori bafite izina rikomeye kandi bamaze igihe kinini mu muziki.
Yaririmbye indirimbo zitandukanye zirimo ‘Baramushaka’, ‘Yuda’, ‘Sweet Mutima’, ‘Nkoraho’ asoreza kuri ‘Day to Day’. Buri ndirimbo yose yaririmbye yafashwaga n’abana, ndetse gututumba kw’imvura kwabaye nk’ukuvaho n’ibijojoba byayo birashira maze abantu babyina birekuye.
King James niwe wasoje iki gitaramo yishimirwa by’ikirenga kurusha abandi bose bari bamubanjirije.
Uyu musore umaze igihe kinini ari umwe mu bafite igikundiro, yaririmbye indirimbo ze zitandukanye ahereye ku yitwa ‘Rasta’, ‘Agatimatima’, ‘Abo Bose’, ‘Ayo arya ni ayanjye’ yagezeho agahamagara ku rubyiniro Bulldogg bayihuriyemo akaza akamufasha.
King James yashyize ubushyuhe mu bari bitabiriye iki gitaramo ubwo yanzikaga n’indirimbo zibyinitse zirimo ‘Kuko turi kumwe’, ‘Umuriro watse’, ‘Ganyobwe’ ndetse na ‘Ndagutegereje cyane’ yasorejeho.
Muri iki gitaramo hari umwanya wo gupima ku buntu virusi itera sida n’izindi ndwara, hakanatangwa inyigisho zitandukanye zifasha abaturage kubungabunga ubuzima bwabo.
By’umwihariko hatangiwemo ubutumwa bujyanye no kwirinda indwara ya Coronavirus imaze iminsi ihitana abantu mu bice bitandukanye by’Isi by’umwihariko mu Bushinwa cyane ko ari naho yatangiriye.
Biteganyijwe igitaramo nk’iki kiza kubera no mu karere ka Musanze mu Majyaruguru kuri uyu we Kane tariki 27 Gashyantare 2020 ndetse no mu Mujyi wa Kigali kuri uyu wa Gatandatu tariki ya 29 Gashyantare 2020 muri Kigali Car Free Zone.
",https://m.igihe.com/imyidagaduro/article/abahanzi-bakomeye-basusurukije-abanya-rubavu-mu-gitaramo-cya-tour-du-rwanda,Culture
Joeboy watumiwe muri Kigali Jazz Junction yageze mu Rwanda,"Umuhanzi wo muri Nigeria Joseph Akinfenwa Donus umaze kwamamara nka Joeboy yageze mu Mujyi wa Kigali aho ategerejwe mu gitaramo cya Kigali Jazz Junction gisoza Gashyantare 2020.
Umuhanzi wo muri Nigeria Joseph Akinfenwa Donus umaze kwamamara nka Joeboy yageze mu Mujyi wa Kigali aho ategerejwe mu gitaramo cya Kigali Jazz Junction gisoza Gashyantare 2020.
Mu ijoro ryo kuri uyu wa Gatatu tariki 26 Gashyantare 2020 nibwo Joe Boy yageze ku Kibuga Mpuzamahanga cy’Indege cya Kigali i Kanombe.
Igitaramo cya Kigali Jazz Junction giteganyijwe ku wa Gatanu tariki 28 Gashyantare 2020. Cyatumiwemo Joeboy uzafatanya na Davis D ugezweho muri iyi minsi kubera indirimbo ye “Dede” na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga.
Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?” na ""Ibanga"" aherutse gushyira hanze.
Joeboy ni umwe mu bahanzi bagezweho cyane muri Afurika muri iki gihe ndetse mu banyabirori bo muri Kigali baramuzi cyane kuko indirimbo ze zidasiba gucurangwa mu tubyiniro dutandukanye yaba muri Kigali no hanze yayo. Indirimbo ze zamamaye cyane mu 2019. Aririmba cyane Afro Pop na R&B.
Uyu musore w’imyaka 22, yavukiye mu Mujyi wa Lagos muri Nigeria ku wa 21 Gicurasi 1997, akaba ari umwanditsi n’umuririmbyi. Abarizwa mu nzu ifasha abahanzi ya Gorilla Sauce Ent. Banku Music.
Yize muri Kaminuza ya Lagos izwi nka UNILAG aho yakuye impamyabumenyi mu bijyanye n’imicungire y’abakozi.
Joeboy yatangiye kuririmba ubwo yari afite imyaka 16. Ku myaka 17 akora indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria. Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy yageze mu Rwanda abisikana n’Umuraperi Jidenna Theodore Mobisson [Jidenna] na we wo muri Nigeria uheruka kuhataramira tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
Amafoto: Umurerwa Delphin
",https://m.igihe.com/imyidagaduro/article/joeboy-watumiwe-muri-kigali-jazz-junction-yageze-mu-rwanda,Culture
James na Daniella n’abo bazafatanya bahishuye aho bageze imyiteguro y’igitaramo “Mpa Amavuta Live Concert”,"Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella bateguye igitaramo gikomeye kizabera muri Kigali Arena.
Benshi bari bamaranye imyaka icyifuzo cyo kubona couple z’abaramyi zizwi mu muziki uhimbaza Imana zahuriye mu gitaramo kimwe. Izo nzozi zigiye kuba impamo, ibyifuzo bigiye gusubizwa binyuze muri James na Daniella bateguye igitaramo gikomeye kizabera muri Kigali Arena.
Kuri uyu wa Gatatu tariki 26 Gashyantare 2020 ahazabera iki gitaramo habereye ikiganiro n’abanyamakuru bari kumwe na bamwe mu bahanzi bazabafasha barimo; Kavutse Olivier, Maya Fabrice, Papi Clever, Ben Serugo na Nkomezi Prosper.
Aba bahanzi bose bijeje abanyamakuru kuzakorera abakunzi babo igitaramo cy’amateka.
James asubiza umunyamakuru wari umubajije niba atari igitaramo cy’abashakanye gusa yagize ati ”Kuba abakundana ari bo bazacyitabira ni agace gato, ni igitaramo cyo kuramya no guhimbaza Imana, nutarubatse agomba kuzaza kwiga kuko kizanamurikirwamo album ibyo byose bireba n’abatubatse.”
James yavuze ko iki gitaramo kizatangira saa cyenda z’amanywa aho imiryango izaba ifunguye saa munani z’amanywa, saa munani n’igice kugeza saa cyenda bazaba bari gusenga, saa cyenda umuhanzi wa mbere azaba ageze ku rubyiniro kuko igitaramo kizarangira saa moya z’umugoroba.
Maya Fabrice mu kiganiro n’abanyamakuru yashimiye Imana ko igitaramo cya mbere cya James na Daniella kigiye kubera muri Kigali Arena.
Ari James na Daniella cyangwa abahanzi bazafatanya bavuze ko imyiteguro y’iki gitaramo bayigeze ku musozo ku buryo biteguye kuzashimisha abazitabira iki gitaramo.
James na Daniella bafite igikundiro cyo ku gasongero mu bihebeye ibihangano byo kuramya no guhimbaza Imana, bateguye igitaramo gikomeye bahurijemo couple z’abaramyi zikunzwe mu gihugu.
Iki gitaramo cyiswe “Mpa Amavuta Live Concert” gitegerejwe kubera muri Kigali Arena ku wa 1 Werurwe 2020.
James na Daniella bagiteguye bagamije kumurika album yabo ya mbere bise “Mpa Amavuta’’ izaba iriho indirimbo umunani.
Cyatumiwemo abahanzi bakomeye barimo andi ma-couple azwi cyane mu muziki wo kuramya Imana arimo iya Ben na Chance; Tuyizere Papi Clever na Ingabire Dorcas; Maya na Fabrice na Amanda Fung na Kavutse Olivier babarizwa muri Beauty for Ashes.
Abazacyitabira kandi bazataramirwa n’abahanzi barimo Prosper Nkomezi uri mu bafite igikundiro, René Patrick, Ndayisenga Esron wamamaye muri True Promises na Gaby Kamanzi.
Couple ya James Rugarama na Daniella Mukiza ifitanye abana babiri. Ni imwe mu zakoze umuziki ukabasha kugera ku kigero nk’icyo uyu munsi bariho. Bavuga ko kuba indirimbo zabo ziri kwamamara cyane mu buryo bwihuse ari ubushake bw’Imana n’amasengesho yabo adasiba.
Mu minsi ishize babwiye IGIHE ko babanye igihe kinini babitsanya amabanga, nyuma bafata umwanzuro wo kugirana umubano w’urukundo no kuririmbana nka Couple.
Ni ku nshuro ya mbere James na Daniella bagiye gukorera igitaramo mu Rwanda, gusa si cyo cya mbere bakoze kuva batangiye umuziki kuko hari icyo bakoreye muri Uganda mu mpera za 2017.
Kwinjira muri “Mpa Amavuta Live Concert” ku bazagura amatike mbere ni 3 000 Frw, 15 000 Frw na 30 000 Frw ku bazagura amatike mbere mu gihe abazayagurira ku muryango bizaba ari 5 000 Frw, 10 000 Frw na 20 000 Frw.
",https://m.igihe.com/imyidagaduro/article/james-na-daniella-n-abo-bazafatanya-bahishuye-aho-bageze-imyiteguro-y-igitaramo,Culture
Abazitabira igitaramo cya Kigali Jazz Junction bakoresheje Move bagabanyirijwe ibiciro by’ingendo ,"Abazitabira igitaramo cya Kigali Jazz Junction cyatumiwemo umuhanzi wo muri Nigeria Joseph Akinfenwa Donus umaze kwamamara nka Joeboy bakoresheje imodoka z’uruganda rwa Volkswagen, zikora mu buryo bwa Move bamaze kugabanyirizwa ibiciro by’ingendo.
Abazitabira igitaramo cya Kigali Jazz Junction cyatumiwemo umuhanzi wo muri Nigeria Joseph Akinfenwa Donus umaze kwamamara nka Joeboy bakoresheje imodoka z’uruganda rwa Volkswagen, zikora mu buryo bwa Move bamaze kugabanyirizwa ibiciro by’ingendo.
Igitaramo cya Kigali Jazz Junction iteganyijwe ku wa Gatanu tariki 28 Gashyantare 2020 izaririmbamo umunya Nigeria Joeboy, Davis D na Niyo Bosco.
Abategura iki gitaramo bamaze gutangaza ko buri muntu uzakitabira akoresheje Move Ride azagabanyirizwa 10% y’amafaranga y’urugendo.
Uburyo bwa ‘Move’ bufasha abakeneye gutega imodoka zarwo mu Mujyi wa Kigali, bakishyura bitewe n’intera bagenze.
Kugira ngo ubashe gukora ingendo mu modoka zitandukanye za Volkswagen zirimo Polo, Passat na Teramont bigusaba kubanza gushyira muri telefoni yawe yaba ikoresha Android cyangwa iOS, ‘application’ ya ‘Move’.
Usabwa kubanza gufungura konti ukoresheje e-mail cyangwa nimero yawe ya telefoni (Sign up), ubundi gahita winjiramo (Log in).
Iyo birangiye uhabwa umwanya wuzuzamo aho uherereye n’aho wifuza kujya, ubundi bakakwereka ubwoko bw’imodoka zihari n’ikiguzi cy’urugendo bigendana bitewe n’ubwoko bw’imodoka ukeneye n’intera ushaka kugenda, wowe ukihitiramo iyo ushaka.
Urugendo rwishyurwa ku munota cyangwa ibilometero, kandi mu kwishyura hifashishwa amafaranga yoherezwa kuri telefoni igendanwa cyangwa ikarita ya banki. Ku munsi abasaga 120 bakoresha ‘Move Ride’ mu ngendo zabo zitandukanye.
Muri iki gitaramo cya Jazz Junction hazataramira Davis D ugezweho muri iyi minsi kubera indirimbo ye “Dede” ndetse na Niyo Bosco wagaragaje ko nubwo afite ubumuga bwo kutabona impano ye y’umuziki ari ikirenga.
Kuri ubu Niyo Bosco agezweho mu ndirimbo ye ya mbere yasohoye mu minsi ishize akayita “Ubigenza ute?”
Joeboy yatangiye kuririmba ubwo yari afite imyaka 16. Ku myaka 17 yakoze indirimbo ye ya mbere yise ‘Gbeseyin’. Yasubiyemo ‘Shape of You’ ya Ed Sheeran yakirwa neza ndetse inatumbagiza izina rye ku rwego ruhambaye.
Uyu muhanzi akimara kuririmba iyi ndirimbo ya Sheeran, yahise yemererwa na Mr Eazi ubufasha ndetse anamusinyisha mu nzu ye ifasha abahanzi ya Eazi’s ""Banku"" Music.
Mu ndirimbo yakoze zamenyekanye harimo ‘Baby’, ‘Beginning’, ‘All of You’ n’izindi nyinshi zatumye muri iki gihe abarirwa mu bahanzi bahagaze neza muri Nigeria.
Amaze gukora album imwe yise ‘Love & Light’. Joeboy aherutse gusohoka ku rutonde rwa BBC rw’abahanzi bo kwitega mu 2020.
Joeboy agiye kuza mu Rwanda abisikana n’Umuraperi Jidenna Theodore Mobisson [Jidenna] nawe wo muri Nigeria uheruka gutaramira mu Rwanda tariki 29 Ugushyingo 2019 mu gitaramo cyitabiriwe mu buryo bukomeye cyabereye muri Kigali Conference and Exhibition Village hazwi nka Camp Kigali.
",https://m.igihe.com/imyidagaduro/article/abazitabira-igitaramo-cya-kigali-jazz-junction-bakoresheje-move-bagabanyirijwe,Culture
Yvan Buravan yasabye RIB gukurikirana umutekamutwe wamwiyitiriye uri kwiba abantu,"Burabyo Yvan wamenyekanye cyane mu muziki w’u Rwanda nka Yvan Buravan kuri ubu uri kubarizwa ku mugabane w’u Burayi yasabye Ubugenzacyaha bw’u Rwanda gukurikirana umutekamutwe wamwiyitiriye akaba ari kwiba abantu.
Burabyo Yvan wamenyekanye cyane mu muziki w’u Rwanda nka Yvan Buravan kuri ubu uri kubarizwa ku mugabane w’u Burayi yasabye Ubugenzacyaha bw’u Rwanda gukurikirana umutekamutwe wamwiyitiriye akaba ari kwiba abantu.
Uyu mutekamutwe utaramenyekana ari kwifashisha imbuga nkoranyambaga yiyita Yvan Buravan ubundi akabwira abakunzi b’uyu muhanzi ko hari umushinga w’indirimbo ari gukorana na Diamond bityo akeneye ubufasha bwabo.
Uyu mutekamutwe abinyujije kuri Facebook yagize ati”Yvan Buravan ndabasuhuje kandi mbashimiye mbikuye ku mutima urukundo mukomeje kunyereka. Ariko ndamenyesha abafana banjye bw’umwihariko abakunzi banjye ko mfitanye umushinga na Diamond none nkaba mbasaba inkunga”.
Uwo mutekamutwe yanashyizeho nimero za telefone, asaba abamukurikira kumwoherereza ubufasha.
Uyu muhanzi akimara kubona ubu butumwa yahise abimenyesha Ubugenzacyaha bw’u Rwanda abasaba ko umuntu uri gukoresha iyi nimero yakurikiranwa cyane ko yamwiyitiriye kandi akomeje kwiba abantu ibyabo.
Yagize ati ""Niba ari MTN cyangwa RIB ndabasaba kunkiza iyi nimero n’uyikoresha kuko si njyewe, nagiye numva inkuru nyinshi mbi z’abibeshye ko ari njyewe uyikoresha.""
Yvan Buravan ari ku mugabane w’Uburayi nyuma yuko tariki 14 Gashyantare 2020 yataramiye muri Suède, nyuma y’igitaramo akaba yarakomeje gahunda ze bwite mbere yuko agaruka mu Rwanda.
Yvan Buravan yasabye RIB gukurikirana umutekamutwe wamwiyitiriye
IF IT'S @MTNRwanda or @RIB_Rw help me out with that number and its owner please! It is not me, and I have heard alot of bad stories, that happen to people that think it is the real ""Yvan Buravan"" pic.twitter.com/dgSzfyyigP
— Yvan Buravan (@buravan250) February 25, 2020
",https://m.igihe.com/imyidagaduro/article/yvan-buravan-yasabye-rib-gukurikirana-umutekamutwe-wamwiyitiriye-uri-kwiba,Culture
TMC yerekeje muri Leta Zunze Ubumwe za Amerika,"Mujyanama Claude uzwi nka TMC wo mu itsinda rya Dream Boys ku mugoroba wo kuri uyu wa Kabiri tariki 25 Gashyantare 2020 yerekeje muri Leta Zunze Ubumwe za Amerika bibyutsa amarangamutima y’abatekereza ko agiye ubutazagaruka akaba atumye itsinda rigiye gusenyuka.
Mujyanama Claude uzwi nka TMC wo mu itsinda rya Dream Boys ku mugoroba wo kuri uyu wa Kabiri tariki 25 Gashyantare 2020 yerekeje muri Leta Zunze Ubumwe za Amerika bibyutsa amarangamutima y’abatekereza ko agiye ubutazagaruka akaba atumye itsinda rigiye gusenyuka.
Kuva mu minsi ishize umwuka wagiye uba mubi mu itsinda rya Dream Boys, abakurikiranira hafi iby’umuziki bagahamya ko iri tsinda riri mu marembera.
Uyu mwuka wazamutse ubwo TMC yari amaze kumurika igitabo cy’ubushakashatsi yari yarakoze arangiza icyiciro cya gatatu cya Kaminuza. Iki gihe mu kiganiro na IGIHE yavuze ko yifuza gukomeza amasomo ye ariko byaba byiza akiga hanze y’u Rwanda.
Nyuma y’aya magambo abantu banyuranye batangiye kubona ko abagize Dream Boys badahuje intego ndetse bitizwa umurindi nuko nyuma buri wese muri iri tsinda yatangiye kwikorana umuziki ku giti cye.
Platini yahinduye izina yitwa P uyu akaba yarasohoye indirimbo zinyuranye wenyine atari kumwe na TMC mu gihe n’undi nawe hari izo yakoze wenyine.
Muri iyi minsi Platini ari kugaragara wenyine mu kazi ka Tour du Rwanda aho ari gukorana na CANAL+ benshi bari batangiye kwibaza igihatse ibi byose.
 Kugeza ubu TMC yamaze kwerekeza muri Leta Zunze Ubumwe za Amerika, hakaba hari n’amakuru ahamya ko uyu muhanzi atazagaruka mu Rwanda ukundi ahubwo agiye gushaka uko yakomerezayo amasomo ye.
Icyakora ubwo yahagurukaga i Kanombe TMC yagiranye ikiganiro kigufi na IGIHE ashimangira ko agiye muri Amerika ariko atagiye burundu.
Uyu muhanzi yagize ati” Ngiye muri Amerika muri gahunda zanjye, mugenzi wanjye Platini arabizi yewe ntanikibazo na kimwe gihari.”
Yakomeje agira ati” Gahunda zanjye nizirangira nzagaruka kandi si cyera, wenda bizanafata icyumweru kimwe.”
Gusa nubwo TMC avuga ko atagiye guhera muri Amerika ku mbuga nkoranyambaga benshi siko babifata bitewe nuko umwuka wari uhagaze mu itsinda.
Dream Boys ni itsinda ry’umuziki rigizwe n’abasore babiri aribo Mujyanama Claude uzwi nka TMC ndetse na Nemeye Platini wamenyekanye nka Platini.
Aba basore bamaze imyaka irenga icumi bakorana umuziki bakunzwe mu ndirimbo zinyuranye cyane ko bafite album zirenga esheshatu zose zamaze gusohoka ndetse bamurikiye abakunzi babo.
Ibitekerezo bya benshi birahamya ko TMC agiye ubutazagaruka
 Nicyo bivuzee!!!KGl back soon👌✌
A post shared by  TMC (@tmcdreamboyz) on Feb 25, 2020 at 9:27am PST
",https://m.igihe.com/imyidagaduro/article/tmc-yavuze-ku-rugendo-rwe-muri-leta-zunze-ubumwe-za-amerika,Culture
Niyo Bosco yashimiye Adrien Misigaro wamufashije gukora indirimbo “Ibanga”,"Niyo Bosco wasohoye indirimbo nshya yise “Ibanga” yashimiye bikomeye Misigaro Adrien wamufashije mu ikorwa ry’iyi ndirimbo.
Niyo Bosco wasohoye indirimbo nshya yise “Ibanga” yashimiye bikomeye Misigaro Adrien wamufashije mu ikorwa ry’iyi ndirimbo.
Uyu muhanzi ukomeje kwigarurira imitima ya benshi mu kiganiro na IGIHE yagize ati” Ndashimira Adrien Misigaro, ku bufasha yampaye mu ikorwa ry’iyi ndirimbo yaramfashije ndamushimira cyane.”
Uyu muhanzi ntabwo nyigeze atangaza ubwoko bw’impano Misigaro yamuhaye.
Niyo Bosco yongeye gusaba Abanyarwanda kumukundira impano afite mu muziki aho kumugirira impuhwe kubera ikibazo afite cyo kuba afite ubumuga bwo kutabona.
Ati” Ndabasaba ko bakumva ibihangano byanjye bagakunda impano yanjye ntibankundire ibindi cyangwa ngo bumve ko bankunze kubera impuhwe z’ikibazo mfite.”
Adrien Misigaro washimiwe cyane na Niyo Bosco ni umuhanzi w’indirimbo zo kuramya no guhimbaza Imana utuye muri Leta Zunze Ubumwe za Amerika.
Indirimbo “Ibanga” ya Niyo Bosco ikubiyemo ubutumwa bukangurira abantu kugira ibanga, agaragazamo ingaruka zikunze kuba ku bantu batarigira.
Mu nyikirizo y’iyi ndirimbo uyu muhanzi agira ati”Ibanga ni igihamya cyemeza ko uri umwizerwa, kugira ibanga nibyo bishimangira ubupfura bwawe. Uko waba uri kose utagira ibanga amagambo uvugwa niyo menshi kurusha ayo avuga! Jya uvuga uziga […].”
Niyokwizerwa Bosco wamenyekanye nka Niyo Bosco ni umusore w’imyaka 20 y’amavuko ukora umuziki ariko afite ubumuga bwo kutabona.
Iyi ndirimbo ye nshya mu buryo w’amajwi yakorewe muri Uno Record ikorwa na Producer witwa Santana mu gihe amashusho yayo yafashwe akanatunganywa na Bagenzi Bernard uri mu bagezweho muri iyi minsi.
Ikiganiro na Niyo Bosco washimiye bikomeye Adrien Misigaro wamufashije mu ndirimbo ""Ibanga""
Indirimbo ""Ibanga"" Niyo Bosco aherutse gushyira hanze
",https://m.igihe.com/imyidagaduro/article/niyo-bosco-yashimiye-adrien-misigaro-wamufashije-gukora-indirimbo-ibanga,Culture
Senderi Hit na Intore Tuyisenge basohoye indirimbo bakoze mu rurimi rw’Ikirashi ,"Abahanzi babiri bavuka mu Karere ka Kirehe aribo Senderi Hit na Intore Tuyisenge basohoye indirimbo iririmbwe mu rurimi shami ruzwi nk’Ikirashi mu rwego rwo kumenyekanisha uru rurimi banarurinda kuzimira.
Abahanzi babiri bavuka mu Karere ka Kirehe aribo Senderi Hit na Intore Tuyisenge basohoye indirimbo iririmbwe mu rurimi shami ruzwi nk’Ikirashi mu rwego rwo kumenyekanisha uru rurimi banarurinda kuzimira.
Iyi ndirimbo bayisohoye kuri uyu wa Gatanu tariki 21Gashyantare 2020 ubwo hizihizwaga umunsi mpuzamahanga w’ururimi kavukire. Uyu munsi ukaba warizihirijwe mu Karere ka Kirehe ahahawe umwanya ururimi shami rw’ikinyarwanda rukoreshwa na bamwe mu baturage bo mu Karere ka Kirehe ruzwi nk’Ikirashi.
Abaturage bakoresha uru rurimi bahawe umwanya baganira banabyina imbyino zitandukanye ziririmbwe muri uru rurimi rw’ururashi. Abaturage bahimbawe cyane nyuma yo kumva ko abahanzi babiri bakomoka muri aka Karere babakoreye indirimbo bise Ikirashi aho bafatanyije nabo mu kuyibyina.
Senderi yavuze ko iyi ndirimbo bayikoze bagira ngo bashimire leta ku iterambere imaze kugeza ku baturage bavuga ikirashi.
Yagize ati “Mbere 1994 abaturage bavuga Ikirashi bari babayeho nabi bamwe barwaye imvunja ibirenge bikitambika none ubu batujwe mu midugudu bahabwa agaciro ntabwo bakibayeho nka mbere.”
Yongeyeho ati “Ikindi twayikoze kubera uyu munsi mpuzamahanga w’ururimi kavukire kugira ngo abantu bareke kwibagirwa indimi zacu gakondo.”
Yavuze ko gufata amafaranga yabo bakayasohoramo indirimbo ari ukugira ngo bakomeze guteza imbere uru rurimi kugira ngo rwoye kuzima ahubwo abantu bakomeze baruvuge.
Intore Tuyisenge we yavuze ko bakimara kumenya ko uyu munsi mpuzamahanga uzizihirizwa mu Karere ka Kirehe barebye umusanzu batanga bagasanga bakwiye gukora indirimbo ishishikariza abantu gukomeza kwibuka ururimi rw’Ikirashi.
Ati “Iyo ururimi rutabungabunzwe rurazimira, njye na Senderi twahisemo rero gukora iyi ndirimbo kugira ngo turusigasire. Iyo tuvuze Ikirashi bimfasha kwibuka abakurambere bacu muri aka Karere tuvukamo kuko nirwo bavugaga nubwo twe tutagize amahirwe yo kurumenya neza.”
Tuyisenge yavuze ko bagiye kongera imbaraga mu kurusakaza kugira ngo rumenyekane cyane. Yavuze ko kuri ubu inyinshi mu ndirimbo ze azajya agerageza agashyiramo amagambo make y’ururimi rw’Ikirashi.
Abakuze bakoresha ururimi rw’Ikirashi bafite agahinda baterwa nuko abato batagishaka kurumenya ngo kuko ku ishuri batarukoresha bakibaza uburyo nibasaza ruzakendera bikabababaza.
IGIHE yaganiriye na bamwe mu barukoresha batubwira amagambo amwe namwe n’ibisobanuro byayo mu Kinyarwanda.
Gusuhuzanya mu Kirashi iyo ari mu gitondo bakoresha ‘Murayire ge, haba hacyeye bagakoresha ‘Aganda’ cyangwa ‘Musibire ge’ kubwira umuntu uti “Amakuru ki uvuga Agandi shi, Mwiriwe mute bavuga Mwasiba kurungi. Iyo ushaka kubwira umuntu uti uvuye he bakoresha Waruga hi, muryoherwe ni Munuriwe.
Ibice by’umubiri nk’izuru ryitwa Enyindo, ukutwi ni ugutwi, irisho ni ijisho, urutoki rw’insina ni Engemu, amasaka yitwa umugusha, amashaza akitwa ubushaza, ibishyimbo byitwa ibiharage, ibitoki ni ibitiki ihene ni Embuzi, inka ni Ente.
",https://m.igihe.com/imyidagaduro/article/senderi-hit-na-intore-tuyisenge-basohoye-indirimbo-bakoze-mu-rurimi-rw-ikirashi,Culture
Young Grace yavuze impamvu yabatirishije umwana we muri Kiliziya Gatolika kandi asengera mu rindi dini,"Abayizera Marie Grace wamenyekanye nka Young Grace muri Hip Hop y’u Rwanda, mu minsi ishize yabatirishije umwana we mu Kiliziya Gatolika bitera urujijo abasanzwe bakurikira uyu muraperikazi uzwiho kuba asengera mu itorero ryitwa “River of Joy and Hope Ministries”.
Abayizera Marie Grace wamenyekanye nka Young Grace muri Hip Hop y’u Rwanda, mu minsi ishize yabatirishije umwana we mu Kiliziya Gatolika bitera urujijo abasanzwe bakurikira uyu muraperikazi uzwiho kuba asengera mu itorero ryitwa “River of Joy and Hope Ministries”.
Ku Cyumweru tariki 23 Gashyantare 2020 nibwo Young Grace yabatirishije umwana we Amata Anca Ae’eedah Ai ‘Diamante’ muri Kiliziya Gatolika mu Karere ka Rubavu.
Uku kubatirisha uyu mwana muri Kiliziya Gatolika kwa Young Grace kwateye urujijo abasanzwe bakurikirana uyu muhanzikazi cyane ko asanzwe ari umukirisitu usengera mu itorero riyoborwa n’umushumba Sultan Eric.
Ibi bigaragazwa n’uko mu Ukwakira 2019 uyu muhanzikazi yari yagiye guhesha umugisha umwana we mu itorero asengeramo.
Mu kiganiro na Young Grace yabwiye IGIHE ko we yahisemo kubatirisha umwana we muri Kiliziya Gatolika kuko nawe ariho yaherewe amasakaramentu.
Ati ""Namubatirishije muri Kiliziya Gatolika kuko mu rugo bose ni abakirisitu bo muri kiliziya kandi nanjye ndi umugatolika, muri “River of Joy and Hope Ministries” nsengerayo kuko ahantu hose bavuga Imana bemera Yezu nahasengera ariko ndi umugatolika wemewe.”
Mu Ukwakira 2012 Young Grace yari yinjiye muri Islam, ahita ahabwa izina rya Housna. Icyo gihe yatangaje ko yinjiye muri Islam nyuma y’inyigisho yahawe na bamwe mu nshuti ze bo muri iri dini akumva ziramunyuze akemera guhinduka.
Guhera mu 2016 uyu muraperikazi yaje kuva muri Islam ajya muri “River of Joy and Hope Ministries”.
",https://m.igihe.com/imyidagaduro/article/impamvu-young-grace-yabatirishije-umwana-muri-kiliziya-gatolika-asengera-river,Culture
USA: Harvey Weinstein wamamaye mu gutunganya filimi yahamijwe ibyaha byo gufata ku ngufu,"Urukiko rukuru rwo muri Leta ya New York muri Leta Zunze Ubumwe za Amerika, rwahamije Harvey Weinstein wamamaye mu gutunganya filimi muri Hollywood ibyaha byo gufata ku ngufu abagore n’abakobwa yakinishaga filimi.
Urukiko rukuru rwo muri Leta ya New York muri Leta Zunze Ubumwe za Amerika, rwahamije Harvey Weinstein wamamaye mu gutunganya filimi muri Hollywood ibyaha byo gufata ku ngufu abagore n’abakobwa yakinishaga filimi.
Urukiko rukuru rwo muri Leta ya New York rwamuhamije icyaha cyo mu rwego rwa mbere cyo guhatira imibonano yo mu kanwa, Miriam Harey wari umwungirije mu bijyanye no gutunganya filimi mu 2006.
Ni icyaha gihanishwa igihano kuva ku myaka itanu kugeza kuri 25 y’igifungo. Hari ikindi cyaha yahamijwe cy’umugore yafatiye muri Hotel y’i New York mu 2013 gihanishwa igihano kitari munsi y’imyaka ine.
Icyakora Weinstein w’imyaka 67 y’amavuko yahanaguweho ibindi byaha bitatu birimo bibiri bikomeye byo mu rwego rwa mbere byashoboraga gutuma afungwa burundu. Nyuma y’urubanza uwo mugabo yasubijwe mu buroko gufungwa by’agateganyo mu gihe ategereje isomwa ry’urubanza ku Itariki 11 Werurwe 2020.
Aracyakurikiranyweho ibyaha by’abagore babiri bo muri leta ya Los Angeles yafashe ku ngufu mu 2013. Abagore barenga 80 barimo ibyamamare mu gukina filimi n’abana bamusabaga ubufasha ngo abagire ibyamamare bashinja uyu mugabo kubakorera ihohoterwa rishingiye ku gitsina.
Gukurikiranwa k’uyu mugabo byatijwe umurindi n’ubukangurambaga bwiswe MeToo bukangurira abagore kujyana mu butabera abagabo bakomeye bitwaza icyo bari cyo bagahohotera abagore.
Weinstein yamenyakanye cyane muri filimi yiswe Pulp Fiction yo mu 1994 ivuga ku byaha by’ubujura, iyitwa The English Patient yo mu 1996 na Shakespeare in Love 1998 zombi zivuga ku rukundo.
Haleyi, wakoraga kuri imwe mu mateleviziyo Weinstein yavuze ko yamuhohoteye ubwo yamutumiraga mu nzu ye iri Manhattan. Yatanze ubuhamya avuga ko yamujyanye ku buriri akamwikubaho. Ni mu gihe Mann yavuze ko yamusuzuguraga cyane mu mubano wabo utarimo imibonano mpuzabitsina kugeza ubwo amufashe ku ngufu mu 2013.
Michelle Simpson Tuegel uhagarariye abahohotewe, mu rukiko yavuze ko yizeye ko n’abandi bagore barakomeza kuzana abakora ihohotera rishingiye ku gitsina mu nkiko.
Ati ""Imbaraga umuntu yaba afite zose turi mu bihe bishya. igihe cya #MeToo kije gutamaza abakoresha imbaraga bafite mu guhohotera abagore.""
Miriam Haley ubu ufite imyaka 42 y’amavuko avuga ko yahohotewe na Harvey ytwaje kumufasha kuguma mu kazi ke ko kumwungiriza. Yamufashe ku ngufu ku itariki 10 Nyakanga 2006.
",https://m.igihe.com/imyidagaduro/sinema/article/usa-harvey-weinstein-wamamaye-mu-gutunganya-filimi-yahamijwe-ibyaha-byo-gufata,Culture
U Butaliyani: Umuntu wa karindwi yishwe na Coronavirus,"Ubuyobozi bw’u Butaliyani bwatangaje ko abantu barindwi aribo bamaze guhitanwa n’icyorezo cya Cronavirus, gikomeje guhitana benshi mu Bushinwa ariko cyageze no mu Burayi.
Ubuyobozi bw’u Butaliyani bwatangaje ko abantu barindwi aribo bamaze guhitanwa n’icyorezo cya Cronavirus, gikomeje guhitana benshi mu Bushinwa ariko cyageze no mu Burayi.
Ubuyobozi bw’u Butaliyani bwatangaje kuri uyu wa Mbere ko bwahagaritse amashuri, za kaminuza, inzu ndangamurage n’ibindi bikorwa bihuriza abantu hamwe nk’imikino y’umupira w’amaguru n’ibikorwa ndangamuco.
Ibiro ntaramakuru by’u Butaliyani, Ansa byatangaje ko umuntu wa karindwi yazize iyi ndwara, ikomeje kwibasira u Butaliyani bw’amajyaruguru.
Byatangajwe ko umuntu witabye Imana ari umugabo w’imyaka 80, wajyanwe mu bitaro mu cyumweru gishize mu mujyi wa Lodi, kubera indwara y’umutima nk’uko Reuters yabitangaje. Abaganga bavuga ko ashobora kuba yarandujwe Coronavirus n’undi murwayi.
Umubare w’abarimo guhitanwa n’iyi ndwara ukomeje kwiyongera, mu gihe umuntu wa mbere wahitanwe na Cornavirus mu Butaliyani yapfuye ku wa Gatanu.
Abayobozi bavuga ko mu Bushinwa abantu bamaze kwandura ari 77 269 naho abanduye hanze yabwo ni 2 271. Abamaze guhitanbwa nayo ni 2 596, barimo 33 bamaze kugwa mu mahanga.
Kugeza ubu abantu bamaze gukira ni 24 854.
",https://m.igihe.com/imyidagaduro/article/u-butaliyani-umuntu-wa-karindwi-yishwe-na-coronavirus,Culture
Itorero ry’igihugu Urukerereza ryakiriye abanyempano 100 bashya,"Nyuma yo kuzenguruka igihugu hashakishwa abanyempano bashya bo kwinjira mu itorero ry’Igihugu Urukerereza bikarangira habonetse 151, kuri iki Cyumweru tariki 23 Gashyantare 2020 i Kabuga aho bari gukorera umwiherero, hatoranyirijwe 100 bamaze kwinjizwa muri iri torero.
Nyuma yo kuzenguruka igihugu hashakishwa abanyempano bashya bo kwinjira mu itorero ry’Igihugu Urukerereza bikarangira habonetse 151, kuri iki Cyumweru tariki 23 Gashyantare 2020 i Kabuga aho bari gukorera umwiherero, hatoranyirijwe 100 bamaze kwinjizwa muri iri torero.
Ijonjora ry’abanyempano ijana bazajya mu mwiherero w’Itorero Urukerereza ryabaye kuri iki Cyumweru i Kabuga aho bari bamaze iminsi mu mwiherero.
Bitunguranye umusaza w’imyaka 51 witwa Ntahontuye Jean Marie wo mu Murenge wa Cyumba mu karere ka Gicumbi ucuranga umuduri, yagaragaye mu bahataniraga kwinjira mu itorero ry’igihugu Urukerereza ndetse birangira anatsinze.
Mu itorero ry’Igihugu Urukerereza bashakaga abanyempano mu byiciro bitanu aribyo abakaraza, intore, abaririmbyi, abacurangisha ibikoresho gakondo n’imbyino z’abakobwa.
Aba banyempano 100 binjiye mu itorero ry’igihugu Urukerereza bari mu mwiherero w’iminsi itanu ugamije kubafasha gusobanukirwa icyerekezo cy’Itorero binjiyemo n’icy’Igihugu muri rusange, ukazasozwa ku wa Gatatu tariki 26 Gashyantare 2020.
Kuri uyu wa Mbere tariki 24 Gashyantare 2020 bari kumwe na Mutangana Steven uyobora ishami ry’Umuco muri Minisiteri y’Urubyiruko n’Umuco, basuye Urwibutso rwa Jenoside yakorewe Abatutsi ku Gisozi, banasura Ingoro y’amateka y’urugamba rwo guhagarika Jenoside yakorewe Abatutsi mu 1994.
",https://m.igihe.com/imyidagaduro/article/itorero-ry-igihugu-urukerereza-ryabonye-abanyempano-bashya-barimo-umusaza-w,Culture
Ibidasanzwe byaranze Miss Nishimwe Naomie ubwo yigaga mu mashuri yisumbuye,"Nishimwe Naomie yambitswe ikamba rya Miss Rwanda 2020, izina ry’uyu mukobwa ryabaye ikimenyabose ritera ibyishimo abo mu muryango we inshuti n’abamumenyeye mu irushanwa, ku ishuri aho uyu mukobwa yize ho biba ibindi.
Nishimwe Naomie yambitswe ikamba rya Miss Rwanda 2020, izina ry’uyu mukobwa ryabaye ikimenyabose ritera ibyishimo abo mu muryango we inshuti n’abamumenyeye mu irushanwa, ku ishuri aho uyu mukobwa yize ho biba ibindi.
Nyuma yuko hamenyekanye Nyampinga w’u Rwanda 2020, twifuje kumenya uyu mukobwa guhera mu bwana maze biba ngombwa ko tujya ku ishuri aho yarangirije amashuri yisumbuye tugirana ikiganiro n’ubuyobozi bw’ikigo ndetse n’abanyeshuri babanye nawe.
Sibomana Alphonse, umuyobozi w’ishuri rya Glory Secondary School aho Nishimwe Naomie yize kuva mu wa kabiri w’amashuri yisumbuye kugeza arangije muri MEG (Maths-Economics-Geography) mu mwaka wa 2019, yabwiye IGIHE ko batatunguwe nuko uyu mukobwa yegukanye ikamba rya Miss Rwanda cyane ko ari umukobwa mwiza, uzi ubwenge kandi w’intangarugero mu myitwarire.
Yavuze ko Nishimwe ari umukobwa uzi kuvugira mu ruhame, bikaba imwe mu ndangagaciro zigishwa abanyeshuri babo kugira ngo bazagire icyo bigezaho mu buzima.
Yagize ati”Twe tugira Ministeri zitandukanye, harimo iy’umuco na siporo kenshi rero bakunda kugira amarushanwa y’abanyempano atuma abana bitinyuka bakagaragaza impano zabo, ishinzwe gutegura abanyeshuri kuzavamo abayobozi beza b’ejo hazaza iyi ikaba urebye ifasha abanyeshuri gutinyuka kuvugira mu ruhame, n’izindi. ”
Uyu muyobozi yavuze ko ubumenyi Nishimwe Naomie yakuye muri iri shuri aribwo bwamufashije no mu rugendo rwe rwo kuba Nyampinga w’u Rwanda.
Sibomana yabwiye IGIHE ko uyu mukobwa ubusanzwe imico ye yari nta makemwa ku ishuri cyane ko nta kosa yari yagafatiwemo iryo ariryo ryose ryari gutuma yatumwa nk’umubyeyi cyangwa akirukanwa.
Ati “Naomie yize hano kuva mu wa kabiri w’amashuri yisumbuye kugeza arangije, yari umukobwa uzwiho gusetsa cyane, nta makosa yakunze kumuranga mu buzima bwe bwo ku ishuri.”
Yavuze ko uyu mukobwa yari afite imyitwarire myiza ku buryo abarezi n’abanyeshuri bagenzi be babimukundiraga ndetse byatumye banamuba hafi mu rugendo rwe rwo kwiyamamariza kuba Nyampinga w’u Rwanda.
Mu bijyanye n’amasomo, umuyobozi w’iri shuri yavuze ko uyu mukobwa yatsindaga neza, ati” Dufite amanota tugenderaho twimura abanyeshuri, Naomie ntiyigeze asibira n’umunsi wa rimwe, urumva ko yatsindaga.”
Umuyobozi w’ikigo Nishimwe Naomie yizeho yavuze ko bakimenya ko uyu mwana ari muri Miss Rwanda bakanguriye abanyeshuri kumushyigikira yaba mu buryo bwo kumutora ndetse n’ubundi bwose bushoboka.
Isheja Ricky Junior uhagarariye abandi banyeshuri muri Glory Secondary School yabwiye IGIHE ko uyu mukobwa yari umuntu usetsa kandi uzi kubana n’abantu ku buryo ari umwe mu bari bishimiwe cyane mu kigo.
Ati “Nishimwe Naomie yari umukobwa ukunda gusetsa cyane, nimwiza cyane twamufataga nk’uwa mbere mu burang. Nibyadutunguye kuba yabaye Miss Rwanda.”
Umukundwa Keilla bucura bwo kwa Nishimwe Naomie na we wiga muri iki kigo mukuru we yanyuzemo, yabwiye IGIHE ko bishimiye cyane iyi ntsinzi.
Umukundwa wiga mu wa kane HEG (History-Economics -Geography) yavuze ko yaba mu rugo ndetse no ku ishuri bishimiye gutsinda kwa mukuru we wegukanye ikamba rya Miss Rwanda 2020.
Ku ishuri yigagaho Nishimwe Naomie azwi nk’umukobwa w’uburanga ariko usetsa cyane ku buryo abanyeshuri hafi ya bose bari bamuzi.
Nishimwe Naomie si we wa mbere wegukanye ikamba rya Miss Rwanda avuye muri iki kigo cya Glory Secondary School cyane ko mu 2015 havuye na Kundwa Doriane.
Usibye aba bakobwa begukanye ikamba rya Nyampinga w’u Rwanda ariko iki kigo kibitse andi Makamba nk’irya Lynca Akacu wabaye igisonga cya kabiri cya Nyampinga w’u Rwanda mu mwaka wa 2015.
Aha hize kandi Marie d’Amour Uwase Rangira wabaye igisonga cya gatatu cya Miss Rwanda 2016, Ndahiro Liliane wabaye Miss Congeneniality 2018 na Gaju Anitha witabiriye Miss Rwanda 2019.
",https://m.igihe.com/imyidagaduro/article/ibidasanzwe-byaranze-miss-nishimwe-naomie-ubwo-yigaga-mu-mashuri-yisumbuye,Culture
Miss Uwimana w’i Burundi yatunguwe n’ibirori bya Miss Rwanda abigereranya na Miss Universe,"Miss University Africa Burundi, Uwimana Dative, witabiriye irushanwa rya Nyampinga w’u Rwanda 2020, yanyuzwe n’ibirori yabonye avuga ko agereranyije ntaho bitaniye n’ibyo ajya abona bya Miss Universe.
Miss University Africa Burundi, Uwimana Dative, witabiriye irushanwa rya Nyampinga w’u Rwanda 2020, yanyuzwe n’ibirori yabonye avuga ko agereranyije ntaho bitaniye n’ibyo ajya abona bya Miss Universe.
Ku wa Gatandatu tariki 22 Gashyantare 2020 nibwo habaye ibirori byo gutora Nyampinga w’u Rwanda 2020 ikamba ryambitswe Nishimwe Naomie imbere y’abafana benshi.
Ibi birori byari byitabiriwe n’abakobwa bafite amakamba y’ubwiza mu bihugu bitandukanye bifuje kwitabira Miss Rwanda ndetse banayikurikiranye imbonankubone.
Uwimana Dative Miss University Africa 2019 wari waturutse i Burundi mu kiganiro na IGIHE yagize ati ”Ibirori byari bimeze neza, urwego abategura irushanwa bagezeho ni ibintu byiza cyane, ni ikintu cyantangaje wagira ngo ni Miss Universe.”
Uyu mukobwa icyakora nubwo yashimye urwego rw’imitegurire n’uburyo iri rushanwa ryagenze yavuze ko ikintu cyazitonderwa ubutaha ari ikijyanye n’umwanya kuko byakererewe.
I Burundi aho uyu mukobwa aturuka baheruka gutora Nyampinga mu 2017 guhera 2018 kugeza ubu ntawo barongera gutora umukobwa uhiga abanda uburanga ku rwego rw’Igihugu.
Ibi birori byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Usibye Uwimana hari na Nyampinga wa Tanzania, Sylivia Sebastian, watowe mu 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
Ikiganiro na Uwimana Dative wari waturutse i Burundi
",https://m.igihe.com/imyidagaduro/article/wagira-ngo-yari-miss-universe-miss-uwimana-dative-waturutse-i-burundi-avuga,Culture
Abanyarwanda basogongejwe ku muco wo muri Sénégal mu gitaramo kidasanzwe (Amafoto),"Abahanzi babiri bo muri Senegal, Faada Freddy na N’Dongo D basusurukije abitabiriye igitaramo Live & Unplugged cyabereye i Kigali, cyibanda ku kugaragaza umuco wo muri Senegal, mu burengerazuba bwa Afurika.
Abahanzi babiri bo muri Senegal, Faada Freddy na N’Dongo D basusurukije abitabiriye igitaramo Live & Unplugged cyabereye i Kigali, cyibanda ku kugaragaza umuco wo muri Senegal, mu burengerazuba bwa Afurika.
Iki gitaramo cyabaye kuri uyu wa Gatandatu muri Kigali Conference and Exhibition Village hamenyerewe nka Camp Kigali, cyatangiye saa moya z’umugoroba kirangira ahagana saa yine, cyitabirwa cyane cyane n’umubare munini w ’abanyamahanga.
Habanje DJ Juls ashyushya abari aho binyuze mu miziki yavangaga, irimo indirimbo nyarwanda n’inyamahanga, akanyuzamo agashyiramo izo muri Senegal by’umwihariko.
Nyuma ya DJ Juls hajeho itsinda Daara J Family rigizwe n’abagabo babiri, Faada Freddy na N’Dongo D. Ni itsinda rizwiho kurapa, rikomoka muri Senegal.
Iri tsinda ryashimishije abitabiriye iki gitaramo mu ndirimbo nyinshi baririmbye, cyane ko bamaze ku rubyinirino amasaha agera kuri abiri.
Bavuyeho hasubiraho DJ Juls umwanya muto, maze igitaramo gisojwe bakomereza mu kwishimisha.
Amafoto: Dushimimana Ami Pacifique
",https://m.igihe.com/imyidagaduro/muzika/article/abanyarwanda-basogongejwe-ku-muco-wo-muri-senegal-mu-gitaramo-kidasanzwe,Culture
Nishimwe Naomie yegukanye ikamba rya Nyampinga w’u Rwanda 2020 (Amafoto na Video),"Ikamba rya Nyampinga w’u Rwanda 2020 ryambitswe Nishimwe Naomie winjiye mu irushanwa ahagarariye Umujyi wa Kigali, Igisonga cya Kabiri cyabaye Umutesi Denise [No43] naho Igisonga cya mbere ni Umwiza Phionah [No47].
Ikamba rya Nyampinga w’u Rwanda 2020 ryambitswe Nishimwe Naomie winjiye mu irushanwa ahagarariye Umujyi wa Kigali, Igisonga cya Kabiri cyabaye Umutesi Denise [No43] naho Igisonga cya mbere ni Umwiza Phionah [No47].
Nishimwe Naomie yegukanye ikamba rya Nyampinga w’u Rwanda w’umwaka wa 2020, asimbura Nimwiza Meghan wari ufite iriheruka yambitswe muri Gashyantare 2019.
Uyu mukobwa w’imyaka 20 yatowe mu birori byabereye mu Intare Conference Arena i Rusororo ku mugoroba wo ku wa 22 ushyira mu rukerera rwo ku wa 23 Gashyantare 2020. Nishimwe yabaye Nyampinga wa munani utowe mu mateka y’u Rwanda.
Urugendo rwo guhitamo Nyampinga w’u Rwanda rwari rumaze iminsi 64 kuva ku ijonjora ry’ibanze ryabereye mu Karere ka Rubavu ku wa 21 Ukuboza 2019.
Nishimwe yagizwe Nyampinga hagendewe ku kimero n’ubwiza, kugira ubumenyi kurusha abandi ndetse n’umuco nk’imwe mu nkingi z’ubuzima bw’igihugu.
Uyu mukobwa yahiriwe cyane kuko yanagizwe Nyampinga uberwa n’amafoto (Miss Photogenic).
Abakobwa 20 [baje kuvamo umwe] b’ikimero bageze mu cyiciro cya nyuma cy’irushanwa batoranyijwe muri 54 batsinze amajonjora yabereye mu ntara zose z’igihugu aho abagera kuri 400 bari biyandikishije.
Mu byashingiweho batoranya Nyampinga harebwe uburanga (amanota 30%), ubuhanga mu kuvuga (amanota 40%) n’uko umukobwa yiyerekanye (amanota 30%) byose bikagira igiteranyo cy’amanota ijana.
UKO IRUSHANWA RYAGENZE UMUNOTA KU WUNDI:
 	Amafoto y’abakobwa bahawe amakamba
01: 30: NISHIMWE NAOMIE w’imyaka 20 wiyamamarije ku itike y’Umujyi wa Kigali ni we wagizwe Nyampinga w’u Rwanda asimbuye Nimwiza Meghan wari ufite irya 2019.
Mu ijambo rye yagize ati “Ndishimye cyane. Ndashimira Abanyarwanda bangiriye icyizere.’’
Nishimwe yasazwe n’ibyishimo nyuma yo gutangazwa ko ariwe wegukanye ikamba rya Nyampinga w’u Rwanda 2020. Ababyeyi n’abavandimwe be bamusanze ku rubyiniro barishimana.
Uyu mukobwa yahise anashyikirizwa urufunguzo rw’imodoka yo mu bwoko bwa Suzuki Swift yagenewe. Iyi modoka nshya (Zero Kilometre) yatanzwe na Suzuki binyuze muri Rwanda Motor.
Nishimwe yize ibijyanye n’Imibare, Ubukungu n’Ubumenyi bw’Isi (MEG). Ubwo yiyamamarizaga i Kigali ku wa 18 Mutarama 2020, Nishimwe yavuze ko nahabwa ikamba azita ku mushinga wo kugabanya agahinda gakabije mu rubyiruko (depression).
Icyo gihe yagize ati ""Urubyiruko rukunze kugira depression rukirukira mu biyobyabwenge rukaniyahura.”
 	Nishimwe yashyikirijwe imodoka nshya
Nishimwe wari ugaragiwe n’inshuti n’abavandimwe be, yahawe urufunguzo rw’imodoka nshya yemererwa nka Nyampinga w’u Rwanda.
 	Nishimwe yahogoje Abanya- Sénégal
Nishimwe Naomie usanzwe ari mu bakurikirwa cyane kuri Instagram ufite abarenga ibihumbi 65 kuri uru rubuga, yigeze no gutangarirwa ubwiza bwe ku mbuga nkoranyambaga Abanya- Sénégal bagaterana amagambo.
Uyu mukobwa asanzwe akurikirwa cyane [afite abantu ibihumbi 66.1 kuri Instagram] ndetse byagaragajwe cyane n’uburyo yahamagawe [ariwe wa nyuma] abantu bari bari mu cyumba cyabereyemo igikorwa cyo kujonjora bakiyamira.
Uretse ibyo, muri Kamena umwaka ushize muri Sénégal ubwiza bw’Abanyarwandakazi bwakuye benshi mu byimbo butuma bamwe bavugishwa, havuka iteranamagambo hibazwa igihugu gifite abakobwa beza hagati y’u Rwanda na Sénégal.
Icyo gihe ifoto ya Nishimwe Naomie yavugishije benshi bari batangariye ubwiza bwe. Ku mbuga zitandukanye muri Sénégal hakwirakwiye ifoto y’uyu mukobwa wari uhagarariye Abanyarwandakazi muri rusange hagereranywa ubwiza bwe n’ubw’abakobwa bo muri icyo gihugu.
Izi mpaka zakwirakwiriye ku mbuga za internet zitandukanye muri Sénégal, zatangiriye mu itsinda [Group] rya Facebook rikunzwe muri iki gihugu ryitwa ‘T’es De Dakar Si’ hibazwaga hagati y’u Rwanda n’iki gihugu ahari abakobwa b’uburanga.
Kuva ubwo havutse ibice bibiri muri iri tsinda, icya mbere cy’abagabo bo muri Sénégal bemeza ko ‘Abanyarwandakazi bafite uburanga burangaza benshi kurusha ubw’abakobwa bo muri iki gihugu’ mu gihe hari n’abakobwa batabyishimiye maze nabo bishyira hamwe bamagana ibyo basaza babo bavuze.
NYAMPINGA W’U RWANDA 2020 N’IBISONGA BYE
 	NYAMPINGA W’U RWANDA 2020 NI Nishimwe Naomie [No31]
 	Igisonga cya Mbere: Umwiza Phionah [No47]
 	Igisonga cya Kabiri: Umutesi Denise [No43]
Ikamba ryambitswe Miss Nishimwe Naomie ryakozwe n’Inzu y’Ingoro Ndangamurage z’u Rwanda nyuma y’imyaka itanu iryari risanzwe rikozwe.
Abanyamakuru Nzeyimana Luckman na Martina Shami Abera ni bo bahamagaye abakobwa bavuyemo Miss Rwanda n’ibisonga bye.
Abakobwa bahawe amakamba:
 	Nyampinga w’Umuco (Miss Heritage): Teta Ndenga Nicole [No35]
 	Nyampinga wabaniye neza abandi (Miss Congeniality): Ingabire Diane [No7]
 	Nyampinga wakunzwe na benshi (Miss Popularity): Irasubiza Alliance [No11]
 	Nyampinga uberwa n’amafoto (Miss Photogenic): Nishimwe Naomie [No31]
01:09: Sherrie Silver uri mu bagize Akanama Nkemurampaka yabwiye abakobwa bahataniye ikamba ko “ari ingenzi kumenya intego bafite mu gihe bazatsinda.’’
Yakomeje ati “Aba bakobwa bagomba kumenya ibyo bagomba gukora mu gihe batsinze. Ati “Mwakoze cyane.’’
 	Akanama Nkemurampaka karagarutse
Nyuma y’iminota 83 abagize Akanama Nkemurampaka biherereye bagarutse mu byicaro byabo. Hagiye gutangazwa Nyampinga w’u Rwanda 2020.
Abakobwa bose uko ari 19 bari mu mwiherero bongeye guhamagarwa imbere y’imbaga iteraniye mu Intare Conference Arena.
Imitima y’abakobwa iradiha, abari mu cyumba kiri kuberamo ibirori na bo bategereje kumenya umukobwa uri bwegukane ikamba, ibisonga bye n’abahabwa andi makamba.
 	Nimwiza Meghan yiteguye gutanga ikamba…
Nyampinga w’u Rwanda wa 2019, Nimwiza Meghan yicaye mu Intare Arena hamwe n’abandi ba nyampinga yasimbuye. Ategereje ko hatangazwa umukobwa agomba kwambika ikamba amaranye umwaka.
Ibi birori kandi byitabiriwe na ba nyampinga baturutse mu bindi bihugu baje kwihera ijisho umukobwa wegukana ikamba.
Muri bo harimo Dative Uwimana waserukiye u Burundi muri Miss Africa University mu 2019; Nyampinga wa Tanzania, Sylivia Sebastian, watowe mu mwaka wa 2019; Oweditse Phirinyane wo muri Botswana; Rebecca Nana Adwoa Kwabi wo muri Ghana n’igisonga cye cya kabiri Princess Owusua Gyamfi; Miss Mariah Nyayeina wo muri Sudani y’Epfo na Oliver Nakakande wo muri Uganda.
 	Irushanwa ryo gushaka umukobwa urusha abandi ubwiza, ubwenge n’umuco ryambukiranyije umunsi.
00: 04: Dj Ira yagarutse ku rubyiniro atangira kuvangavanga imiziki itandukanye. Abafana bari bari mu mwuka w’injyana gakondo bakomeje banyeganyega mu muziki wa kizungu.
Uyu mukobwa uva inda imwe na Bissosso na we wamamaye mu kuvanga imiziki, yatangiye acuranga indirimbo zirimo “Dede’’ ya Davis D, ""Ni tuebue’’ ya Bushali, B Threy na Slim Drip, ""Baba lao’’ n’izindi ziganjemo izo mu mahanga.
Icyo wamenya ku bihembo abakobwa bazahabwa muri Miss Rwanda 2020
 	Ibihembo bya Miss Rwanda 2020
Umukobwa wabaye Nyampinga w’u Rwanda yagenewe imodoka nshya (Zero Kilometre) yo mu bwoko bwa Suzuki Swift 2019 yatanzwe na Suzuki binyuze muri Rwanda Motor.
Azahabwa umushahara w’ibihumbi 800 Frw ku kwezi mu gihe cy’umwaka, aya akazatangwa na Africa Improved Foods.
Uzatorwa nka Nyampinga w’u Rwanda yemerewe kwivuza ku buntu ku ivuriro ryitwa Ubuzima Polyclinique no gusohokera muri Camellia agafata icyo ashaka mu gihe kingana n’umwaka azamarana ikamba.
Uzegukana ikamba rya Miss Rwanda kandi yemerewe itike y’indege izamujyana i Dubai n’ibindi byose bijyanye n’urugendo azakora mu rwego rw’ikiruhuko, iyi ikazatangwa na kompanyi yitwa Multi Design Group.
Keza Salon yemeye gukorera umukobwa uzegukana ikamba ibijyanye n’imisatsi ndetse no kwita ku bwiza bwe mu gihe cy’umwaka wose.
Uzegukana ikamba kandi azaba yemerewe “Printing” ku buntu ku bintu byose azaba ashaka muri Smart Design, mu gihe True Connect yo yamwemereye internet y’umwaka ku buntu.
Mu gihe agiye mu birori, umukobwa uzegukana ikamba azajya yambikwa na Ian Boutique ku buntu mu gihe azajya anahabwa imyenda ya Siporo y’ubuntu muri Magasin Sport Class.
Afrifame Pictures nayo yemereye Nyampinga w’u Rwanda kumufatira ibijyanye n’amafoto igihe cyose ayakeneye mu mwaka azamarana ikamba rya Miss Rwanda 2020.
Umukobwa wegukanye ikamba rya Miss Rwanda buri mwaka ahita anatsindira itike yo guhagararira igihugu muri Miss World.
 	Ibyo ibisonga bya Miss Rwanda bizahembwa
Igisonga cya mbere azahita agirwa Brand Ambassador wa Kompanyi ya Multi Design Group izamuhemba 1 200 000 Frw, mu gihe igisonga cya kabiri cya Miss Rwanda na we azahembwa 1 200 000 Frw na Songa Logistics LTD, azanahita abera Brand Ambassador umwaka wose.
MTN Rwanda yemeye guhemba Miss Popularity 1 500 000 FRW akagirwa Brand Ambassador wa MTN Yolo, azahabwa iPhone 8Plus ya 64 GB ndetse anahabwe guhamagara no gukoresha internet ku buntu mu gihe cy’umwaka azamarana iri kamba.
Miss Photogenic, umukobwa wifotoza akaberwa n’amafoto, yagenewe igihembo cyo kuba Brand Ambassador wa Bella Flowers, aba bakazamugenera igihembo cya 1 200 000 Frw.
 	Akanama Nkemurampaka kagiye kwiherera mbere yo gutangaza umukobwa wegukanye ikamba
23:32: Nyuma yo kumurika imishinga yabo, abakobwa 10 bahataniye ikamba rya Nyampinga w’u Rwanda basubiye mu rwambariro. Muri buri cyiciro bari guhinduranya amakanzu baserukanye.
Abagize Akanama Nkemurampaka bagiye kwiherera batangaze umukobwa uhiga abandi, uri bwambikwe ikamba rya Nyampinga w’u Rwanda 2020.
Itorero Gakondo ryahise rihamagarwa risusurutsa abitabiriye ibi birori mu ndirimbo zifite umudiho wa Kinyarwanda. Ryaririmbye indirimbo zirimo Kanjogera ya Masamba Intore.
23:27: Irasubiza Alliance [No11] ni we mukobwa wa nyuma wanyuze imbere y’Akanama Nkemurampaka muri ba nyampinga bamuritse imishinga yabo.
Yavuze ko agiriwe icyizere cyo kwambikwa ikamba rya Nyampinga w’u Rwanda azita ku kurwanya inda z’imburagihe mu bana bakiri bato bari munsi y’imyaka 18.
23:25: Umwiza Phionah [No47] afite umushinga wo kurwanya ihohoterwa rishingiye ku gitsina rikorerwa abana bari munsi y’imyaka 18.
23:24: Umutesi Denise [No43] umushinga we ni uguteza imbere uburenganzira bw’abaguzi.
23:22: Umuratwa Anitha [No42] afite umushinga ujyanye no gufasha abana kubyaza impano zabo umusaruro cyane cyane siporo.
23:19: Teta Ndenga Nicole [No35] yavuze ko afite umushinga wo gukangurira abanyarwanda n’urubyiruko guhinga ibiti by’imbuto.
23:17: Nishimwe Naomie [No31] yavuze ku mushinga we wo kurwanya ubwigunge mu rubyiruko.
23:15: Musana Teta Hense [No26] afite umushinga ujyanye no kurwanya kanseri y’ibere mu Rwanda.
23:13: Mutegwantebe Chanice [No27] afite umushinga wo guhuriza hamwe abantu batishoboye basabiriza ku mihanda mu rwego rwo kubafasha kwiteza imbere.
23:10: Ingabire Gaudence [No8] afite umushinga ujyanye no gushishikariza urubyiriko kwitabira ubukerarugendo bw’imbere mu gihugu.
23:08: Akaliza Hope [No 1] ni we mukobwa wa mbere wanyuze imbere y’Akanama Nkemurampaka amurika umushinga we. Yavuze ko yambitswe ikamba yazita ku gukangurira abana b’abakobwa kwitabira kwiga ubukerarugendo.
22:55: Abakobwa 10 bakomeje basezeye bagenzi babo batabonye amahirwe yo kujyana na bo. Bagiye kwitegura bahindura umwambaro bagaruke imbere y’Akanama Nkemurampaka bamurika imishinga yabo.
 	Amazina y’abakobwa 10 bakomeje mu kindi cyiciro
Abakobwa 19 bahamagawe imbere y’Akanama Nkemurampaka, hatangazwa abakobwa 10 bakomeje mu kindi cyiciro.
Muri aba bakobwa harimo Nishimwe Naomie wakomeje kubera yarushije bagenzi be amajwi binyuze ku matora yo kuri internet n’ubutumwa bugufi bwa SMS.
Amazina y’abakomeje ni:
1.	Nishimwe Naomie [No31]
2.	Umutesi Denise [No43]
3.	Ingabire Gaudence [No8]
4.	Umwiza Phionah [No47]
5.	Mutegwantebe Chanice [No27]
6.	Irasubiza Alliance [No11]
7.	Teta Ndenga Nicole [No35]
8.	Musana Teta Hense [No26]
9.	Umuratwa Anitha [No42]
10.	Akaliza Hope [No 1]
22:39: Akanama Nkemurampaka kagiye kwiherera gateranya amanota, nyuma kaza gutangaza abakobwa 10 bakomeza mu cyiciro cya nyuma gitangarizwamo uwegukanye ikamba rya Miss Rwanda 2020.
22:09: Itorero Inganzo Ngari ryahamagawe ku rubyiniro
Ababyinnyi b’Itorero Inganzo Ngari baserutse ahirengeye baherekejwe n’abakobwa bose 19 bahataniye ikamba rya Nyampinga w’u Rwanda.
Aba bakobwa bambaye bya Kinyarwanda bahawe rugari aba aribo biyerekana mu mbyino zitandukanye zigaragza umuco gakondo. Urebesheje ijisho biragaragara ko bitoje neza gutega amaboko no gucinya akadiho.
Nyuma yo kwiyerekana mu ndirimbo imwe bahaye urugari Inganzo Ngari yanzika n’igitaramo, isusurutsa abateraniye mu Intare Arena.
22:00: Uwase Aisha [No51] ni we mukobwa wa nyuma muri 19 banyuze imbere y’abagize Akanama Nkemurampaka. Yavuze ko igihugu cyiyemeje guteza imbere ubukungu bushingiye ku bumenyi hashingiwe ku rugero rwa Singapoure. Yavuze ko urubyiruko rukeneye gukomeza kwiga rwiteza imbere mu bijyanye n’ubumenyi ngiro.
21:57: Umwiza Phionah [No47] yasobanuye akamaro k’amarushanwa y’ubwiza ku mwana w’umukobwa.
21:50: Umutesi Denise [No43] yabajijwe igisobanuro cy’Umwiherero w’abayobozi bakuru b’igihugu.
Yavuze ko Umwiherero ari gahunda imaze kuba inshuro 17, ihuriramo abayobozi mu nzego zitandukanye, za leta, abikorera. Yongeyeho ko wigirwamo ibibazo biri mu gihugu no kubishakira ibisubizo.
21:50: Umuratwa Anitha [No42] yabajijwe ku Nama ya CommonWealth u Rwanda rwitegura kwakira muri Kamena 2020.
Yavuze ko iyo nama igamije guhuza ibihugu bivuga ururimi rw’Icyongereza. Icyo u Rwanda ruzayungukiramo ni ukubona abashyitsi barimo abazakoresha Sosiyete y’Ubwikorezi ya RwandAir.
21:49: Teta Ndenga Nicole [No35] yavuze kuri gahunda yo Kwita Izina asobanura icyo imariye igihugu.
21:43: Nyinawumuntu Rwiririza Delice [No33] yavuze ko guha agaciro ururimi gakondo bifasha igihugu cyane ko iyo bahuje ururimi kubahuza biroroha kandi iterambere ry’igihugu iyo rizamutse byongera agaciro kacyo.
21:41: Nishimwe Naomie [No31] yabajijwe icyo azi kuri gahunda ya Rwanda Day. Yasobanuye ko ari igikorwa gihuza Abanyarwanda cyatangijwe mu 2010 bigizwemo uruhare na Perezida Paul Kagame.
21:38: Mutesi Denyse [No28] yageze imbere y’Akanama Nkemurampaka.
21:35: Mutegwantebe Chanice [No27] yavuze ko umugore yahawe agaciro abasha kwitinyuka ndetse anagira uruhare mu iterambere binyuze mu guhanganira imyanya ku isoko ry’umurimo.
21:34: Musana Teta Hense [No26] yanyuze imbere y’Akanama Nkemurampaka.
21:28: Mukangwije Rosine [No21] yabajijwe ku kijyanye n’ikurwaho rya Visa ku baturage bo mu miryango ya Commonwealth na Francophonie.
Mukangwije yavuze ko bizongera abakerarugendo, bikazamura amadevize igihugu cyinjiza.
21:23: Marebe Benitha [No18] yasobanuye ko gahunda yo kumenyekanisha u Rwanda ya Visit Rwanda yazamuye ubukungu bw’igihugu.
Yasabye Abanyarwanda gushyigikira iyo gahunda mu gukomeza kubaka igihugu n’umurage wacyo.
21:21:Kirezi Rutaremara Brune [No17]. Yabajijwe impanuro bahawe n’Umunyamabanga wa Leta muri Minisiteri y’Ububanyi n’Amahanga, Amb. Nduhungirehe Olivier, n’icyo ayo masomo yabamariye.
Kirezi yavuze ko amasomo bahawe afasha umukobwa kurushaho gusobanukirwa igihugu no kumenya indangagaciro zikwiye kumuranga nk’uzahagararira u Rwanda mu mahanga.
21:18: Kamikazi Rurangirwa Nadege [No15] yageze imbere y’Akanama Nkemurampaka. Yavuze ko Nyampinga afata nk’icyitegererezo ari Miss Mutesi Jolly watangije ibiganiro bihuza urubyiruko ndetse akaba ashyira imbaraga mu kubaka ubushobozi bw’igitsinagore.
21:15: Irasubiza Alliance [No 11]. Yavuze ko impamvu Afurika idatera imbere ari ukubera imiyoborere mibi kuko umugabane ufite imitungo kamere ihagije yafasha umugabane kwiteza imbere.
21:11: Ingabire Rehema [No10] yabajijwe icyo azi ku barinzi b’igihango. Yavuze ko ari ibikorwa by’indashyikirwa biteza imbere ibijyanye n’ubumwe n’ubwiyunge.
21:07: Ingabire Gaudence [No8] yabajijwe ibyiciro by’Intwari no kubitandukanya. Yavuze ko ubutwari bugaragaza umuntu witanga kandi uharanira kugera ku byiza abikoreye abandi. Yasobanuye ko hari ibyiciro bitatu by’intwari birimo Imena, Ingenzi n’Imanzi.
21:02: Ingabire Diane [No7] yavuze ko mu guhangana n’abatera abangavu inda zitateganyijwe yasaba ko hakazwa ibihano ku basambanya abangavu.
20:59: Akaliza Hope [No 1] ni we mukobwa wa mbere wagize imbere y’Akanama Nkemurampaka. Buri wese ari gutombora ikibazo mu biri mu gakangara. Nyuma yo gusuhuza abakagize yabajijwe uko abona izamuka ry’ubukungu bw’u Rwanda.
Ubukungu bw’u Rwanda burazamuka bitewe no kuba igihugu gitekanye bigatuma abashoramari bashora imari mu gihugu.
 	Impinduka mu bagize Akanama Nkemurampaka
Mu bagize Akanama Nkemurampaka bazengurutse intara zose hamwe na Miss Rwanda 2020, Miss Mutesi Jolly ni we wenyine wagaragaye mu kanama nkemurampaka hose.
Usibye Jolly Mutesi ariko kandi Evelyne Umurerwa na we wagaragaye mu kanama nkemurampaka mu majonjora yabaye muri buri ntara yongeye kwinjiramo ku munsi wo gutanga ikamba.
Umunyamakuru ubifitemo uburambe Munyaneza James akaba akorera The New Times wari wagiriwe icyizere muri Pre-Selection yongeye kugarukamo.
Hinjiyemo kandi amaraso mashya nka Ntarindwa Diogène umunyarwenya wamenyekanye cyane nka Atome mu Rwanda.
Umubyinnyi mpuzamahanga w’Umunyarwandakazi Sherrie Silver kuri iyi nshuro yinjiye mu kanama nkemurampaka.
Aba ni bo bagomba gutanga amanota aza gutanga Nyampinga w’u Rwanda. Kugira ngo umukobwa yegukane ikamba haragenderwa ku bintu bitatu aribyo; Uburanga, Ubwenge n’Umuco.
Ntalindwa Diogène wavuze mu izina ry’abagize akanama nkemurampaka ka Miss Rwanda 2020 yavuze ko ubwiza butanga amanota 30, umushinga w’umukobwa ugatanga amanota 40 n’umuco ukabarirwa ku manota 30.
20:47: Abakobwa bahamagawe ku rubyiniro imbere y’Akanama Nkemurampaka. Aba bakobwa bambaye amapantalo y’umukara n’imipira y’umukara ya Miss Rwanda. Hari guseruka babiri babiri, abafana bari kubakiriza amashyi y’urufaya n’induru nyinshi ku buryo byagorana kumenya ushyigikiwe cyane.
Mu byo bari kugaragaza harimo ibyo batojwe mu gihe cy’umwiherero bamazemo ibyumweru bibiri.
Video: Uko abakobwa baserutse muri Miss Rwanda 2020
20:33: Abashyushyarugamba b’ibi birori bageze ku rubyiniro
Abanyamakuru Nzeyimana Luckman na Martina Shami Abera bakora kuri KC2, Ishami rya kabiri rya Televiziyo y’u Rwanda batanze ikaze ku bitabiriye ibirori bya Miss Rwanda.
Batangiye bavuga uko urugendo rwo guhitamo abakobwa rwatangiye kugeza uyu munsi wanone, hasigayemo 19 bahataniye ikamba rya Miss Rwanda 2020.
 	Ba Nyampinga bafite amakamba y’umwaka ushize biteguye kutayanga
Abakobwa begukanye amakamba mu mwaka ushize biteguye kuyashyikiriza bagenzi babo bari buseruke neza.
Uhereye ibumoso hari Mwiseneza Josiane wabaye Miss Popularity 2019, Kabahenda Ricca Michaella wabaye Nyampinga w’Umuco 2019, Muyango Claudine wahawe ikamba rya Nyampinga uberwa n’amafoto 2019, Uwase Sangwa Odille wabaye Igisonga cya Kabiri 2019 na Uwihirwe Yasipi Casimir wabaye Igisonga cya Mbere 2019.
 	 Video: Uko byari byifashe mbere yo gutangira ibirori byo gutanga ikamba rya Nyampinga w’u Rwanda 2020
 	Ibyamamare byitabiriye Miss Rwanda ku bwinshi
Ibyamamare mu ngeri zitandukanye byatangiye kugera mu cyumba kigiye kuberamo irushanwa rya Miss Rwanda 2020.
Ijisho ry’umufotozi wa IGIHE ryabonye bamwe barimo Umunyarwandakazi Sherrie Silver umaze kubaka izina mu mbyino ku Isi yose.
 	Nishimwe Naomie yasoje amatora ari ku isonga
Mu matora yaba ayo kuri nternet no kuri SMS yarangiye saa moya z’umugoroba kuri uyu wa Gatandatu tariki 22 Gashyantare 2020. Yarangiye Nishimwe Naomie ariwe uyoboye abandi mu majwi.
Kuri internet Nishimwe Naomie yabaye uwa mbere n’amajwi 92 756 naho kuri SMS ayoboye abandi n’amajwi 79 756.
 	Umuteguro ni wose, umuziki ukomeje kubyinwa
19:53: Abafana benshi bamaze kwinjira mu Intare Conference Arena. Umuriri uri hejuru cyane, amajwi y’abafana ari kumvikana baririmba amazina y’abakobwa bari inyuma.
Urubyiniro abakobwa bahagararaho basobanura imishinga yabo rwateguwe, rwarimbishijwe n’indabo nziza ziri mu mabara atandukanye.
Muri aka kanya ibirori ntibiratangira, Iradukunda Grace Divine [Dj Ira] ni we uri gususurutsa abaje kureba Miss Rwanda 2020 mu miziki itandukanye irimo iy’Abanyarwanda n’iyo muri Amerika.
 	Imodoka ihabwa Nyampinga w’u Rwanda yagejejwe mu Intare Arena
Imodoka ihabwa Miss Rwanda 2020 yagejejwe mu Intare Arena, mbere yuko ibirori bitangira imodoka yo mu bwoko bwa Suzuki Swift ihembwa Nyampinga w’u Rwanda 2020 yamaze kwinjizwa ahari kubera ibi birori itwikiriwe.
Iyi modoka ifite agaciro ka miliyoni 18 z’amafaranga y’u Rwanda yatanzwe n’Uruganda rwa Africa Improved Foods ari nayo izahemba Nyampinga w’u Rwanda 800 000 Frw buri kwezi mu gihe cy’umwaka azamarana ikamba.
 	Intare Arena niyo Nimwiza Meghan yambikiwemo ikamba amaranye umwaka
Inyubako ya Intare Arena niyo yakiriye ibirori byatangiwemo ikamba rya Nyampinga w’u Rwanda wa 2019, ryegukanywe na Nimwiza Meghan ku mugoroba wo ku wa 26 Mutarama 2019.
 	Rwarutabura wa Rayon Sports ashyigikiye Umutesi Denise
Ngenzahimana Bosco [Rwarutabura]umenyerewe nk’umufana ukomeye wa Rayon Sports ari mu bashyigikiye Umutesi Denise [No43].
Rwarutabura witabiriye Miss Rwanda avuye kwa muganga nyuma yo gukubitwa agakomeretswa ku mugoroba wo ku wa 21 Gashyantare 2020, yabwiye IGIHE ko yemeye kuza gushyigikira mushiki w’inshuti y’umuryango we.
18:30: Abantu batangiye kwinjira mu Intare Conference Arena ahagiye kubera irushanwa rya Nyampinga w’u Rwanda. Hari gucurangwa indirimbo zitandukanye ari nako abafana benshi bazibyina bagaragaza akanyamuneza.
 	Ababyeyi, inshuti n’abavandimwe b’abakobwa bahatana babubekereye
Imihanda myinshi iri kwerekeza i Rusororo ku Intare Arena ahatangarizwa Nyampinga w’u Rwanda 2020.
Abitabiriye ibi birori bashyiriweho imodoka zibakura kuri Stade Amahoro i Remera zibageza i Rusororo.
Mu masaha ya saa Kumi n’imwe, abantu benshi bageze aho irushanwa ribera, baserutse bafite ibyapa biriho amazina y’abakobwa bashyigikiye bifuza ko aribo bakwambikwa ikamba.
Urebye ku maso yabo bifitiye icyizere, bambariye gushyigikira abakobwa babo no kuza kubabona bashinjagirana isheja bambikwa ikamba.
Usibye ibyapa, bambaye imipira iriho amazina n’amafoto y’abo bashyigikiye. Bicaye ahantu hamwe ku buryo umuriri wabo ushobora gusakara ukagera kuri benshi mu bateraniye mu Intare Arena.
Irushanwa rya Miss Rwanda 2020 ryatangiriye mu Karere ka Rubavu ku wa 21 Ukuboza 2019, ahatoranyirijwe abakobwa batandatu bemerewe guhagararira Intara y’Uburengerazuba; ku wa 28 Ukuboza 2019 mu Karere ka Musanze hatoranyijwe abakobwa batandatu bahagarariye Amajyaruguru.
Umwaka wa 2020 watangiye irushanwa rikomereza mu Karere ka Huye aho ku wa 4 Mutarama havuye abakobwa barindwi bahagarariye Amajyepfo. Ijonjora ry’ibanze mu ntara ryasorejwe mu Karere ka Kayonza, ahavuye abakobwa 15 bahagarariye Uburasirazuba mu gihe ku wa 18 Mutarama 2020, abakobwa 20 batoranyirijwe guhagararira Umujyi wa Kigali.
Mu bakobwa 400 bose bageze ahabereye ijonjora ry’ibanze, 54 gusa ni bo bemeje abagize akanama nkemurampaka bemererwa gukomeza mu cyiciro cya nyuma cyasize havuyemo 20 bagiye mu mwiherero w’ibyumweru bibiri wabereye muri La Palisse Hotel i Nyamata.
Abakobwa 20 batangiye umwiherero ku wa 9 Gashyantare 2020, ariko Ingabire Jolie Ange ntiyagize amahirwe yo gukomeza kuko yasezeye mu irushanwa kubera uburwayi.
Irushanwa ry’ubwiza mu Rwanda ryatangiye mu 1993 icyo gihe Nyampinga yabaye Miss Uwera Dalila, ryambitswe Bahati Grace mu 2009, mu 2012 rihabwa Kayibanda Mutesi Aurore, mu 2014 ryambikwa Akiwacu Colombe, Kundwa Doriane arihabwa mu 2015, Mutesi Jolly atorwa mu 2016, Iradukunda Elsa afata irya 2017, irya 2018 ryahawe Iradukunda Liliane mu gihe iriheruka mu 2019 ryatwawe na Nimwiza Meghan.
 	Uburanga bw’abakobwa 19 bahataniye ikamba rya Miss Rwanda 2020
1.Irasubiza Alliance [No 11]
2.Nishimwe Naomie [No31]
3.Mutesi Denyse [No28]
4.Ingabire Gaudence [No8]
5.Ingabire Rehema [No10]
6.Musana Teta Hense [No26]
7.Kirezi Rutaremara Brune [No17]
8.Mukangwije Rosine [No21]
9.Ingabire Diane [No7]
10. Umwiza Phionah [No47]
11.Mutegwantebe Chanice [No27]
12.Kamikazi Rurangirwa Nadege [No15]
13.Akaliza Hope [No1]
14.Umuratwa Anitha [No42]
15.Marebe Benitha [No18]
16.Teta Ndenga Nicole [No35]
17.Uwase Aisha [No51]
18.Nyinawumuntu Rwiririza Delice [No33]
19.Umutesi Denise [No43]
Amafoto: Muhizi Serge na Miss Rwanda 
",https://m.igihe.com/imyidagaduro/Nishimwe-Naomie-yegukanye-ikamba-rya-Nyampinga-w-u-Rwanda-2020-Amafoto-na-Video,Culture
"Amateka y’ibyorezo by’inzara, indwara z’abantu n’amatungo byayogoje u Rwanda kugeza mu 1946","Mbere y’imyaka 74 ishize(1946-2020) ishize, u Rwanda rwabaye mu byorezo by’inzara, indwara z’abantu n’amatungo, byoretse imbaga y’abatagira ingano, bishegesha igihugu ku buryo ubuyobozi bwariho icyo gihe bwagiye bufata ingamba zikomeye.
Mbere y’imyaka 74 ishize(1946-2020) ishize, u Rwanda rwabaye mu byorezo by’inzara, indwara z’abantu n’amatungo, byoretse imbaga y’abatagira ingano, bishegesha igihugu ku buryo ubuyobozi bwariho icyo gihe bwagiye bufata ingamba zikomeye.
Igitabo “Imizi y’u Rwanda” cyanditswe n’umusizi Nsanzabera Jean de Dieu, kigaragaza ko ubwo hari hashize imyaka mike umwami Mibambwe Sentabyo yimye ingoma, ni ukuvuga ahasaga mu wa 1746, mu Gisaka hateye ubushita burimbura abatagira ingano.
 Icyo ihe mu Rwanda hari intambara itoroshye hagati ya Mibambwe Sentabyo na Gatarabuhura washakaga ingoma ku mbaraga. Sentabyo yahashyije Gatarabuhura ahungira mu Gisaka. Mu gihe biteguraga gutera mu Gisaka hateye indwara y’ubushita bituma Abanyarwanda batinya gutera yo ngo batazana icyo cyorezo ndetse n’ umwami ubwe aca iteka ko nta muntu ugomba kwambuka Nyabarongo agana iburasirazuba bw’u Rwanda kugira ngo atagira aho ahurira n’iyo ndwara.
Umwami na we yarimutse aza gutura muri Taba ya Gitarama ahitwa i Remera ndetse n’amato yose yambutsaga abantu muri Nyabarongo abuzwa kongera kwambutsa abantu mu rwego rwo gushyira mu kato igice cy’uburasirazuba.
Kimenyi Getura umwami wategekaga i Gisaka icyo gihe ; na we yatinyaga u Rwanda kandi ahora azi neza ko isaha ku isaha igihugu cye cyaterwa n’abanyarwanda bakacyigarurira. Ibyo byatumye yigira inama yo gushyigikira Gatarabuhura akanamutiza amaboko bagafata ubutegetsi mu Rwanda bityo na we igihugu cye kikagira amahoro.
Yashyizeho Inkoto( Bariyeri) hirya no hino mu gihugu cyane cyane ku mbibi zihuza u Rwanda n’i Gisaka.
Uyu mwami Kimenyi Getura yaje guhimba amayeri yo kohereza umuntu mu Rwanda agenda yiyita ko ahunze igihugu bityo akaba ashaka ubuhungiro ku mwami Sentabyo. Uwo muntu ngo yaje yitwaje n’impano y’impuzu ikoze neza, ariko iyi mpano yari iy’uburozi kuko ngo yari yarambawe n’umunyabushita.
Sentabyo ntiyagize amakenga y’ikigambiriwe, yahise akenyera iyo mpuzu imwanduza ubushita ari nabwo bwamuhitanye. Nubwo Sentabyo yahitanywe n’ubushita, yagerageje gukingira abanyarwanda, ntibabwandura ngo bubakukumbe. Yategetse ko nta munya-Gisaka winjira mu Rwanda, abanyarwanda nabo babuzwa kujyayo ndetse mu gihugu hose hashyirwaho za bariyeri (Inkoto) zikumira abashoboraga kukinjirana mu Rwanda.
Hagati y’umwaka wa 1746 na 1946, mu Rwanda hadutse indwara z’ibyorezo zitandukanye zahitanye n’amatungo. Muri zo twavuga nko mu 1890-1891 ubwo hateraga indwara y’amatungo yitwa Muryamo yibasiraga cyane amatungo magufi, mu 1907-1908 hateye indwara y’amatungo yitwa Uburenge bwibasiraga cyane inka, mu 1920-1927 hateye indwara y’amatungo yitwa Iragara, mu 1934-1935 hongeye gutera Muryamo yibasira cyane cyane amatungo magufi n’indwara y’amatungo yitwa Amashuye bwibasiraga cyane inka inka yadutse mu 1936-1937.
Kugira ngo abami b’u Rwanda bahoshe ibyo byorezo byibasiraga amatungo, bakoraga imihango yo gufukura amariba mashya bakayatera n’ibyuhagiro bivura izo ndwara n’indi mihango yateganywaga n’Ubwiru.
U Rwanda kandi rwigeze kugira n’ibihe by’amapfa akomeye hatera ibyorezo by’inzara, zihitana abatari bake. Nko mu 1890 hateye inzara bise Muhatibicumuro, mu 1902 -1903 hateye inzara bise Ruyaga, mu 1917-1918 hateye Rumanura( Rumanurimbaba), mu 1924-1925 hateye Gakwege, mu 1927-1928 hateye Urwakayihura ( Yitiriwe Kayihura wataraga u Bugoyi kuko ariho yatangiriye), mu 1931 hateye inzige ziyogoza imyaka naho mu 1942-1944 hatera Ruzagayura.
Mu bihe by’inzara n’amapfa, Abami b’amatungo n’imyaka bajyaga mu miterekero, bagatanga imbuto n’ibyuhagiro by’imyaka kugira ngo irumbuke. Kera mu Rwanda hakundaga gutera Inzara bitaga amazina bahereye ku cyayiteye, cyangwa se ku bimenyetso byayo no ku nkurikizi zayo
Mu byorezo by’inzara , Abami b’imbuto bajyaga ku misozi miremire, bakahaca ibiraro, bagaterekera, ari na ko bavuza ingoma; imvura yabaga yahagamye, ikagwa. Ibyonnyi na byo byatera mu mirima, Abahoryo bakazivuma zikagenda.
Hari n’indwara z’ ibyorezo zateraga mu bantu ku mpamvu zo kubura imiti zikarimbura imbaga , abarokotse zikabasigira ubusembwa. Indwara z’ibyorezo zateye mu Rwanda zikibasira abantu, zirimo ubushita bwateye hagati ya 1893 na 1894, mu 1916-1917 bwarongeye buratera, mu 1917-1918 ; hateye Mugiga inagaruka mu 1935 naho mu 1945 hatera ibihara.
Iyo ibyorezo by’indwara nk’izo byateraga, Abami b’ imbuto n’amatungo batangaga amasubyo, ariyo miti y’amahumane yo gucubya ibyo byorezo by’indwara.
Mu Rwanda rwa kera habaga n’indi mihango yajyanaga n’ingoma, igakorwa n’abavubyi b’imvura, bakayikorera ahantu inkuba yabaga yakubise, bakahaterekerera , kugira ngo bahavane umwaku wayo , bakahagangahura.
",https://m.igihe.com/umuco/article/amateka-y-ibyorezo-by-inzara-indwara-z-abantu-n-amatungo-byayogoje-u-rwanda,Culture
Incamake ku gitabo “Stop Working for Uncle Sam” gikebura abahora barambirije ku mushahara,"Si henshi wasanga bashishikariza abantu gushaka akazi, ahubwo bahora babashishikariza kugahanga bakagaha abandi nk’imwe mu ntwaro zo kwivana mu bukene no guteza imbere igihugu.
Si henshi wasanga bashishikariza abantu gushaka akazi, ahubwo bahora babashishikariza kugahanga bakagaha abandi nk’imwe mu ntwaro zo kwivana mu bukene no guteza imbere igihugu.
Abafite akazi na bo bararira, bamwe binubira umushahara w’intica ntikize bahabwa, abandi barambiwe guhora bafatirwa imyanzuro y’icyo bakora, igihe bagikorera n’uko bagikora nta ruhare babigizemo.
Sunday Adelaja ni umupasiteri wo muri Nigeria, yabavunnye amaguru mu gitabo cye ‘Stop Working for Uncle Sam’ cyasohotse mu 2017.
Ni igitabo kigaragaza inzira zose wanyuramo ukareka gukorera abandi, aho gukoreshwa ugatangira gukoresha abandi.
Iki gitabo kigereranya abakorera umushahara nk’abacakara bahorana ubukene bw’amafaranga, bagenerwa utuvungukira ku murundo w’ibyo baba babiriye icyuya, kandi hari uburyo nabo bakwiteza imbere.
Umwanditsi asobanura Uncle Sam nk’ahantu hose ujya gushaka akazi cyangwa uburyo bw’imikorere aho imibereho yawe yose uyikesha uwo muntu cyangwa urwo rwego ruguha umushahara.
Kubaho ukorera abandi Sunday abigereranya nk’ubucakara buburizamo ubwigenge bw’umuntu, aho ukora icyo bakubwiye cyose nta mwanya wo gutekereza cyangwa gukora ibintu nk’uko wowe ubishaka.
Ati “Mu gihe ukorera Uncle Sam, uba wishyira mu bucakara ku bushake bwawe kubera ko akwishyura udufaranga tw’intica ntikize. Kubera utwo tuntu duke, uremera ukagurisha ubuzima bwawe, ukagurisha ukwishyira ukizana kwawe, uba uboshye udashobora guhindukira ngo ugane iburyo cyangwa ibumoso.”
“Ntushobora kuvuga ngo ugiye mu biruhuko igihe ushakiye umukoresha wawe atabyemeye. Ntushobora kwihitiramo ngo ngiye aha n’aha mu gihe wenda cy’ukwezi, uba uziritswe.”
Ni igitabo kigaragaza uburyo bwo guhunga ubucakara bwo kuba umukozi ahubwo ukaba umukoresha, ukareka kuba wa muntu uhorana ubukene kandi ukora buri munsi.
Iki gitabo kigaragaza kandi ko abantu bose badakwiye kumva ko bakwikorera, ahubwo bashobora gukorera abandi, bakitanga bishoboka ariko batameze nk’abacakara.
Agira inama abantu ko bakwiriye kwirinda kuguma mu kazi banga, kuko uko kukagumamo bituma bagakora nabi kurusha, bikarangira bashwanye n’abakoresha babo.
Ingingo yo gukoresha igihe neza, nayo umwanditsi ayigarukaho, aho asobanura ko igihe kigereranywa n’ubuzima, kugikoresha nabi bikaba bisa no kwangiza ubuzima bwawe.
Asobanura kandi ibyiza byo kwiga, ariko mu bundi buryo, aho usanga abantu benshi bumva ko kwiga bakaminuza bihagije kugira ngo babeho mu buzima bwiza bifuza, aho avuga ko atari byo ndetse bitanahuye.
Iki gitabo cy’amapaji 292 kiboneka kuri Amazon.
",https://m.igihe.com/umuco/ibitabo/article/incamake-ku-gitabo-stop-working-for-uncle-sam-gikebura-abahora-barambirije-ku,Culture
Iby’ingenzi mu gitabo ‘Let the People Pick the President’ kinenga uburyo amatora muri Amerika akorwamo,"Hashize igihe abaturage binubura uburyo bwo kubara amajwi bwiswe ‘Electoral College’ bukoreshwa muri Leta Zunze Ubumwe za Amerika. Nubwo bose babyinubira, nta n’umwe wigeze abyandika mu buryo busomeka neza nk’uko Jesse Wegman yabikoze mu gitabo cye gishya “Let the People Pick the President.”
Hashize igihe abaturage binubura uburyo bwo kubara amajwi bwiswe ‘Electoral College’ bukoreshwa muri Leta Zunze Ubumwe za Amerika. Nubwo bose babyinubira, nta n’umwe wigeze abyandika mu buryo busomeka neza nk’uko Jesse Wegman yabikoze mu gitabo cye gishya “Let the People Pick the President.”
Inteko Ishinga Amategeko ya Amerika yagerageje inshuro zisaga 700 guhindura cyangwa kuvanaho iryo tegeko ariko byaranze. Ni uburyo bwo gutora butumvwa kimwe n’abatuye Amerika.
Electoral College muri Amerika, abatora babarwa ni abo bise ‘electors’ 538 muri Leta 50, barimo abasenateri 100, abadepite 435 n’abandi batatu ba District of Columbia. Abo mu bigaragara nibo batora ugomba kuba Perezida wa Leta Zunze Ubumwe za Amerika.
Leta zigenda zirushanya umubare w’abatora nk’uko zirutanwa mu bunini cyangwa umubare w’abaturage. Hagendewe ku ibarura ry’abaturage rya 2015, California ituwe na 39 144 818 ibarirwa abatora 55; Texas ifite 27 469 114 ikagira abatora 34; New York ituwe na 19 795 791 ikagira abatora 31 naho Pennsylvania ituwe na 12 802 503 ifite abatora 21.
Kugira ngo byumvikane, igihe umukandida runaka atowe n’abaturage benshi muri California, ahita ahabwa abatora (electors) 55 hatitawe ku majwi abandi bari bahanganye bagize. Bivuze ko afatwa nk’uwatowe n’abatuye iyo Leta bose kandi atari ko biri.
Utsinda ni ugira hejuru ya kimwe cya kabiri cya ba electors 538 kingana n’abantu 270.
Ni uburyo bamwe bafata nk’ubudatanga ubwisanzure, kuko ibyo abaturage benshi bahisemo atari ihame ko ari byo byemezwa nkuko amahame ya demokarasi abiteganya.
Umukandida ashobora gutorwa n’abaturage benshi ariko kuko yatowe n’abo muri Leta zidatuwe cyane kabone n’aho zaba ari nyinshi, agatsindwa kuko abo muri Leta zituwe cyane bamutoye ku bwinshi, akikubira ba ba ‘electors’ iyo Leta igenerwa.
Ikindi gishobora kubitera ni uko muri Leta atagizemo ubwiganze, ayo majwi y’abamutoye asa nk’abaye imfabusa kandi wenda iyo aza guteranywa n’ay’ahandi yagize ubwiganze bwinshi, ari we washoboraga kuza imbere.
Byarabaye mu 2016, ubwo Hillary Clinton yatsindwaga ku munota wa nyuma na Donald Trump nyamara Clinton ari we watowe na benshi.
Mu matora atanu ya Perezida wa Leta Zunze Ubumwe za Amerika aherutse, inshuro ebyiri zose hari abagiye batorwa atari uko batowe n’abaturage benshi ahubwo kuko uburyo bwa Electoral College bwabahaye ababahagararaira benshi kubera Leta zituwe cyane batsinzemo, nyamara wabara abaturage bose babatoye no muri za Leta zituwe na bake, ugasanga nibo bari batsinze cyane.
N’iyo uwatowe na benshi ari we ubaye Perezida, akenshi abaturage ntibabona uruhare rwabo rw’ako kanya mu kumushyiraho, kuko amajwi yabo avunjwamo ibyo bindi byiswe ‘electors’ hakagira ababanza kuyaha umugisha mbere yo gutangaza uwatsinze.
Igitabo cya Jesse Wegman kigaragaza ko mu gihe Amerika igiye kujya mu matora ya Perezida mu Ugushyingo 2020, uburyo bukoreshwa Perezida atorwa bukwiriye guhindurwa kuko budakoresha ukuri n’umucyo.
Let the People Pick the President ni igitabo kijya mu mizi itangiriro ry’ubwo buryo bwiswe ‘Electoral College’ n’amakuru atandukanye yagiye atangwa na bamwe mu bagiye bagira uruhare mu matora ya Perezida yagiye aba guhera mu mwaka wa 2000, bagaragaza impamvu ubwo buryo butakijyanye n’igihe.
Iki gitabo cyasohotse tariki 17 Werurwe 2020, kiboneka ku iguriro rya internet rya Amazon no ku zindi mbuga za internet zisomerwaho ibitabo.
",https://m.igihe.com/umuco/ibitabo/article/iby-ingenzi-mu-gitabo-let-the-people-pick-the-president-kinenga-uburyo-amatora,Culture
Bimwe mu bitabo by’Abanyarwanda byagufasha muri iki gihe cya coronavirus,"Gusoma ni bumwe mu buryo bwo kwiyungura ubwenge, bukaba uburyo bwo kuruhuka no kwinezeza mu gihe ufite umwanya uhagije.
Gusoma ni bumwe mu buryo bwo kwiyungura ubwenge, bukaba uburyo bwo kuruhuka no kwinezeza mu gihe ufite umwanya uhagije.
Muri ibi bihe Abanyarwanda bagiriwe inama yo kuguma mu ngo kugira ngo hahashywe icyorezo cya Coronavirus, gusoma igitabo ni bumwe mu buryo bwafasha kubyitwaramo neza, ntikibe igihe cy’ubwoba no gupfusha ubusa ahubwo kikaba umwanya wo kwiyungura ubwenge no kumenya byinshi.
Ubwanditsi bw’ibitabo mu Rwanda bukomeje gutera imbere, ariyo mpamvu IGIHE yatoranyije bimwe mu bitabo by’Abanyarwanda biri mu ngeri zitandukanye bishobora gufasha abantu kumererwa neza muri ibi bihe.
La mort ne veut pas de moi, Yolande Mukagasana
La mort ne veut pas de moi ni igitabo Yolande Mukagasana yanditse mu mwaka wa 1997 nyuma y’imyaka itatu Jenoside yakorewe Abatutsi ibaye. Kigaruka ku buzima bubi Abatutsi baciyemo mu gihe cya Jenoside. Bavuga ko ‘Imana yirirwa ahandi igataha i Rwanda’, ariko Mukagasana mu gitabo yibaza niba guhera tariki 6 Mata 1994 yari ikiri mu Rwanda koko, cyangwa niba yari yarusigiye sekibi.
Intwari z’Imbanza, zubatse u Rwanda rugahamya igitinyiro, Nsanzabera Jean de Dieu
Iki gitabo cyasohotse mu mwaka wa 2018. Gikubiyemo amateka y’imyubakire y’u Rwanda nk’igihugu, umushinga waraje benshi rwantambi bawutekereza, na nyuma yo kuwunoza, ukabaraza ishinga mu ishyirwa mu bikorwa ryawo.
Indege y’ubumwe Rwanda rw’ubu, François Xavier Gasimba Munezero
Igitabo ‘Indege y’ubumwe Rwanda rw’ubu’ cya François Xavier Gasimba Munezero, cyasohotse mu 1999. Ni igitabo cy’inkuru mpimbano ikoze mu buryo bw’igisigo, ivuga kuri Guverinoma y’Ubumwe yagiyeho nyuma ya Jenoside yakorewe Abatutsi. Mu buryo busa nk’ubutebya, Gasimba agaragaza u Rwanda nk’indege, itwawe n’abayobozi batandukanye bagenda bafata imyanzuro itandukanye ngo indege itarohama.
Petit Pays, Gaël Faye 
Iki gitabo cyanditswe mu mwaka wa 2016, cyandikwa na Gaël Faye, Umufaransa uvuka ku mubyeyi w’umunyarwanda. Avugamo ubuzima bwe, aho agaruka ku buzima bw’umwana wavukiye i Burundi akabyarwa n’umunyarwandakazi w’impunzi n’umuzungu w’umufaransa wakoreraga i Burundi. Uwo mwana avuga uko yabonaga ubuzima muri icyo gihe, ibibazo by’amoko, Hutu na Tutsi.
Uwo mwana ufite hagati y’imyaka 10 na 15 aba yibuka uburyo ubuto bwe bwaje kwicwa n’ibibazo bya politike zo muri aka karere. Anavuga ku kibazo cyo kuvuka ku babyeyi badahuje uruhu.
Gukira Bishobokera Buri Wese, Ariko Biraharanirwa, Dieudonne D’amour Nordkvist Hakizimana
Cyanditswe na Dieudonne D’amour Nordkvist Hakizimana mu mwaka wa 2019. Gikubiyemo amabanga menshi yatuma ukira mu kanya gato abari bakuzi udafite n’urwara rwo kwishima bagatangira gutangazwa n’impinduka zaje mu buzima bwawe.
Rwanda means The Universe, Louise Mushikiwabo
Mu mwaka wa 2006 ubwo yabaga muri Leta Zuze Ubumwe za Amerika, Louise Mushikiwabo yasohoye igitabo ‘Rwanda means The Universe’ (U Rwanda bisobanuye Isanzure) cy’amapaji 384 yafatanyije n’umunyamakuru Jack Kramer.
Igitabo cya Mushikiwabo cyanditse mu buryo bw’ibarankuru n’itangabuhamya. Inkuru ya Mushikiwabo ayitangira mbere gato y’ihanurwa ry’indege yari itwaye Perezida Juvenal Habyarimana mu 1994, avuga uko yari abayeho muri Leta Zunze Ubumwe za Amerika aho yabaga ndetse n’ibyo inshuti ze zakundaga kumubaza ku mubano, amateka n’imibereho y’abanyarwanda.
Mushikiwabo na Kramer bagaragaza ubugome Jenoside yakorewe Abatutsi yakoranywe n’uburyo bigaragara ko yari yarabanje gutegurwa. Iki gitabo kijya mu mizi y’imibereho y’abanyarwanda mbere y’abakoloni, ubwo abanyarwanda babagaho nta yindi si bazi ari naho izina ry’igitabo ryaturutse.
Untamed, Beyond Freedom, Uwineza Celine
Igitabo ‘Untamed, Beyond Freedom’ cyanditswe na Uwineza Celine, gisohoka muri Mata 2019. Yanditse ku buzima yabayemo we n’umuryango we muri Jenoside yakorewe Abatutsi mu 1994, ubwo yicirwaga benshi mu muryango akiri umwana muto.
Iki gitabo cy’amapaji 149 cyanditse mu buryo bwo kubara inkuru. Uwineza atangirana ibaruwa yandikiye mama we wishwe tariki 10 Mata 1994 hamwe na bakuru be babiri na musaza we, abamenyesha agahinda afite nyuma yo kubabura n’uburyo akumbuye kuzongera kubabona.
Intwari Mpinduramatwara Paul Kagame, Richard Hategekimana
Iki gitabo “Intwari Mpinduramatwara Paul Kagame”, kigaragaza ibikorwa bya Perezida Kagame by’indashyikirwa nuko yagaruriye u Rwanda ikuzo nyuma ya Jenoside yakorewe Abatutsi.
Icyo gitabo cy’amapaji 98 kigaragaza uburyo igice kimwe cy’Abanyarwanda bari barahejejwe hanze ariko akabacyura, ndetse akanahagarika Jenoside yakorewe Abatutsi, yanaguyemo abasaga miliyoni mu gihe cy’amezi atatu.
Mitingi Jenosideri, Imbundo, Imbarutso y’imbunda yarimbuye imbaga , Edouard Bamporiki
Iki gitabo cyasohotse mu 2017, ni icya Edouard Bamporiki. Gikubiyemo ubuhamya bw’abantu 67 bakoze Jenoside ndetse na bamwe mu bana bavutse ku babyeyi barokotse nyuma yo gufatwa ku ngufu n’abajenosideri.
L’oncle Gynécologue, Numuhire Caroline
Iki gitabo cya Numuhire Caroline, gikubiyemo inkuru y’umwana w’umukobwa wahohotewe na nyirarume wamusuzumaga igihe yari atwite.
Inkuru iri muri iki gitabo ishingiye ku mwana w’umukobwa watewe inda nk’urwibutso asigiwe n’inshuti ye magara yari irwaye kanseri, nyuma yo gutereranwa n’umuryango we, ahitamo kubiganiriza nyirarume wari inzobere mu kuvura indwara z’abagore ariko ntiyamubera imfura, amufata ku ngufu.
Moi, Le dernier Tutsi, Charles Habonimana
‘Moi le dernier Tutsi’, ni igitabo cyanditswe na Charles Habonimana gisohoka mu 2019. Gikubiyemo ubuhamya bw’imibereho y’Umututsi mbere ya Jenoside, inzira y’umusaraba we ubwe yanyuzemo mu gihe cya Jenoside n’uburyo Ingabo za FPR Inkotanyi zamurokoye.
Ubumwe bw’Abanyarwanda mu mateka yabo, Innocent Nizeyimana
Iki ni gitabo cyasohotse mu mwaka wa 2015. Umwanditsi agaragaza imibanire y’Abanyarwanda mbere y’uko abazungu baza mu Rwanda, uko iyo mibanire myiza yaje kugenda ihinduka mibi buhoro buhoro bitewe n’imiyoborere mibi y’ubukoroni ndetse n’uburyo Abatutsi batangiye kwirukanwa mu Rwanda. Iki gitabo gisoza kivuga uko abakoroni basizeho Repubulika ya mbere yagombaga gukomeza gukora ku nyungu zabo
Inzira y’Inzitane yo kwibohora, NDAHIRO Logan
Iki gitabo cyanditswe na nyakwigendera Ndahiro Logan mu mwaka wa 2017. Gikubiyemo inzira igoye ingabo za FPR Inkotanyi zanyuzemo mu rugendo rwo kubohora Abanyarwanda.
Un abrege de l’ethno histoire du Rwanda, Alexis Kagame
Ni igitabo cyanditswe n’inzobere mu mateka y’u Rwanda, Padiri Alexis Kagame. Kivuga ku mateka y’u Rwanda guhera mu 1853 kugeza mu 1972, kikaba cyarasohotse mu 1972.
Rwanda demain! Une Longue Marche vers la transformation, Dr Kimonyo Jean Paul
Iki gitabo cyasohotse mu 2018, kivuga ku mbogamizi n’ibitekerezo byiza byaranze inzira yo kongera kwiyubaka k’u Rwanda nyuma ya Jenoside yakorewe Abatutsi.
Goliyati Araguye, Mgr Birindabagabo Alexis
Iki gitabo cyasohotse mu 2019, cyanditswe na Musenyeri Birindabagabo Alexis. Gikubiyemo inzira n’uburyo bwakwifashishwa mu guca ibiyobyabwenge mu Rwanda. Harimo inshingano za buri wese mu kurwanya ibiyobyabwenge, icyo buri wese asabwa, inyungu zo kubirandura mu Rwanda n’ubuhamya bw’abasore bakoreshejwe n’ibiyobyabwenge bakica mugenzi wabo.
Rwanda 1959-1962, La Révolution manquée, Antoine Mugesera
Iki gitabo cyasohotse mu 2018, gisobanura uburyo impinduramatwara yo mu 1959 yiswe ‘revolisiyo’ atari yo kuko icyo impinduramatwara ziba zigamije kitagezweho.
Undi Munsi, Maniraguha Ferdinand
Iki gitabo cyiswe ‘Undi Munsi’ cyasohotse mu wa 2019, gikubiyemo inkuru mpimbano y’urukundo rw’umukobwa Naila n’umusore Gisa bakundanye, urukundo rwabo rukaza kwicwa n’ishyari ry’abatarabifurizaga ineza.
New Rwanda From Hell to Heaven, Bamurangirwa Patricia
Iki gitabo cyamuritswe muri Mutarama 2020. Havugwamo uburyo u Rwanda rwabashije kwivana mu mahano ya Jenoside yakorewe Abatutsi, ubu akaba ari igihugu cy’icyitegererezo muri Afurika.
",https://m.igihe.com/umuco/ibitabo/article/bimwe-mu-bitabo-by-abanyarwanda-byagufasha-muri-iki-gihe-cya-coronavirus,Culture
Rutangarwamaboko yasobanuye uko ubupfumu yaburazwe na sekuruza n’impamvu yo guterekera (video),"Rutangarwamaboko yasobanuye byinshi birimo uko yarazwe na sekuruza kuba umuvuzi gakondo ndetse n’impamvu akora imigenzo imwe n’imwe yo hambere yacwekereye mu Rwanda rw’ubu.
Rutangarwamaboko yasobanuye byinshi birimo uko yarazwe na sekuruza kuba umuvuzi gakondo ndetse n’impamvu akora imigenzo imwe n’imwe yo hambere yacwekereye mu Rwanda rw’ubu.
Rutangarwamaboko usanzwe ari umushakashatsi, umwigisha w’ubuzima bushingiye ku muco akaba n’inzobere mu by’umuco, amateka, imbonezabitekerezo (Filosofiya) n’ubuzima bwa muntu bushingiye ku myizerere, imyumvire, imitekerereze, imyitwarire ndetse n’imigirire.
Ni umugabo w’abana babiri yabyaranye na Umuziranenge Sana Cynthia, barimo imfura yabo bise Umugiramana n’ubuheta bise Benimana. Izina Rutangarwamaboko arikomora kuri sekuruza wari umukuru w’imandwa.
IGIHE yamusuye imuganiriza byinshi ku buzima bwe abantu benshi batazi.
Uko yabaye umupfumu…
Ubusanzwe yitwa Nzayisenga Modeste ni umuganga ubugira gatatu, kuko yabyize muri kaminuza mu bijyanye n’ubuzima bwo mu mutwe, akaba umuganga nk’umupfumu ndetse akanaba we nk’umunyempano wabirazwe.
Ati “Sogokuruza Rutangarwamaboko yari umugangahuzi, umuganga akaba n’umupfumu akaba n’umukuru w’imandwa mu nduga hose, ari iki gihe twamugereranya na ba musenyeri. Niho nabikuye nk’umurage. Hari uburyo umubyeyi agenda abiraga abazakurikiraho, ni naho izina Rutangarwamaboko bituruka.”
Yumvikanisha ko akiri umwana aribwo yatangiye kwiyumvamo impano yo kuvura ndetse akajya abiganiriza se, utaramuciye intege ahubwo akamwumvisha ko ari ibintu agomba gukorera.
Ati “Ndi umuganga kandi nk’impano kuko mvuka kumwe umwana akura afite imyaka itanu cyangwa irindwi, barambazaga bati uzakora iki? Data yarabimbazaga nkamubwira ko nzaba umuganga, akambwira ko ngomba kubyitaho, nanjye nkamubwira nti sinzaba umuswa. Akavuga ati nk’ubu mu Rwanda dufite umuganga umwe ubaga umutwe ntigeze menya, nkamubwira nti nzaba uwa kabiri kandi nzamurusha.”
Yashoje kaminuza atangiza uburyo bushingiye ku muco nyarwanda mu kuvura indwara n’ibibazo byo mu mutwe avura abarwayi bari barananiranye, by’umwihariko baraciye kuri za kirazira barasara ibintu ahanini ubuvuzi mvamahanga bwigwa mu ishuri buyoberwa.
Rutangarwamaboko yakuriye kwa Sekuruza, ndetse aza kugenda akurira mu maboko ye kuko akenshi yamutumaga imiti bigatuma agenda akerebuka mu Kinyarwanda no mu kuvura.
Yamusigiye imiringa yambara ku maboko yise ‘Imiringa y’imirinda’ imurinda ibintu byakototera umuntu by’amandu n’amarozi ndetse ikaba n’umurimbo.
Impamvu akunda gukora imihango yo kubandwa no guterekera kandi abenshi batakibikozwa muri iki gihe
Rutangarwamaboko akunda gukora imihango itandukanye itagikorwa cyane mu Rwanda rw’ubu irimo kubandwa, guterekera n’indi itandukanye yakorwaga mu gihe cyo hambere.
Avuga ko impamvu abantu benshi batakiyikora ari uko bafite ukutamenya kuko ariwo muco w’abanyarwanda kandi bikaba byakabaye akarango kuri buri wese ukomoka mu Rwanda.
Ati “Hari igitabo kimwe ndi kwandika cyitwa nyina w’umugome ni ubugoryi. Ubugome abantu tugirira abandi natwe twigirira bituruka ku kutamenya, n’ubu rero hariho ibintu byacu byabaye nk’ibishitani cyangwa bikaba interamatsiko ku bandi ku buryo abantu babikubonamo bagatangara kandi ubundi bwari bwo buzima. Ni ukutamenya, ni uguhona, ni ubugoryi. Ntekereza ko abantu nibahonoka bazagenda bamenya ko umuco arirwo rutirigongo twigoragorezaho gutsinda ubugorogoro bwose, niwo uduha akito mu bandi tukagira icyo twitirirwa, bakavuga bati uriya ni umunyarwanda kubera ibi n’ibi. Arangwa n’imihango n’imigenzo.”
“Nko kubandwa no guterekera ni imihango, nkimara gusobanukirwa ibyo aribyo, kirazira aribyo, maze gukura nabonye abo byasajije kubera ko baciye kuri iyo kirazira. Utagira imihango ntagira ibyo ahanga ntagira n’ibyo ahangamura byamuhangaye kimwe n’utagira imigenzo ntagira uko agenza.”
Kuri we yemeza ko abantu b’iki gihe kubera ko badashamadukira kubandwa no guterekera ari ikibazo gikomeye kuko bifite umumaro mu kwegeranya umuntu n’abakurambere be.
Ati “Ninde wamenya icyo kubandwa aricyo ntabandwe cyangwa ntabyifuze kuko biva ku nshinga ‘kubanda’ bivuga komatanywa. Abanyarwanda rero babandwa kabiri, bwa mbere bomatanywa n’Imana y’i Rwanda bwa kabiri bomatanywa n’abakurambere. Abazimu nibo batuma tutazima, ariko uramuvuga abantu bakikanga. Hatari iyo mihango n’imigenzo wazamenya aho uvuka se ? wazamenya agasozi kanyu ? Guterekera biva ku nshinga gutereka, umuteguro ugiriye abakuru, abanyacyubahiro, abegeramana, ababyeyi mu mutima wawe kugira ngo ubwo urya urye nkabo, ubwo unywa unywe nkabo.”
Rutangarwamaboko asanzwe atuye ku Gisozi ho mu Karere ka Gasabo mu Mujyi wa Kigali ndetse anafite ivuriro ry’ubuvuzi bushingiye ku muco riherereye i Nyarutarama.
",https://m.igihe.com/umuco/article/rutangarwamaboko-yasobanuye-uko-ubupfumu-yaburazwe-na-sekuruza-n-impamvu-yo,Culture
"Uko u Rwanda rwahuye n’ibyorezo by’inzara, ibisebe n’indwara z’amatungo ku ngoma ya Mutara Semugeshi","Mu myaka isaga 477 (1543-2020) ishize, u Rwanda rwahuye n’ibyorezo birimo umuze ukomeye, ibisebe by’umufunzo, ibyorezo by’inzara, indwara z’abantu n’amatungo, byoretse imbaga y’abatagira ingano.
Mu myaka isaga 477 (1543-2020) ishize, u Rwanda rwahuye n’ibyorezo birimo umuze ukomeye, ibisebe by’umufunzo, ibyorezo by’inzara, indwara z’abantu n’amatungo, byoretse imbaga y’abatagira ingano.
Ibyorezo bikomeye u Rwanda rwahuye nabyo, byabimburiwe n’icyatangiye ku ngoma ya Mutara Semugeshi mu ntango y’urwimo rwe ahasaga mu wa 1543.
Muri ibyo bihe Ruganzu Ndoli yatanze atunguranye ubwo yicwaga n’umuhinza Bitibibisi. Kubera amakimbirane yari ibwami umugabekazi Nyirarumaga yaranze kurekura ubugabekazi, Semugeshi yabuze umwiru wamwimika akamuha Inyonga ( Ibimenyetso by’ubwami) ngo abe umugenga w’ingoma y’u Rwanda. Mpande ya Rusanga wari umwiru mukuru w’ingoma ya Ndoli, niwe wafashe iya mbere mu kugumura abandi Biru mu kwanga kugaragaza aho bahagaze mu kwimika Semugeshi na Nyina Nyirakabogo.
Semugeshi agisha nyina inama, nyina aramusubiza ati “So Ruganzu Ndoli, yari yaranywanye na Mutaga Nyamubi umwami w’u Burundi, none genda aguhe Abiru baze bakore imihango yo kukwimika. Ubundi utware ingoma ya so, kuko nta wundi wo kuyizungura uhari”.
 Semugeshi ashyira nzira yitabaza Mutaga Nyamubi umwami w’u Burundi amuha abiru bimitsi barimo Nyamwonda wa Rurenge na Gahenda ka Nyabayobya. Imihango yo kwimika Semugeshi yabereye i Mwaka wa Rukoma muri Mushubati ( ubu ni mu Karare ka Muhanga mu Murenge wa Nyarusange), imihango irakorwa, bamuha izina ry’ubwami rya Bicuba I Semugeshi.
Nyuma y’iyimikwa rya Bicuba Semugeshi, yahuye n’akaga gakomeye cyane arwara ijisho rirabyimba, ryitambikwamo n’ikintu kimeza nk’umwashi n’inkingi. Mu gisenge cy’inzu ye hitambikamo ikintu kimeze nk’ukwezi. Abaturage b’u Rwanda nabo, ntibabonye amahwemo, bahuye n’amahano y’umuze utarigeze ubaho bokamwa n’inzara n’indwara z’ibinyoro n’ibisebe by’umufunzo.
Abantu ba hafi ya Semugeshi baje kumubwira bati “Bariya Biru Mutaga yakoherereje ntibazi imihango y’iyimikabami ry’I Rwanda, mubwire akoherereze abandi, bakureho iyi miziro yatumye uberama igakururira rubanda rw’umwami umuze n’amapfa”.
Nuko Semugeshi atuma kuri Mutaga Nyamubi umwami w’u Burundi amwoherereza umuvuzi gakondo we ngo atange umuhamuro w’ibyo biza, na we amwoherereza Kiniga cya Rumanura ngo aze ahoshe ayo mahano. Kiniga cya Rumanura asesekara ibwami kwa Semugeshi, asanga ibintu byacitse, ibinyoro n’ibisebe by’umufunzo n’ibindi bigeze banyarwanda habi! Abantu ba hafi ba Semugeshi bari aho, bati “Nimushake Mpande ya Rusanga, aduhe umuzi n’umuhamuro w’izi manza zagwiririye u Rwanda”.
Umwami Semugeshi atuma abantu be ngo babaririze aho Mpande ya Rusanga yaba aherereye, basanga yaragiye kure cyane ahitwa: I Cyotamakara cy’I Buhanga ( ubu ni mu Murenge wa Ntyazo wo mu karere ka Nyanza), ari umusaza wa cyane, yarakennye bitavugwa inzara imugeze kure.
Ubwo Mpande ya Rusanga asubiza abantu bari boherejwe na Semugeshi ati “Ndashaje, ndashonje, nambaye ubusa, nahinguka nte imbere y’umwami?’, bajya kubibwira umwami Semugeshi, afata inka ebyiri z’imbyeyi, imyambaro ikoze mu mpu n’ingobyi yo ku muheka, bamujyana ibwami.
Kera kabaye Mpande ya Rusanga arashyira agera ibwami, akigera ibwami akabona ibirimo kuhabera. Nuko aramubaza ati “Wimitswe na ba nde?” Semugeshi ati “Ni Abiru b’i Burundi barimo Nyamwonda wa Burenge na Nyagahenda ka Nyabayobya.” Mpande ya Rusanga ati “Wimikiwe he?” Semugeshi ati “Nimikiwe i Mwaka wa Rukoma”.
Mpande ya Rusanga abwira Semugeshi ati “Bariya Biru b’i Burundi bakwimitse, nta kiza bashakira u Rwanda. Kukwimikira i Mwaka ugasohokera ku Ntosho, ni ikimenyetso cy’uko Abanyarwanda babaroze kwicwa n’inzara ikomotse ku mapfa bakazajya birirwa bahonda inguri z’ibikoro n’amateke bashaka amaramuko. Gushokera inka z’amashashi, ni ikimenyetso cyo kutagira uburumbuke bw’abantu, imyaka n’amatungo mu gihugu. Gusohokana igicuba cyaramvuwe mu Mutake, ni ukwifuriza Abanyarwanda guhora bataka nta kugoheka n’amahoro muri bo. Gusohokera mu Mutobo, ni ukurwara ibinyoro n’ibisebe by’imifunzo bizabahitana igihugu kikaba umwirare.”
Mpande ya Rusanga abwira Nyirarumaga ati “Impamvu igihugu cyahuye n’akaga k’iriya mize n’amapfa akaze, ni ariya marira ya Nyirakabogo urara arira ko wanze kurekura ingoma, kandi Ruganzu yaraguhaye umuhungu we Semugeshi ngo umubere umujyanama, none kugira ngo igihugu gikire nuko amarira ya Nyirakabogo yakama, kuko nta mugisha wo guhora umugabekazi aririra mu gihugu, fata inzira uhunge uve mu gihugu ujye i Burundi ubise Nyirakabogo n’umuhungu we Semugeshi bime ingoma.”
Nyirarumaga ashorera inka ze ashyira nzira n’abaja be bacikira i Burundi. Nyirarumaga akigera ku cyambu, haje inkuba itagira imvura irivovota, nyuma haza imirabyo iramukubakuba iramuyora imujyana mu kirere aburirwa irengero. Nuko Mpande ya Rusanga wari wabaherekeje ngo abambutse, abonye ibyo bibaye, abwira abakobwa ba Nyirarumaga ati “Nimuhumure buriya Nyirarumaga asanze Ruganzu Ndoli, mujye muri ubu bwato n’inka zanyu mwambuke mwigire i Burundi mu Rwanda nta mwanya mukihafite”. 
Mpande ya Rusanga ageze ibwami ahamagara Abiru bose n’abakuru bari barigumuye, bakora inama yo kohera ayo mahano yagwiririye igihugu, akaba amaze kugitsembamo abenegihugu. Nuko batangira inzira yo gukora imihango n’imigenzo y’ubwiru bw’iyakorwaga mu kohera amahano yabaga yagwiririye igihugu.
Mbere yuko batangira imihango yo kweza igihugu no gukiza ubwandure bw’abaturage babanje kubakira Semugeshi urugo I Bunyogombe ngo abe ariho atura bamugangahure, bamutera ibyuhagiro n’imitsindo y’ingoma y’u Rwanda, kuko mbere yaho yari atuye mu rugo rwa se Ruganzu Ndoli rwari I Ruhashya. Kandi umwami yagombaga gukorerwa imihango yose ari mu ngoro ye nshya.
 Kugira ngo umuhango wo kohera ayo mahano ukorwe, bitabaje amazi y’Ubuhoro yo mu mariba ya Rwezangoro ( mu Murenge wa Muhima), ayo mu iriba rya Shaki, ayo mu iriba rya Kabuye ka Jabana, ayo mu iriba rya Mbizi, amariba yavomwagaho amazi y’ubuhoro, akiza ubwandure agahumanura abahumanye. Yose bayahuriza hamwe mu iriba rya Kabyaza ryari munsi y’umusozi wa Nyamweru nuko bayakoreraho imihango yo kwiyeza no kweza igihugu, ngo abaturage bakire ubwandure, bagire ubuhoro n’amahoro, bagire uburame n’ubuziramuze.
Nyuma y’iyo mihango Mpande ya Rusanga yahise ahakorera imihango y’ubwimitsi yimika Semugeshi, amwambura izina yari yahawe n’Abiru b’I Burundi rya Bicuba, amuha izina ry’ubwami rya Mutara Nsoro. Niko gukurizaho kwitwa Mutara Nsoro Semugeshi. Mu gihe bakiri muri ibyo, nibwo babonye ikirere gihindutse, igicu kirakuba babona imvura iraguye, icyorezo gicika mu Rwanda, amapfa arazima, Abanyarwanda bava ibuzimu bajya ibuzima.
",https://m.igihe.com/umuco/article/uko-u-rwanda-rwahuye-n-ibyorezo-by-inzara-ibisebe-n-indwara-z-amatungo-ku-ngoma,Culture
Scholastique Mukasonga yasohoye igitabo kivuga kuri Kibogo wafatwaga nk’umukiza w’abanyarwanda ,"Umunyarwandakazi Scholastique Mukasonga yasohoye igitabo yise ‘Kibogo est monté au ciel’ kivuga uko Kibogo woherejwe n’Imana nk’umukiza w’u Rwanda yagiye mu Ijuru.
Umunyarwandakazi Scholastique Mukasonga yasohoye igitabo yise ‘Kibogo est monté au ciel’ kivuga uko Kibogo woherejwe n’Imana nk’umukiza w’u Rwanda yagiye mu Ijuru.
Mbere y’uko abamisiyoneri bazana inkuru nziza ya Yezu i Rwanda bivugwa ko uwo Kibogo ari we wafatwaga nkuko Abakristu bafata Yezu .
Scholastique Mukasonga ni Umwanditsi w’umunyarwanda abakunda gusoma ibitabo n’abakurikiranira hafi ibijyanye na sinema bibuka filimi Notre Dame du Nil ishingiye ku gitabo cye yasohotse muri Gashyantare 2020.
Igitabo cya Mukasonga ’ Kibogo est monté au Ciel’gifite paji 160. Cyasohowe n’inzu isohora ibitabo yo mu Bufaransa, éditions Gallimard. Ni ubwoko bw’ibitabo by’inkuru ndende mpimbano cyangwa se Roman (Novel).
 Ugendeye ku mateka ya Kibogo uvugwa mu mateka y’u Rwanda wumva ari igitabo kigaragaza ko imyemerere cyangwa ibisa n’ibyo abanyamadini bigisha kuri Yezu hari uwari uhari kandi abifite mbere.
Agace gasa no gutera amatsiko yashyize ku rubuga Gallimard, kabaza uwaba yaragiye mu Ijuru hagati ya Kibogo w’i Rwanda na Yezu yita uw’abamisiyoneri ndetse nyuma yo kujya mu Ijuru akagirira abantu ineza.
Ati ""Ari Kibogo, umuhungu w’umwami na Yezu w’abamisiyoneri ni nde wazamutse mu Ijuru? wongeye kugusha imvura, agakiza abantu amapfa n’inzara?""
Akomeza yibaza niba abantu bakwiye kwizera inkuru cyangwa imigani baciriwe n’abera kurusha kwizera izo babwiye n’ababyeyi babo amanywa n’ijoro. Ati ""Ese birakwiye ko twakwizera imigani twaciriwe n’abagabo b’abera b’ubwanwa burebure cyangwa twakwemera iyo ababyeyi bacu baducira buri mugoroba.""
Igitabo cyitwa Le Rwanda ancien cyanditswe na De Lacger, kuva ku rupapuro rwa 167 kugeza ku rwa 68 kigaragaza ko mbere y’umwaduko w’ubukirisitu mu Rwanda hari imyizerere gakondo idafite aho itandukaniye n’ubukirisitu ndetse ikaba yari ifite akarusho ko kuba ishingiye ku muco gakondo w’abanyarwanda.
Ayo makuru yemeza ko mu Rwanda hahoze inkuru nziza y’“umukiza (umutabazi) Kibogo"", yaje guteshwa agaciro n’inkuru nziza y’“umukiza (umutabazi) Yezu“ yazanywe n’abakoloni.
Mu Rwanda rwa kera umutabazi yari umuntu wemeraga gutanga amaraso ye ku bushake akameneka ku butaka bw’umwanzi bigatuma umwica cyangwa uwo amenekeye mu gihugu atsindwa.
Ibi ngo byaba byaratangiwe na “Kibogo“, izina ry’Ikinyarwanda rikomoka ku nshinga kubogora ihwanye n’iyo mu gifaransa bita “sauver“, “redresser“ cyangwa se ‘Gutabara’.
Igitekerezonkomoko cy‘umutabazi Kibogo mu Rwanda
Mu mateka y’u Rwanda dutangira kumva iby’Umutabazi bwa mbere muri wa mugani w’Ibimanuka mu gice cya wo cy’Umugani uvanze n’igitekerezo.
Lacger yanditse agira ati “Ubwo Kigwa n’umuvandimwe we Mututsi na mushiki wabo Nyampundu bacibwaga mu ijuru bitewe n’icyaha cya nyina wamennye ibanga ry’Imana, bururukiye mu Mubali bavuye mu ijuru. Bagera mu Mubali rero, bibonye bambaye ubusa bakennye. Hashize iminsi icumi bafite agahinda gakabije, bafite inzara, inyota n’imbeho bifuza gupfa gusa, bambaza Imana bati: Mana y’u Rwanda tugirire impuhwe utubabarire. Muri ako kanya inkuba ikubitira mu kirere maze umurabyo ukongeza ibyatsi byumye maze babona agashirira baragafatisha babona umuriro barota.”
“Hashize iminsi ijuru rirakinguka babona hamanutse impeke, ibishyimbo, amasaka n’insina y’imineke. Hashize iminsi na none mu ijuru hamanuka ikibumbe cy’ubutare bwo gucuramo ibyuma n’amasuka bati: Imana ni yo itwoherereje ibi byose”.
Ngo icyo gihe maze ni bahinze batihingishije! Muri ako karere bamanukiyemo, hari hatuye imiryango itatu: Abasinga, Abazigaba n’Abatwa bo mu ishyamba. Abo bantu bose bari barakomotse mu ijuru aho ba sekuruza bari barirukanywe bitewe n’icyaha bahakoreye. Kubera ko bo batari barigeze basaba Imana imbabazi, ni cyo cyatumye ibarekera mu butindi n’ubukene. Abo baje nyuma nibo babatungishije.
Ubwo Kibogo yicwaga n’abagome nyuma Imana ikamuzura
Kugira ngo abo bantu batazarimbuka bagashiraho, byatumye Imana yohereza Umutabazi Kibogo aza ku ruhembe rw’umurabyo arababwira ati “Mwitinya nimuhumure ni Imana ibantumyeho! Nzaba umuhuza wanyu n’Imana kandi icyo muzasaba cyose niba ari cyiza Imana izakibaha!. Umutabazi ni impongano y’Imana ku bana bayo bayiringira.”
Nyuma ariko abagome ngo baramufashe bamumanika ku giti bakoresheje ibyuma bisongoye baramwica. Imana yaje komora ibikomere bye imugaruramo ubuzima hanyuma Imana yohereza umurabyo umuzamura mu kirere asubira ku Mana.
Lacger yavuze ko iyo u Rwanda rugize amakuba, umuzimu w’Umutabazi aza gutura muri umwe mu bana b’Umwami agahinduka Umutabazi agakiza igihugu.
Bavuga ko abatambyi bo mu Mubali aribo bamubambye bakamwica ariko ko “Imana yomoye ibikomere bye imugaruramo ubugingo hanyuma yohereza n‘umurabyo umuzamura mu kirere asubira ku Mana”.
",https://m.igihe.com/umuco/ibitabo/article/scholastique-mukasonga-yasohoye-igitabo-kivuga-kuri-kibogo-wafatwaga-nk-umukiza,Culture
Indirimbo umwami Yuhi Musinga yaririmbye ubwo yacibwaga mu Rwanda ,"Umwami Yuhi V Musinga, ni umwe mu bayoboye u Rwanda mu bihe bibi , ayobora ubwo abakoloni bageraga mu Rwanda bagashaka kumwambura ubutegetsi, yabangira bakamwirukana mu gihugu.
Umwami Yuhi V Musinga, ni umwe mu bayoboye u Rwanda mu bihe bibi , ayobora ubwo abakoloni bageraga mu Rwanda bagashaka kumwambura ubutegetsi, yabangira bakamwirukana mu gihugu.
Musinga yimye ingoma ahagana muri Werurwe 1897, ayambuye mukuru we bahuje se, Mibambwe IV Rutarindwa. Byakurikiwe no kwitwikira mu nzu kwa Rutarindwa n’umuryango we wose amaze kumenya ko yagambaniwe.
Musinga yimye ingoma akiri muto, ku myaka 14 gusa, ari nayo mpamvu mu minsi ye ya mbere yayoborerwaga na nyina Kanjogera. Ni imyaka yari iruhije kuko Abakoloni b’Abadage n’abamisiyoneri ba mbere bari bari kwinjira mu Rwanda, bashaka abayoboke mu banyarwanda.
Kubera kwanga amabwiriza bamuhaga n’uburyo bashakaga kuyobora u Rwanda, Abakoloni birukanye umwami Musinga mu Rwanda mu Ukwakira 1931.
Saa yine n’igice ku wa 14 Ukwakira 1931 igihiriri ry’abaja cyahagurutse i Nyanza giherekeje Musinga, abagore be batanu n’abana be icyenda na nyina Kanjogera n’abo mu muryango wabo, bajyanwa mu nzu yari yabateguriwe i Kamembe.
Mu gitabo cyiswe Rucunshu, cya Ruhashya Épimaque, ku ipaji ya 94 kugeza kuya 95, hagaragara indirimbo bivugwa ko yahimbwe n’Umwami Musinga ubwo yacibwaga akajyanwa i Kamembe akavaha ajya i Moba.
Muri iyo ndirimbo, Musinga agaragaza ko yari umwami mwiza uzi kurinda igihugu kandi ufasha abababaye. Agaragaza ko yaciwe mu gihugu nta cyaha yakoze, n’agahinda atewe no gusiga igihugu cye, abaturage be n’abana be.
Ntabwo bizwi neza niba iyo ndirimbo ariyo Musinga yihimbiye ubwe dore ko ntaho amateka amugaragaza nk’umusizi, cyangwa niba ari iyo yahimbiwe ikamwitirirwa.
Indirimbo ya Musinga acibwa
Nali Rugwiza
Rugwiza kulinda
Namenyaga impfubyi
Ngakiza abababaye.
Baterambabazi
Nkumi zikowe
Bagore b’amaliza
Mubeho neza
Jye nciwe
Ntagira igicumuro
Habe na gitoya
Mba ndoga Kalinga
Na yo Kalinga
Yavunnye imilishyo
Na yo Indamutsa
Yabuze imitsindo
Jye ngiye ishyanga
Nyuma y’ishyamba
Aho bagera
Ntibagaruke
Nsize ibitenga
Bitagira umutemeli
Nsize impfubyi
Zitagira kirera
Nsize RUDAHIGWA na RWIGEMERA
BAKAYISHONGA uwo ni ifu iseye
Naho NKURANGA uwo ni ingorore.
",https://m.igihe.com/umuco/article/indirimbo-umwami-yuhi-musinga-yaririmbye-ubwo-yacibwaga-mu-rwanda,Culture
Imvugo igaragaza icyubahiro inka zahabwaga mu muco nyarwanda,"Inka si itungo nk’ayandi mu mibereho y’Abanyarwanda ndetse uburyo bayifata, uko bayivuga n’ibyo bayikorera, bigaragaza ko kuva hambere yahabwaga icyubahiro gikomeye.
Inka si itungo nk’ayandi mu mibereho y’Abanyarwanda ndetse uburyo bayifata, uko bayivuga n’ibyo bayikorera, bigaragaza ko kuva hambere yahabwaga icyubahiro gikomeye.
Amateka agaragaza ko inka yahoze ari ikimenyetso gikomeye cy’ubukungu bw’igihugu, uwabaga ayifite ntiyarwazaga bwaki, ntiyarumbyaga imyaka, ntiyaburaga abagaragu n’inshuti.
Akenshi ikintu cyabaga cyubashywe mu Rwanda rwo hambere, ibigikomokaho byagiraga ivugwa ryihariye ritandukanye n’ibindi bisanzwe, bikitabwaho na buri wese yaba umukuru n’umuto, bajya kugira icyo bavuga ku nka cyangwa ikindi cyahawe agaciro gakomeye, bakigengesera, bikaba bizwi mu Kinyarwanda nk’Ikeshamvugo.
Inka iri mu bintu bitagatifu mu muco n’amateka y’u Rwanda, byubahwa kandi bitinywa byagize uruhare runini mu mushinga wo kurwubaka.
Inka n’ibiyikomokaho nk’amata, amavuta n’ibikoresho byifashishwa mu bworozi bw’inka birimo ibyansi, byagiye bihabwa umwihariko mu muco w’u Rwanda.
Nk’uko tubikesha igitabo “Ikeshamvugo mu Kinyarwanda” cy’Umusizi Nsanzabera Jean de Dieu , Inzobere mu Busizi, Umuco, Ubuvanganzo n’amateka y’u Rwanda, tugiye gukomoza ku ikeshamvugo rikoreshwa ku Nka nk’umutungo w’ikirenga mu gihugu, wagize uruhare rw’ikirenga mu bukungu, mu mibereho myiza y’abaturage, mu bubanyi n’amahanga, mu mutekano n’amahoro, mu mihango n’imigenzo y’Abanyarwanda n’ibindi.
Ntibavuga Bavuga
Agahu irigata yapfushije: Akaraga
Aho bamena amase y’inka: Icukiro
Aho inka zibyagira : Mu ngombe
Aho inka zirishiriza: Urwuri
Aho umuriro wazo uri: Ku gicaniro
Aho zinywera ku mugezi: Ku mwaro, ku ibuga
Gusiga amase ku mabere banga ko inyana zonka:  Gukoreza
Guca inka ibere : Kuryogosha
Guca ubwatsi bw’inka : Kwahira
Guca umurizo : Gukemura umurizo 
Guhanagura inka : Kuzihonora
Guhatira inka ngo yonse itari iyayo : Gutsindira
Gukamana ingoga (vuba) : Gukama kera
Gukamisha yombi : Kuvuruganya 
Gukamwa make : Gukamwa menshi
Gukura amase mu kiraro : Gukuka
Gukura amase mu kiraro: Kuzikukira
Gukurura babyaza : Kuvutira 
Gupfa kw’Imfizi : Gutaha
Gushyiraho inka iyayo : Kwinikiza
Gusubiza inyuma : Gukumira
Gusuhuka kw’inka: Kugisha
Guta umuziha kwazo: Gufuma
Gutoroka kw’inka	: Kumena
Gutwita kw’inka: Guhaka
Ibihamagazo byazo : Indirimbo zayo
Ibisingizo byazo: Amazina yazo
Ibiti bikinga inzu y’inka: Ibihindizo
Ibyatsi bahanaguza inka: Inkuyo
Ibyatsi basasira inka: Icyarire
Icyo zinyweramo amazi: Ikibumbiro
Igicaniro ntikizima	: Kirasinzira
Aho inka ziteraniye: Inama y’inka 
Inka ipfushije iyayo: Isuri
Inka yonka itari nyina: Kugoba
Inkoni baragiza inka: Inshyimbo
Inyana ikivuka: Umutavu
Inyana ntizisubira ku gasozi: Zisubira iswa
Inzu y’inka: Ikiraro
Inzu y’inyana: Uruhongore 
Iriba zinyweramo: Ikibumbiro
Kurangiza gukama: Guhumuza 
Kurangiza gushitura: Guhaza
Kurangiza kunywa kwazo: Gukuka
Kurekeraho gukamwa: Guteka 
Kurwara ibisebe ku mabere: Gusarika 
Kurya kw’inka: Kurisha
",https://m.igihe.com/umuco/article/amagambo-agaragaza-icyubahiro-inka-zahabwaga-mu-muco-nyarwanda,Culture
Nyanza: Urubyiruko rwigishirijwe mu Rukari imirimo yakorwaga n’abangavu n’ingimbi mu Rwanda rwo hambere,"Muri gahunda yo kwimakaza no gusigasira Umuco Nyarwanda, Ikigo cy’Ingoro z’Igihugu z’Umurage w’u Rwanda cyateguye umunsi wo kwigisha abari kubyiruka imirimo yakorwaga n’Abangavu n’Ingimbi mu Rwanda rwo hambere ndetse n’imikino bakinaga.
Muri gahunda yo kwimakaza no gusigasira Umuco Nyarwanda, Ikigo cy’Ingoro z’Igihugu z’Umurage w’u Rwanda cyateguye umunsi wo kwigisha abari kubyiruka imirimo yakorwaga n’Abangavu n’Ingimbi mu Rwanda rwo hambere ndetse n’imikino bakinaga.
Icyo gikorwa ngarukamwaka cyabereye mu Ngoro y’Amateka y’Abami iherereye mu Karere ka Nyanza ahazwi nko mu Rukari. Kuri iyi nshuro higishijwe abanyeshuri biga muri Collège du Christ Roi i Nyanza bo mu mwaka wa gatanu n’uwa gatandatu biga mu ishami ry’indimi n’Ubuvanganzo.
Abanyeshuri bagera kuri 50 ni bo basuye iyo ngoro basobanurirwa byinshi, bigishwa gukora imirimo itandukanye irimo kwahura, kuragira, gucyura, kudahira no kuhira inka, kwahirira inyana, kwinikiza no gukamisha.
Umukozi ukuriye Ingoro y’Abami yo mu Rukari, Gahongayire Yvonne, yavuze ko ari gahunda bateguye mu rwego rwo kwigisha abakiri bato Umuco Nyarwanda no kuwubakundisha.
Ati “Ni uburyo twashyizeho bwihariye bwo kwigisha Abanyarwanda umuco n’amateka duhereye ku rubyiruko; ikindi ni ukubungabunga ibikoresho by’umuco gakondo no kugira ngo babimenye.”
Gahongayire yasobanuye ko ikigamijwe ari ugusigasira umuco n’ururimi no kumenyesha abakiri bato inkomoko y’ibikoresho gakondo n’akamaro kabyo.
Imirimo yakozwe n’abakobwa irimo gukukira inka, gukubura, koza ibyansi, kubuganiza no gutereka amata. Naho abahungu bakoze imirimo irimo gukama inka; kuhira inka, kwahira ubwatsi n’iyindi.
Mu gusoza iyo gahunda aba banyeshuri babonye n’umwanya wo kwidagadura aho beretswe banakina imikino gakondo itandukanye irimo gusimbuka urukiramende, kumasha, kunyabanwa, gutera uruziga, hamwe no kurasa ku ntego.
Ubusanzwe iyo mikino abana bayigiraga mu itorero hagamijwe kubatoza kurangwa n’indangagaciro z’ubutwari no gukunda igihugu no kucyitangira.
Bamwe mu banyeshuri bitabiriye icyo gikorwa bashimiye Ikigo cy’Ingoro z’Igihugu z’Umurage w’u Rwanda; bavuga ko bahigiye byinshi kandi bizabafasha mu mibereho yabo.
Mukeshimana Zula ati “Icyo nahigiye ni ubufatanye hagati y’abagize umuryango; badusobanuriye uko kera imirimo yakorwaga mu rugo abagize umuryango bagafatanya. Ikindi nahungukiye ni ukumenya ibikoresho byakoreshwaga kera nk’ibyansi n’urusyo.”
Rukimbira Godfred “Icyo namenye ni uko n’iterambere rigomba kujyana n’umuco kuko ubufatanye mu gukora imirimo ni indangagaciro zarangaga abanyarwanda. Nabonye uko abami babagaho mbona ni mateka meza.”
Ingoro y’Abami mu Rukari igizwe n’ibice bine; icya mbere ni Ingoro Umwami Yuhi V Musinga yabayemo n’abandi bamubanjirije bose, igaragiwe n’izindi nzu ebyiri za gakondo (Iy’amata ndetse n’iy’inzoga). Igice cya kabiri kigizwe n’inyambo (inka z’amahembe ashyorongoshyoye).
Icya gatatu ni ingoro y’Umwami Mutara III Rudahigwa, naho icya kane kigizwe n’umusezero (aho Abami batabarije i Mwima).
Muri bimwe mu bintu bimurikwa mu Ngoro y’Abami harimo ibikoresho bitandukanye birimo inteko (intebe umwami yicaragaho); Intwaro zigizwe n’ingabo, umuheto, icumu n’umutana urimo imyambi.
Harimo kandi Igisasiro (uburiri bw’umwami), ibiseke, inkangara ndetse n’agacuma yanyweragamo.
[email protected]
",https://m.igihe.com/umuco/article/nyanza-urubyiruko-rwigishirijwe-mu-rukari-imirimo-yakorwaga-n-abangavu-n,Culture
Iby’ingenzi byabaga bigize ubukwe bw’Abanyarwanda bo hambere,"Ubukwe ni umwe mu mihango ikomeye mu buzima bwa muntu. Ni umuhango ukomeye kubera ko uhuza imiryango, ugatuma umuntu ashinga urugo rwe akabyara ndetse n’igihugu kikunguka amaboko. Imihango y’ubukwe yagendaga itandukana hagendewe ku muco, idini n’akarere abantu baherereyemo.
Ubukwe ni umwe mu mihango ikomeye mu buzima bwa muntu. Ni umuhango ukomeye kubera ko uhuza imiryango, ugatuma umuntu ashinga urugo rwe akabyara ndetse n’igihugu kikunguka amaboko. Imihango y’ubukwe yagendaga itandukana hagendewe ku muco, idini n’akarere abantu baherereyemo.
Mu Rwanda rwo hambere, ubukwe bwari ubw’umuryango. Imiryango iyo yabonaga ko umusore cyangwa inkumi bakuze kandi ko bageze igihe cyo gushinga urugo, yatangiraga gutera intambwe zagenwaga n’umuco.
Kurambagiza
Kurambagiza ni ukureba uburanga bw’umukobwa cyangwa umuhungu, ubwiza, imico n’imyifatire bye. Mu kurambagiza habagaho kumenya no kugenzura imyitwarire, imibereho, imikorere, isuku ndetse n’umuryango umuhungu cyangwa umukobwa akomokamo kugira ngo bamenye niba yarahawe uburere.
Umuranga ni we wafashaga imiryango y’abateganya gushyingiranwa kumenyana no gutunganya neza imihango ijyanye no kurambagizanya kwayo. Umuranga yabaga ari inshuti y’imiryango yombi ishaka guhana abageni cyangwa akaba umuvandimwe w’umuryango umwe, ariko aziranye n’abantu bo mu muryango bashakamo amaboko.
Iyo umuranga yamenyeshaga imiryango uwo yatoranyije, umusore n’inkumi bashoboraga guhura, bakamenyana cyangwa bakaganira mu buryo busanzwe.
Gusaba no gufata irembo
Gusaba no gufata irembo byakurikiraga kurambagiza, bikabera iwabo w’umukobwa. Imisango yo gufata irembo no gusaba yarihutaga kuko ubusanzwe mu Kinyarwanda ntawimana irembo. Iyo umuryango w’umusore wabaga wemerewe irembo, hakurikiragaho umuhango wo kurifata.
Mu gihe abo mu muryango w’umusore bagiye kumufatira irembo babaga bageze iwabo w’umukobwa, barakirwa bakazimanirwa maze uhagarariye umuryango w’umukobwa akababaza ikibagenza.
Umuranga, se w’umusore cyangwa undi umuryango w’umusore watoranyije ni bo bajyaga gusaba no gufata irembo. Umuryango usaba watangaga inka y’ifatarembo ku bifite cyangwa isuka ku baciriritse. Bwabaga aribwo bwa mbere imiryango yombi ihuye, ikaganira ku bijyanye n’ubukwe bw’abana babo, bakajya inama ku bizakorwa n’ibizakenerwa.
Gusaba no gukwa
Gusaba umugeni ni umuhango wakurikiraga uwo gufata irembo, ukabera iwabo w’umukobwa. Mu muhango wo gusaba, umuryango w’umusore watoranyaga abakwe bajya kuwusabira, bakagenda bayobowe n’umukwe mukuru, bitwaje inzoga yo gusabisha.
Wari umuhango wo guha agaciro imiryango kuko umusore ntiyabaga yemerewe gutwara umukobwa atamuhawe. Ibyo byari ikimenyetso cy’uko umuryango w’umuhungu uha agaciro umuryango wareze umukobwa.
Mu gihe cyo gusaba, umuryango w’umukobwa ntiwahitaga wemerera umuryango w’umusore umugeni, ibyo bikagaragaza kwihesha agaciro nk’umuryango no kugahesha abawukumokamo.
Nyuma yo gusaba hakurikiragaho umuhango wo gukwa ugakorwa n’umuryango w’umusore kandi ukabera iwabo w’umukobwa. Umusore yakwaga inka, isuka cyangwa andi matungo nubwo hose bavugaga ko bakoye inka.
Inkwano yabaga ari ikimenyetso hagati y’imiryango yombi, ko ibaye inshuti. Inkwano yari ipfundo ry’ubumwe hagati y’imiryango yombi.
Mu muco Nyarwanda, inkwano ntiyabaga inzitizi. Yaba yabonetse cyangwa itabonetse, ntibyabuzaga ubukwe gutaha. Igihe inkwano yabaga ibuze, umusore yashoboraga gutenda, ni ukuvuga gufata igihe aba kwa sebukwe akora akazi gasimbura inkwano cyangwa agahabwa umugeni w’ubuntu.
Gutebutsa
Ni umuhango wakurikiraga gukwa. Umuryango w’umusore wajyaga iwabo w’umukobwa hagamijwe kuganira ku gihe umugeni bazamubazanira (bazamubahekera).
Hari uduce gutebutsa byakorwaga inshuro zirenzwe imwe, umuryango w’umukobwa ugakomeza kwihagararaho kugira ngo umuryango w’umusore ubone agaciro k’umukobwa wabo.
Kurongora no kurongorwa
Igihe iyo cyabaga kigeze, umuryango w’umukobwa waramuhekaga ukamushyira umuryango w’umusore. Iyo yabaga ageze kwa sebukwe, hari imihango yakorwaga yo kumwakira ikagenda itandukana bitewe n’agace.
Hari nk’aho iyo yabaga akiri mu bikingi by’amarembo, yahagararaga hejuru y’aho batabye urusyo, nyirabukwe akamukoza umwuko ku mpanga. Hari aho umugeni yinjiraga agasanga sebukwe yicaye ikambere akamwicaza ku bibero akanamuha inka y’ibibero akabona kujyanwa mu mbere.
Mu gihe ibirori by’ubukwe byabaga bigeze hagati, se w’umusore yamujyanaga kurongora. Mu kurongora hakoreshwaga umwishywa, umusore akawambika umugeni hanyuma akivuga ati ‘ndakurongoye ndi kanaka mwene kanaka’ maze ababyeyi bakavuza impundu. Ibirori byarakomezaga kugeza mu gitondo, abaje baherekeje umugeni bagasezera bagataha.
Nyuma y’uko abaje bahetse umugeni bageze iwabo w’umukobwa bagashyikiriza ababyeyi be umwishywa. Hakurikiragaho umuhango wo kwakira umwishywa ukabanzirizwa no gucunda, guca hagati no kumara amavuta.
Nta mukobwa washyingirwaga yaratakaje ubusugi kuko kubutakaza byabaga ari igisebo ku mukobwa, umuryango akomokamo n’igihugu. Uwabaga yatwise atarashyingirwa, yafatwaga nk’uwatesheje igihugu ubusugi, kugira ngo igihugu gisubirane iryo shema ry’ubusugi bwacyo, umukobwa bakamucira mu mahanga cyangwa bakamuroha.
Gutinya
Nyuma yo kurongorwa, hari iminsi umugeni yamaraga ari mu nzu adasohoka. Muri icyo gihe cyo gutinya yaboheraga nyirabukwe akebo k’ibara rimwe, bitaga nyirabitabo. Gutinya byafashaga umukobwa kumenyerana n’umuryango ajemo, akamenya imyitwarire n’imico biranga umuryango mushya ajemo.
Gutwikurura
Ni umuhango wakorwaga hagamije gusohora umugeni kugira ngo bamuhe uburenganzira bwo kujya ahagaragara, kugira ngo atangire imirimo ye. Habanzaga gukura abageni mu nyegamo, kubogosha amasunzu, guha abana amata no kubereka imitwa.
Mu kwerekwa imitwa, urugo rushya rwahabwaga ibyangombwa nkenerwa birimo ibikoresho, ibiribwa n’ibindi.
Umuryango w’umukobwa wabaga wamuzaniye ibiribwa, imyaka n’ibikoresho byo mu gikoni. Umukwe mukuru ni we watumwaga mu rugo ngo ayobore uwo muhango, aherekejwe n’abakuze n’amasugi.
Guca mu irembo no kuramukanya
Guca mu irembo byakorwaga n’abageni bajya gusura iwabo w’umukobwa. Uyu muhango wabaga nyuma y’igihe runaka abashyingiwe baramenyereye urugo kandi baratangiye kurukorera.
Abageni bajyanaga na se w’umuhungu, umuranga cyangwa se undi muntu washoboraga kubavugira ijambo. Bitwazaga inzoga, bagera iwabo w’umukobwa bagasangira kandi bakaganira hagamijwe gushimira umuryango w’umukobwa ko wabahaye umugeni mwiza.
Gusura abageni
Ni umuhango wakorwaga n’iwabo w’umukobwa ugakorwa nyuma yo guca mu irembo. Ababyeyi b’umukobwa bateganyaga inzoga n’izindi mpano bashyira urugo rushya, kugira ngo barufashe kwiteza imbere. Umuryango w’umukobwa wabonaga umwanya uhagije wo kuganira n’umukwe wabo kuko nta misango myinshi yabaga mu gusura abageni.
",https://m.igihe.com/umuco/article/iby-ingenzi-byabaga-bigize-ubukwe-bw-abanyarwanda-bo-hambere,Culture
Uko igihugu cya Nduga cyometswe ku Rwanda hakoreshejwe amayeri y’ubushuti,"Nduga ni agace kagize amateka menshi mu Rwanda, kaba igihugu cy’igihangage u Rwanda tuzi ubu rutabaho, kukomeka ku Rwanda bisaba abami b’u Rwanda gukoresha amayeri arimo kubanza kwiyunga bagashyirana abageni, u Rwanda rwuririra kuri ubwo bucuti rutera umwami wa Nduga.
Nduga ni agace kagize amateka menshi mu Rwanda, kaba igihugu cy’igihangage u Rwanda tuzi ubu rutabaho, kukomeka ku Rwanda bisaba abami b’u Rwanda gukoresha amayeri arimo kubanza kwiyunga bagashyirana abageni, u Rwanda rwuririra kuri ubwo bucuti rutera umwami wa Nduga.
Mu bihe byo ha mbere, kugira ngo igihugu kigire ubuzima gatozi cyitwe igihugu, ni uko cyagombaga kuba gifite ibintu bitanu by’ingenzi, aribyo; Kugira ubutaka, kugira abaturage bacyitirirwa, kugira ingoma ngabe nk’ikirango cy’igihugu cyigenga, kugira umwami ukigenga n’ingabo zikirwanirira.
Nduga cyari kimwe mu bihugu 29 byari bigize u Rwanda rwo hambere, ndetse kikaba kimwe mu byari bikomeye.
Igitabo “Imizi y’u Rwanda”, Umutumba wa mbere ndetse n’igitabo “Intwari z’imbanza zubatse u Rwanda rugahamya igitinyiro’’ byombi by’umusizi Nsanzabera Jean de Dieu, bigaragaza ko Nduga cyari mu bihugu byahanzwe bwa mbere mu Rwanda kuko yahanzwe ahasaga mu wa 600 mu kibariro cy’ibihe byacu.
Kugira ngo abami b’u Rwanda bigarurire kimwe mu bihugu gikomeye cya Nduga, hateweyo ibitero byinshi byagabweyo n’abami b’u Rwanda nka Cyilima Rugwe n’umwuzukuru we Mibambwe Sekarongoro Mutabazi. Cyilima Rugwe, yabanje kohereza ibitero by’ubushotoranyi ku ngoma ya Nduga, ahereye ku turere twari twegereye u Rwanda, nko mu gice cy’Akarere k’Amayaga kahanaga imbibi n’u Rwanda, kitwaga “Nduga Bunyagitunda” katwarwaga na Mulinda w’Umunnyugu ahatwarira Sabugabo, umwami wa Nduga.
 Nuko Cyilima Rugwe yigarurira ako gace yica Mulinda w’Umunyungu watwaraga ako Gace. Kumutsimbura ku butegetsi, Cyilima yamushukishije kumushyingira, ingabo zimutera zitwa ngo ni abakwe bahetse umugeni, habaye ubucakura bwo mu rwego rwo hejuru kuko cyari igihugu gikomeye kandi cy’abanyamaboko, ku buryo intambara yabo yari inkundura.
Kigeli Mukobanya wazunguye se Rugwe ku ngoma, nta cyo yigeze yongeraho ku gitero se yagabye mu Nduga, ahubwo yashyize imbaraga mu guhangana n’igitero cya mbere cy’Abanyoro no guhanaguraho igihugu cy’u Bwanacyambwe bwari mu Majyepfo y’ Iburasirazuba bw’u Rwanda
Umuhungu wa Mukobanya, Mibambwe Sekarongoro Mutabazi, amaze kwima Ingoma ya Se Kigeli Mukobanya, yihatiye kwigarurira Nduga y’Ababanda iranga imubera ibamba, bigera n’aho Nduga igaba ibitero byambuka Nyabarongo, igihe kiza kugera atsinda Nduga ya Nkuba ya Sabugabo wari warazunguye se Sabugabo ku ngoma. Abanyiginya baje kwambuka Nyabarongo, basatira Ababanda barabatsinda, Nkuba ya Sabugabo aricwa, ingabo zitwaga ‘Ibisiga’ byari umutwe w’Ingabo z’Ababanda, zikubitirwa ahareba i Nzega, umuhungu wa Nkuba ari we Mashira ahungira mu Bugesera.
Mibambwe Sekarongoro Mutabazi, yahise ashyiraho Abatware be mu Nduga, maze umwe mu batware be, aza gucumbikira Mashira ya Nkuba atamuzi. Icyo gihe akarere ka Nduga kari kamaze iminsi mu mapfa, maze Mashira akihagera, ahurirana n’uko imvura iguye, maze bituma abaturage ba Nduga bamuyoboka, baramwimika aba umwami rwihishwa.
 Abatware ba Sekarongoro bamaze kubimenya ko Mashira yimye barahunga, bahungira mu bice bidatuwe biteganye na Nyabarongo. Mibambwe amaze kubimenya, asaba Mashira ya Nkuba ya Sabugabo kuyoboka, kuko Ingoma ya Se yayimwambuye, Mashira aranga.
Mashira ya Nkuba ya Sabugabo watwaraga Nduga amaze kunanirana, Mibambwe yigiriye inama yo kugirana na we amasezerano, biremezwa Mashira ahamya ubwami bwa Nduga. Nyuma yaho imishyikirano yarakomeye, haziraho no gushyingirana. Nuko Mashira arongora Nyirantorwa umukobwa wa Mibambwe I Sekarongoro, na ho Mibambwe I Sekarongoro arongora Bwiza bwa Mashira budashira irora n’irongorwa, bamwambuye Rugayi rwa Buzi wari utuye mu Burundi, wari waramushatse mbere. Icyo gihe na Gahindiro Semutakirwa wa Mibambwe Sekarongoro yarongoye Nyankeri ya Mashira. Icyo gihe umurwa wa Mibambwe Sekarongoro, wari i Mbilima na Matovu, hahoze ari mu Ngoma y’u Buliza ( ubu ni mu Karere ka Gakenke mu Murenge wa Coko), naho Mashira atuye ku Mugina wa Jenda na Kabugondo hafi y’i Busuri, i Cyeza no ku Mukingo.
Mu gitero cya Kabiri cy’Abanyoro cyari kirangajwe imbere n’umuhungu wa Nyabwongo II Buhemu, Abatasi b’u Rwanda babwiye Mibambwe I Sekarongoro ko atazatsinda Abanyoro bari benshi bikabije ugereranyije n’abaje mu gitero cya mbere, icyo gihe yagerageje kwitabaza umwami w’u Bugesera Nsoro II Sangano, na Kimenyi II Shumbusho w’i Gisaka na Mashira ya Nkuba ya Sabugabo, umwami wa Nduga, ibyo bihugu byanga kumutabara, bimutera utwatsi. Nuko Mibambwe Sekarongoro abonye ko asumbirijwe, kandi u Rwanda rwe rushobora gusibama, ahitamo guhunga, ahungana n’Ingabo ze, abaturage ndetse n’amatungo, berekeza i Bunyabungo (mu Ntara ya Kivu y’Epfo ).
 Abanyoro bakurikiranye Mibambwe I Bunyabungo, Mashira abaha inzira. Abanyoro bahingutse, Abanyarwanda babanza kubatinya kubera ubwinshi bwabo gusa baza gukoresha amayeri babagwa gitumo, abanyarwanda baratsinda.
Mibambwe Sekarongoro yaje kugaruka mu gihugu cye amaze gutsinda, anyura kwa Sebukwe akaba n’umukwe we Mashira wari utuye I Mwima ya Busasamana muri icyo gihe. Mashira rero yaje gusanganira Sebukwe nta cyo yikeka nubwo yanze kumutabara akanaha inzira abanyoro. Yarabazimaniye. Igihe kigeze hagati, ingabo za Mibambwe zaramufashe, Mibambwe Sekarongoro aramwica, afatanyije na Munyanya wavaga inda imwe na Mashira kwa se wa bo, amutsinda aho ngaho I Mwima, ingoma yabo Nyanihinda barayinyaga, ubutaka bw’igihugu cya Nduga y’ababada babwomeka ku Rwanda. Ibyo kwa Mashira birarimbuka, Nduga itsindwa itsinzwe noneho. Sekarongoro, ategekana umwete Nduga, kugira ngo itazongera kumwigaranzura ikamurushya nka mbere.
Nguko uko uruhererekane rw’amateka y’igihugu cya Nduga yagiye ahererekana, kugeza ku izima ryayo ubwo yigarurirwaga n’u Rwanda ahasaga mu wa 1444, ku ngoma y’umwami w’u Rwanda, Mibambwe Sekarongoro Mutabazi.
",https://m.igihe.com/umuco/article/amateka-ya-nduga-igihugu-cyometswe-ku-rwanda-hakoreshejwe-amayeri-yo,Culture
Umugambi wapfubye mu 1978 wo kohereza Abanyarwanda muri Tanzania na Gabon kubera ubwiyongere bw’abaturage,"Guhera u Rwanda rutangiye kubarwa nk’igihugu nyuma y’ubwigenge, ubuyobozi bwose bwagiyeho bwagowe no guhangana n’ikibazo cy’ubwiyongere bukabije bw’abaturage, baberanye na kilometero kare 26338 rwahawe n’abakoloni mu nama y’i Berlin mu 1885.
Guhera u Rwanda rutangiye kubarwa nk’igihugu nyuma y’ubwigenge, ubuyobozi bwose bwagiyeho bwagowe no guhangana n’ikibazo cy’ubwiyongere bukabije bw’abaturage, baberanye na kilometero kare 26338 rwahawe n’abakoloni mu nama y’i Berlin mu 1885.
Mu myaka ya 1970 nibwo iki kibazo cyagaragaye cyane, ndetse icyo gihe ibihugu bikomeye n’imiryango mpuzamahanga bigira inama u Rwanda ko mu gihe nta gikozwe, bizarangira runaniwe kwita ku baturage barwo.
Muri iyo myaka Kiliziya Gatolika yasaga n’iyashinze imizi haba mu buzima bw’iyobokamana n’ubwa Politiki mu Rwanda, ntiyemeraga uburyo bwo kuboneza urubyaro butari ubwa kamere ari nayo myemerere yayo kugeza ubu, mu gihe ubushakashatsi bwagaragazaga ko ubwo buryo butafatwa nk’ubwahangana n’ikibazo nyamukuru igihugu cyari gifite.
Mu 1978, u Rwanda rwabarirwaga abaturage miliyoni 4.8 utabariyemo impunzi zari mu mahanga. Hakurikijwe ubutaka buri mu gihugu bukoreshwa, Leta Zunze Ubumwe za Amerika zarushyiraga mu bihugu bituwe cyane dore ko kilometero kare icyo gihe yabarirwaga abaturage basaga 400.
Guhera mu 1975, imyaka ibiri Habyarimana afashe ubutegetsi, ikibazo cy’ubwiyongere bukabije bw’abaturage cyari kimaze gufata indi ntera. Ibyo byakubitiyeho ko umuryango nyarwanda wari ukibaswe n’imyumvire gakondo y’uko kubyara abana benshi, ari umugisha, bikaba amaboko n’ubukungu.
Hiyongeragaho ko benshi mu baturage ari abayoboke ba Kiliziya Gatolika itarakozwaga ibyo kuboneza urubyaro.
Habyarimana wari umuyoboke Gatolika anakorana nayo bya hafi kugeza no mu miyoborere, muri Nzeri 1977 yatumije uwari intumwa ya Papa mu Rwanda, Rotunno ngo baganire ku buryo igihugu cyatangiza gahunda yo kuboneza urubyaro ariko bitabangamiye imyemerere Gatolika.
Inyandiko z’ibanga za Ambasade ya Amerika mu Rwanda icyo gihe, zigaragaza ko Rotunno yemeye ko ubwiyongere bw’abaturage buri mu Rwanda bukwiriye gushakirwa umuti mu maguru mashya. Mu nama yagiriye Habyarimana harimo gukoresha uburyo bwa kamere mu guhangana n’icyo kibazo.
Banki y’isi mu 1977 yamenyesheje u Rwanda ko kugira ngo rugire ubushobozi bwo guhaza abaturage biyongera rufite ari uko umusaruro w’ubuhinzi wiyongera ku kigero cya 3 % buri mwaka.
Kimwe mu byo Leta Zunze Ubumwe za Amerika zashinjaga u Rwanda nka nyirabayazana w’ubwiyongere bukabije bw’abaturage, ni ukugendera ku bitekerezo bya Kiliziya Gatolika byo kuboneza urubyaro mu buryo bwa kamere.
Mu 1978, mu Rwanda habaye inama yiga ku kuboneza urubyaro, imiryango mpuzamahanga nka Pathfinder International yiyemeza gutanga ubufasha.
Icyo gihe hagaragajwe ko mu guhangana n’ikibazo cy’ubwiyongere bw’abaturage mu Rwanda, kuboneza urubyaro ari cyo gisubizo gishoboka hagakoreshwa uburyo bwose bwaba gakondo n’ubwa kizungu kandi abaturage bakabwegerezwa ari nako basobanurirwa imikorere yabwo.
Mu biro bya Perezida hashyizweho itsinda ryihariye ryita ku gukurikirana ishyirwa mu bikorwa rya gahunda yo kuboneza urubyaro, ari nabyo byaje kurangira mu 1981 hashinzwe Ofisi y’Igihugu yita ku Mibereho y’Abaturage, ONAPO, yari ishinzwe ibyo kuboneza urubyaro.
Gutuza abanyarwanda mu mahanga, umushinga wapfubye
Mu nama zitandukanye Leta y’u Rwanda icyo gihe yagiye igirwa, harimo gushaka uburyo bamwe mu baturage bakimurwa bakajya gutuzwa mu mahanga, mu bihugu byabemera.
Iyi nama yahuje akanama ka Leta kagizwe n’inzobere zitandukanye mu by’ubuzima n’imibereho myiza, ku matariki 18 na 19 Mata 1978 hemejwe ko Guverinoma ishyira imbaraga mu kuganira n’ibihugu byifuza gutuza Abanyarwanda, bikagabanya igitutu cyari kuri Leta cy’ubwiyongere bw’abaturage.
Intumwa za Minisiteri y’Ububanyi n’Amahanga zamenyesheje ako kanama ko Tanzania yari yemeye kwakira no gutuza abanyarwanda bari hagati ya 400 000 na 1 000 000, bakabatuza ahantu hihariye.
Muri uko kwezi, uwari Minisitiri w’Ububanyi n’Amahanga, Aloys Nsekalije yari yabwiye abanyamakuru ko u Rwanda ruzishimira kohereza abo banyarwanda muri Tanzania ariko bigakorwa mu buryo budahubukiwe kandi abagiye koherezwa bakabanza gutegurwa.
Ntibyatinze, tariki 11 Gicurasi 1978, Perezida Julius Nyerere yagiriye uruzinduko rw’iminsi itatu mu Rwanda. Inyandiko z’ibanga za Leta Zunze Ubumwe za Amerika zahishuwe na WikiLeaks, zigaragaza ko yemereye u Rwanda kwakira abaturage barwo, bagatuzwa mu bice byo mu Burengerazuba bwa Tanzania bitari bituwe.
Agiye guhaguruka asubira muri Tanzania, Nyerere yagize ati “Twiteguye no kwakira abanyarwanda 500 000 icya rimwe kuko dufite ahantu hanini hadatuwe. Abazaza bazashyirwa mu midugudu izwi nka Ujamaa nkuko abandi Banyatanzaniya bameze.”
Uyu mushinga waheze mu mpapuro kuko nubwo u Rwanda na Tanzania byari byawemeranyijeho, ikiguzi cyose cyo gutuza abo baturage cyari kuri Leta y’u Rwanda.
Inyandiko z’ibanga za Amerika zerekana ko u Rwanda rwabigenzemo gahoro cyane, dore ko amikoro yo kubatuza yasaga nk’aho ari menshi ahubwo rushyira imbaraga muri gahunda zo kuboneza urubyaro.
Mbere yo kuganira na Tanzania, Habyarimana yari yaciye undi muvuno wo kumvikana na Gabon abanyarwanda bamwe cyane cyane abafite ubumenyi runaka, bakajyanwa gutuzwa muri icyo gihugu cyari cyugarijwe n’ubuke bw’abakozi mu nzego nyinshi cyane cyane iza Leta.
Tariki 30 Nzeri 1976 Perezida Habyarimana yagiriye uruzinduko muri Gabon, we na Perezida Omar Bongo basinya amasezerano ane y’ubufatanye arimo ayo kohereza abanyarwanda muri Gabon bakagenda nk’abakozi.
Byari byitezwe ko nyuma y’isinywa ry’ayo masezerano, impande zombi zizashyiraho Komisiyo ihuriweho ishinzwe kuyashyira mu bikorwa.
Leta Zunze Ubumwe za Amerika zigaragaza ko uwo mushinga nawo waje gupfuba kuko Gabon yagiye igaragaza ubushake buke mu kuwushyira mu bikorwa, cyane ko byari biyoroheye kubona abandi banyamahanga batayihenze kandi ba hafi no guteza imbere uburezi imbere mu gihugu kugira ngo ibone abaturage bayo bafite ubumenyi bukenewe.
U Rwanda rwakomeje guhangana n’ubwiyongere bw’abaturage hakoreshejwe kuboneza urubyaro ariko umusaruro bitanga ukaba muke.
Mu 1966, abaturarwanda bageraga kuri miliyoni eshatu, bagenda bazamuka aho mu 1988 rwari rutuwe n’abaturage miliyoni esheshatu, mu gihe mu mwaka wa 2018 rwari rutuwe n’abasaga miliyoni 12.
Ibimenyetso byerekana ko bazakomeza kwiyongera ku buryo mu 2032 bazaba bageze kuri miliyoni 16.9 mu gihe baba biyongereye cyane, cyangwa miliyoni 15.4 baramutse baboneje urubyaro.
Ikigo gishinzwe Ibarurishamibare kigaragaza ko bazaba barikubye gatatu mu 2050 urebeye ku bwiyongere bariho bwa 2.6% ku mwaka.
",https://m.igihe.com/umuco/amateka/article/umugambi-wapfubye-mu-1978-wo-kohereza-abanyarwanda-muri-tanzania-na-gabon,Culture
CNLG yasohoye ibitabo bigaragaza ubugome Jenoside yakoranywe muri Cyangugu na Gitarama,"Komisiyo y’Igihugu yo kurwanya Jenoside, CNLG, yasohoye ibitabo bitatu bigaragaza amwe mu mateka mabi ya Jenoside yakorewe Abatutsi cyane cyane muri Perefegitura ya Gitarama n’iyahoze ari Cyangungu, harimo n’ubuhamya bw’uburyo abasirikare b’Abafaransa bafataga Abatutsi ku ngufu.
Komisiyo y’Igihugu yo kurwanya Jenoside, CNLG, yasohoye ibitabo bitatu bigaragaza amwe mu mateka mabi ya Jenoside yakorewe Abatutsi cyane cyane muri Perefegitura ya Gitarama n’iyahoze ari Cyangungu, harimo n’ubuhamya bw’uburyo abasirikare b’Abafaransa bafataga Abatutsi ku ngufu.
Kuri uyu wa Kane nibwo CNLG yagaragaje ibi bitabo, hakaba harimo kimwe gikubiyemo ubuhamya bw’uburyo Abatutsi batotojwe guhera mu 1973 bakanirukanwa mu mashuri.
Ubu bushakashatsi bwakozwe na CNLG ibifashijwemo n’abashakashatsi bayo barimo Mafeza Faustin wakoze ubushakashatsi kuri Jenoside yakorewe Abatutsi muri Perefegitura ya Gitarama, Nikuze Donatien, we yakoze ubushakashatsi kuri Jenoside yakorewe Abatutsi mu yahoze ari perefegitura ya Cyangungu, naho Ntashamaje Gérard we yashyize hamwe ubuhamya.
Nko muri Cyangungu, ubu bushakashatsi bugaragaza uburyo Ingabo z’Abafaransa zari muri ako gace zarebeyereye Interahamwe zicaga Abatutsi, ariko zinakora n’amahano yo gufata Abatutsi ku ngufu no kubakorera ibindi bikorwa bya kinyamanswa.
Uyu mushakashatsi agaragaza ko Abafaransa bageze mu Nkambi ya Nyarushishi aho bagomba kurinda impunzi z’Abatutsi, nyamara bakomeje gukorerwa ubwicanyi.
Agaragaza ko impunzi muri iyi nkambi zahabwaga ibiryo ariko nta nkwi zo kubitekesha, kandi ko byari ihame ko impunzi zijya hanze y’inkambi gushakisha inkwi, uwasohokaga wese Interahamwe zahitaga zimwica abasirikare b’Abafaransa bareba.
 Abafaransa mu bikorwa byo gusambanya Abatutsi
Iki gitabo kigaragaza ko Abafaransa baje muri Opération Turquoise bageze i Nyarushishi, batambagijwe inkambi yose, ari nako bagenda bafata amafoto.
Bugaragaza ko nyuma y’iminsi igera kuri itatu, bari bamaze kumenya ahaherereye abagore n’abakobwa, maze batangira kujya baza kubatwara bakajya kubasambanya ku ngufu, mu gihe bari bashinzwe kubarinda.
Uwitwa Kambogo Constance watanze ubuhamya yagize ati “Abafaransa bafataga abakobwa ku manywa y’ihangu bakabasambanya, bazaga mu nkambi bakazenguruka, bakagenda basohora abakobwa muri za burende, maze bagatoranya abo bashaka, babeshya ko ari abo kujya kubakorera isuku.”
“Ibyo ariko twaje kumenya ko byabaga ari ibinyoma, ko ahubwo babaga bagiye kubasambanya ku ngufu. Mu kubatoranya bavugaga ko bakeneye abakobwa bafite mu nda hato n’amabere mato. Bamara gutoranya abo bishimiye, bahitaga babajyana mu mahema yabo, babagezayo bakabasambanya ku ngufu, abana bakagaruka bataye umutwe.”
Avuga ko mu basambanyijwe ku ngufu i Nyarushishi harimo uwitwa Claudine wari ufite hagati y’imyaka 14 na 15. Kumusambanya ku ngufu byamuviriyemo guhungabana kugera abaye nk’umusazi.
Bakorerwaga kandi ibikorwa by’ubunyamaswa birimo kubashyiramo urusenda, kubasambanya mu kanwa, mu kibuno, bakabafata amafoto babambitse ubusa n’ibindi.
Yagaragaje ko abarangije kubasambanya bahitaga babahererekanya biyamira ko ari beza, ko batandukanye n’abakobwa n’abagore b’iwabo.
Avuga ko uretse mu Nkambi ya Nyarushishi, Abafaransa basambanyije ku ngufu abagore n’abakobwa ku Kibuga cy’Indege cya Kamembe, kuri Stade Kamarampaka n’ahandi.
Uwitwa Habimana Jean Bosco wari Interahamwe, avuga yari asanzwe akorana bya bugufi n’abasirikare b’Abafaransa, dore ko bari baramuhaye n’imbunda.
Yavuze ko Abafaransa bari muri Stade bamusabye kubashakira abakobwa bo gusambanya.
Muri Perefegitura ya Gitarama, ubu bushakashatsi bugaragaza ko abatutsi benshi bahungiye i Kabgayi bazi ko ariho bazabona umutekano. Byaje kugaragara ko bahungiye ubwayi mu kigunda, kuko abari bagize komite y’umutekano muri Perefegitura ya Gitarama hamwe na ba Burugumesitiri bajyanaga lisiti y’Abatutsi bagomba kwicwa, bakabapakira amabisi bakajya kubicira muri Ngororero.
Guhera mu matariki ya 20 Mata 1994, buri munsi ngo hazaga amabisi yo gutwara Abatutsi bajyaga kwicirwa ku Cyome ku ruzi rwa Nyabarongo, ahahoze ari Komini Kibilira na Satinsyi.
Hari n’abandi Batutsi biciwe mu mashyamba yari hafi ya Kabgayi. Mu makomini ya Ntongwe na Mugina, Abatutsi baho bishwe n’Interahamwe zifatanije n’abasirikare baturutse mu kigo cya gisirikare i Gako n’impunzi z’Abarundi.
Bugaragaza ko bishwe urw’agashyinyaguro, kuko impunzi z’Abarundi zavanagamo imitima y’Abatutsi zimaze kwica zikayotsa.
Kwicwa urw’agashinyaguro byabereye ahantu hatandukanye, nko muri Komini Musambira, Segiteri ya Nyarubaka aho ababyeyi basabwe guhamba abana babo b’abahungu ari bazima, bikozwe n’uwari ukuriye Interahamwe y’umugore witwa Mukangango.
Umunyamabanga Nshingwabikorwa wa Komisiyo y’Igihugu Ishinzwe kurwanya Jenoside (CNLG), Dr Bizimana Jean Damascène, yavuze ko gukora ubu bushakashatsi bifasha cyane cyane abakiri bato kumenya amateka yaranze igihugu cyabo, no kumenya ko bafite inshingano yo guhangana n’abakomeje kubiba urwango.
Yagize ati “Icya mbere ubu bushakashatsi CNLG ikora bugaragaza uko Jenoside yateguwe ikanashyirwa mu bikorwa bifasha urubyiruko kumenya amateka kuko abenshi bari bataravuka cyangwa bakaba bari bakiri batoi”
“Bibafasha kumenya umwihariko wa buri karere, nubwo yateguwe mu gihugu cyose ariko usanga buri gace gafite ubugome bwahakorewe, ikindi ni ukugira ngo bamenye icyo leta y’ubumwe bw’abanyarwanda yakoze kandi bafate n’ingamba zo kubisigasira kuko haracyari abantu bakirangwa n’ingebitekerezo ya Jenoside batarava muri urwo rwango.”
CNLG yizeye ko ibi bitabo bizafasha kwerekana ko abahakana Jenoside yakorewe Abatutsi babeshya.
",https://m.igihe.com/umuco/ibitabo/article/cnlg-yasohoye-ibitabo-bigaragaza-ubugome-jenoside-yakoranywe-muri-cyangugu-na,Culture
"Amateka ya Nduga, igihugu cyometswe ku Rwanda hakoreshejwe amayeri","Nduga ni agace kagize amateka menshi mu Rwanda, kaba igihugu cy’igihangage u Rwanda tuzi ubu rutabaho, kukomeka ku Rwanda bisaba abami b’u Rwanda gukoresha amayeri arimo kohereza ingabo zigize abakwe n’abageni, bahageze bahagaba igitero gikomeye.
Nduga ni agace kagize amateka menshi mu Rwanda, kaba igihugu cy’igihangage u Rwanda tuzi ubu rutabaho, kukomeka ku Rwanda bisaba abami b’u Rwanda gukoresha amayeri arimo kohereza ingabo zigize abakwe n’abageni, bahageze bahagaba igitero gikomeye.
Mu bihe byo ha mbere, kugira ngo igihugu kigire ubuzima gatozi cyitwe igihugu, ni uko cyagombaga kuba gifite ibintu bitanu by’ingenzi, aribyo; Kugira ubutaka, kugira abaturage bacyitirirwa, kugira ingoma ngabe nk’ikirango cy’igihugu cyigenga, kugira umwami ukigenga n’ingabo zikirwanirira.
Nduga cyari kimwe mu bihugu 29 byari bigize u Rwanda rwo hambere, ndetse kikaba kimwe mu byari bikomeye.
Nk’uko tubikesha igitabo “Imizi y’u Rwanda, Umutumba wa mbere ’’ ndetse n’igitabo “Intwari z’imbanza, zubatse u Rwanda rugahamya igitinyiro’’ byombi dukesha Umusizi Nsanzabera Jean de Dieu, inzobere mu Busizi, umuco n’amateka y’u Rwanda, igihugu cya Nduga cyahoze kizwi nka ‘Nduga y’Ababanda’. Ni kimwe mu bihugu byahanzwe bwa mbere ku butaka u Rwanda rufite ubu, kuko yahanzwe ahasaga mu wa 600 nyuma ya Yezu.
Umwami uzwi mu mateka ya Nduga mu gihe cy’umwaduko w’ingoma Nyiginya ni uwitwa Kibanda cya Rurenge. Abami batwaye Nduga ni Kimezamiryango n’umuhungu we bitirinwaga, Kibanda, Sabugabo, Nkuba na Mashira.
Igihugu cya Nduga, cyari giherereye mu Rwanda rw’Amajyepfo no hagati, kuri ubu kikaba cyari gikusanyije uturere twa Kamonyi, Muhanga, Ruhango na Nyanza, imirenge imwe n’imwe yo mu Karere ka Gisagara ndetse na Huye.
Ingoma ya Nduga yategekwaga n’Ababanda bafite igisekuruza cyabo kuri Kidanda cya Rurenge, ufite inkomoko mu Basinga b’Abasangwabutaka, kikaba cyari gifite uturere tune.
Mu Turere twari tugize igihugu cya Nduga, harimo Akarere k’Amayaga ariko karere kari kanini kuko kari gasanganyije igihugu cyose cya Nduga y’Amajyepfo, ushyizemo umurongo ugabanyamo kabiri.
Akarere k’Amayaga kari gaherereye mu Mirenge ya Runda, Gacurabwenge, Rugalika, Nyarubaka, Mugina na Nyamiyaga yo mu Karere ka Kamonyi, Imirenge ya Mbuye, Ruhango, Kinazi na Ntongwe yo mu Karere ka Ruhango n’imirenge ya Busoro, Kigoma, Muyira, Kibilizi na Ntyazo yo mu Karere ka Nyanza. Hari kandi n’Imirenge ya Mamba, Gikonko na Musha yo mu Karere ka Gisagara no mu Mirenge y’Akarere ka Huye irimo Ruhashya, Rusatira na Kinazi.
Mu Turere twari tugize igihugu cya Nduga, harimo n’Akarere k’Akabagali kari aka kabiri mu bugari. Aho kari gaherereye kuri ubu ni mu Mirenge ya Kigoma, Simbi na Rwaniro yo mu Karere ka Huye, Imirenge ya Busasamana, Rwabicuma, Cyabakamyi na Mukingo yo mu Karere ka Nyanza n’Imirenge ya Bweramana, Byimana, Kabagali, Kinihira na Mwendo yo mu Karere ka Ruhango.
Mu turere twari tugize igihugu cya Nduga kandi harimo n’Akarere k’Amarangara kari gaherereye mi mirenge ya Shyogwe, Nyamabuye, Muhanga, Mushishiro, Nyarusange na Cyeza yo mu Karere ka Muhanga n’Imirenge ya Musambira na Nyarubaka yo mu Karere ka Kamonyi.
Akarere ka kane kari kagize Nduga ni akarere ka Ndiza kari gaherereye mu Mirenge ya Rukoma, Karama, Kayumba, Kayenzi na Ngamba yo mu Karere ka Kamonyi n’imirenge ya Rugendabari, Kabacuzi, Kibangu, Rongi, Nyabinoni, Kiyumba yo mu Karere ka Muhanga.
Ku ikubitiro icyo gihugu cyahanzwe na Kimezamiryango cya Rurenge wari ufite gakondo nkuru y’Abamezamiryango ku rutare rwa Mukingo ( Ubu ni mu mu Murenge wa Mukingo wo mu Karere ka Nyanza).
Nyuma yaje kuzungurwa n’umuhungu we Kimezamiryango, waje kunyagwa igihugu na se wabo Kibanda, wari utuye i Gisari na Kibanda.
Kibanda cya Rurenge ari nawe murumuna wa Kimezamiryango cya Rurenge, yari yarahawe ubutware na Mukuru we Kimezamiryango bwo kumutwarira Akarere k’Amayaga, ari nako kari kanini mu gihugu cya Nduga. Kibanda, akaba umugabo ugira amakarikari n’ubuhangange butisukirwa, ku buryo izina se Rurenge yari yaramwise, yiyongereyeho izina rya “Gisari” bituruka ku nshinga “Gusarika” bivuga “Kutisukirwa”
Kibanda yaje gufata imisozi yari atuyeho yo mu Karere k’Amayaga, ayitirira amazina ye yombi ya Gisari (Kitisukirwa) na Kibanda. Ayo mazina arahahama kugeza na bugingo n’ubu. Gisari na Kibanda, ni imidugudu ituranye yo mu Kagali ka Kinazi yo mu Murenge wa Kinazi wo mu Karere ka Ruhango.
Mu gice gikurikiyeho, tuzabataturira, amateka y’iherezo ry’igihugu cya Nduga, n’uko cyometswe ku butaka bw’u Rwanda.
",https://m.igihe.com/umuco/article/amateka-ya-nduga-igihugu-cyometswe-ku-rwanda-hakoreshejwe-amayeri,Culture
Ubuzima bw’indaya z’i Kigali mu myaka ya 1970,"Ibihe byose bigira ab’ubu, ab’imico isanzwe n’idasanzwe, ibangamye n’itabangamye yose icyo iba ihuriyeho ni ugutuma ubuzima bugenda mu gihugu.
Ibihe byose bigira ab’ubu, ab’imico isanzwe n’idasanzwe, ibangamye n’itabangamye yose icyo iba ihuriyeho ni ugutuma ubuzima bugenda mu gihugu.
Abahanga bavuga ko uburaya ari umwe mu myuga ikuze kurusha indi ku Isi nubwo nta bihamya bifatika, ariko bigaragara ko wakozwe kuva kera dore ko na Bibiliya iwuvugaho.
Abagore bibohoye, Femmes Libres de Kigali, ni izina ryari iry’indaya i Kigali mu myaka ya 1970, iterambere ry’Abanyaburayi ritangiye gusakara muri Afurika, imijyi itangiye gutera imbere, imishinga y’abanyamahanga yisukiranya ubutitsa.
Ni umwuga wamye ukorwa mu bwihisho mu masaha y’ijoro cyangwa ahihishe kandi uwukora ntiyishimire izina ‘indaya’, byatumye abinjiraga mu buraya barangije amashuri mu myaka ya 1970 bahindura izina, bakiyita ‘Femmes Libres de Kigali’.
Ni umwuga wakozwe mu bihe bigoye ikoranabuhanga ritaraza, telefone zigendanwa zikiri mu mishinga, internet ikiri mu igeragezwa.
Icyo gihe nibwo hahimbwe imvugo nyinshi zikoreshwa n’ubu nko ‘Gutega indege’ nubwo ubu ryahindutse iry’abafundi bahurira hamwe bategereje ubaha akazi mu gitondo.
Inyandiko “Femmes libres de Kigali” ya Marijke Vandersypen yasohotse mu kinyamakuru ‘Cahiers d’études africaines”, volume 17 n°65, 1977, igaragaza ko uko iterambere ryiyongeraga i Kigali, abakora uburaya barushagaho kwiyongera ahanini bitewe n’umubare munini w’abavaga mu cyaro bajya mu mijyi.
Muri iyo myaka, utubari twari tumaze kwiyongera mu duce tw’Umujyi wa Kigali twarabicaga bigacika nko mu Kiyovu, Nyamirambo no mu mujyi rwagati.
Ubwiyongere bw’abaturage mu Mujyi wa Kigali bugaragarira ku kuba abari batuye Kigali mu 1962 bari munsi ya 38,000, nyamara mu 1975 bari bageze ku 90,000.
Indaya z’i Kigali zabaga mu byiciro, harimo iziciriritse zabaga mu bice bya Nyamirambo n’ahandi hatuwe cyane, indaya ziyubashye zakoreraga cyane mu Kiyovu zigataha mu mujyi rwagati, indaya zo mu biro zakoraga nyuma y’akazi n’indaya zigenga zabaga ahanini zigizwe n’abagore babuze abagabo zikorera mu rugo.
Utubari nitwo twabonekagamo indaya cyane twaba uduciriritse n’utworoheje, hakaba na ba nyir’utubari bazifashishaga mu gukurura abakiliya, bamwe bakaziha akazi.
Marijke Vandersypen mu nyandiko ye yavuze ko ubwo yakoraga ubushakashatsi, yasanze ahazwi nka Camp Swahili i Nyamirambo akabari byari bizwi ko habonekamo indaya nyinshi, abazishaka bifite bagaparika imodoka bakajya gutoranya izo bashaka, bakongera bakagenda.
Indaya ziciriritse
Ni indaya ahanini zabaga zigizwe n’abakobwa baje baturutse mu bice by’icyaro, baje gushaka amaramuko i Kigali.
Benshi muri aba bakobwa babaga mu duce dutuwe cyane, bagakodesha inzu ahanini z’ibyumba bibiri ziri hagati ya 500 Frw na 1000 Frw ku kwezi. Bamwe babanaga ari nka babiri cyangwa barenga.
Marijke Vandersypen avuga ko nk’i Nyamirambo hari inzu y’ibyumba bitatu yasanze hacumbitsemo indaya zigera ku icumi.
Indaya zo muri icyo cyiciro akenshi zabaga mu nzu nto z’icyumba kimwe cyangwa bibiri zitabamo sima. Nta kandi kazi abo bakobwa bagiraga uretse kwirirwa bazenguruka mu tubari bareba ko hari uwabareba irihumye. Akenshi aba bakobwa bahoraga bimuka kubera kubura ubukode.
Nubwo nta mubare nyawo uzwi w’abari mu cyiciro nk’icyo icyo gihe, ubuhamya bamwe muri bo bagiye baha umwanditsi bugaragaza ko bari benshi.
Icyo cyiciro cyabagamo izindi ndaya zo zabaga zifite akazi mu tubari, abagabo bazishimye bakazitahana mu ijoro. Ni ibanga akenshi babaga baziranyeho na ba shebuja babahaye akazi, kuko byatumaga n’abakiliya biyongera.
Nubwo bose babaga bari mu cyiciro kimwe, ahanini batarageze mu ishuri cyangwa baracikirije amashuri, aba bo ngo ntibakundaga guhura n’ubuzima bubi nk’izindi ndaya ziciriritse, kuko bashoboraga kwiyishyurira amacumbi rimwe na rimwe bakaba bafite ay’ubuntu babamo mu tubari bakoramo.
Marie, indaya yiyubashye yakoreraga ikigo cyigenga ifite imyaka 28 ubwo inyandiko yasohokaga mu 1977, yagize iti “Bariya bakobwa (baciriritse) bafata umugabo wese babonye nta gutoranya. Ntawe basubiza inyuma apfa kuba azanye amafaranga. Bahura n’abantu bavuye hose ku buryo bashobora no kubazanira indwara bakabanduza. Hari nubwo bibaviramo kubura urubyaro kubera izo ndwara.”
Izo ndaya ziciriritse akenshi zabaga zifite abana. Nyuma yo kubyara, abenshi kubera kubura umwanya n’ubushobozi bwo kwita ku bana babo, baboherezaga mu cyaro aho baturutse. Abatabikoze gutyo bagashaka abakozi (ababoyi) boroheje bo kubitaho.
Nubwo mu kazi kazo kubyara byabaga ari ikintu gishoboka cyane dore ko imibonano mpuzabitsina ikingiye yasaga nk’itabaho, benshi muri izo ndaya zangaga kubyara kubi.
Thérèse wari ufite imyaka 19, yari atwite inda ya mbere. Yaje i Kigali avuye i Butare ari naho avuka, yanabanje gukorerayo uburaya.
Yagize ati “Ubukene ubu buranyishe. Nta byishimo nkigira, nta mugabo ukindeba, ubu nirirwa mu madeni. Nsigaye nywa amazi masa. Nizeye ko nimara kubyara, nzongera nkasa neza, nkambara utwenda tunyegereye n’inkweto ndende. Nizeye kongera gukundwa no kuri IBIS (hotel). Mama yambwiye ko azanderera umwana.”
Amasaha ya saa kumi n’imwe z’umugoroba, ngo nibwo indaya z’i Kigali zabaga zivuye mu rugo zasokoje, zambaye amajipo magufi cyangwa amapantalo zigatangira kuzenguruka utubari zishaka abakiliya cyangwa zikajya ‘gutega indege’ bitewe n’aho zahisemo abazishaka bazajya bazisanga.
Nta mafaranga yihariye indaya ziciriritse zakoreraga muri icyo gihe ariko ahanini yabaga ari hagati ya 100 Frw na 400 Frw mu ijoro rimwe, akiyongera cyangwa akagabanyuka bitewe n’ubwiza bw’umukobwa.
Thérèse yavuze ko akenshi abakobwa bo mu tubari bishyuzaga mbere umugabo ushaka kubatahana kugira ngo akazi nikaba kenshi akabura umwanya wo kujyana n’uwo mugabo, umugabo ataza kwisubiraho akajya gushaka abandi, ahubwo agombe amutegereza cyangwa arambirwe yigendere amafaranga ayasigarane.
Akenshi abakozi bo mu rugo b’abakobwa bakorera indaya ziciriritse, nabo byarangiraga bavuyemo indaya kubera kwigana ba nyirabuja. Izo ndaya zo mu rugo zatangiraga ziryamana n’amabandi, abacuruza ikarito n’abandi basore baciriritse badashobora kwigondera indaya nkuru.
Indaya zo mu Kiyovu
Kiyovu niko kari agace gakomeye kandi kiyubashye muri Kigali. Kari agace kabonekamo utubari twiza, dusurwa n’abadipolomate, abanyaburayi n’abandi bifite.Wahasangaga abakobwa biyubashye nubwo n’indaya ziciriritse zajyaga zihaza gake.
Ubwiza bw’umukobwa mu Kiyovu nibwo bwamuzaniraga abakiliya cyangwa uburyo azi kubyinisha neza abagabo mu kabari. Hari ababonaga abagabo kubera ubwitonzi bagaragaza cyangwa se uburyo bazimo Igifaransa ku buryo babasha kuganira n’abanyamahanga.
Abakobwa biyubashye bicururizaga mu Kiyovu abenshi babaga baba mu mujyi rwagati , bamwe baba bonyine cyangwa babana na bagenzi babo. Babaga mu nzu zimeze neza, zirimo sima zisize n’irangi. Bakodeshaga inzu zihenze ku mafaranga agera ku 3000 ku kwezi.
Ni abakobwa babaga bazi kwiyambika neza, bahora bahinduranya imyenda bikaba akarusho ubwo byabaga bigeze mu mpera z’icyumweru.
Benshi babaga bifuza abakiliya b’abanyamahanga. Nubwo indaya nyinshi zitifuza kubyara zikiri muri ako kazi, izo mu Kiyovu zabyifuzaga igihe zahuye n’abo banyamahanga kuko kubyarana nabo, byabaga bivuze guhabwa indezo itubutse.
Hari uwavuze uburyo yaryamanye kenshi n’Umufaransa wabaga i Butare, ngo arebe ko yamutera inda azabyare umwana w’umuzungu, birangira amubyaye se aramwanga, no mu cyaro aho yamujyanye kurererwa ahabwa akato.
Ati “Ubundi umwana w’umuzungu akwiriye kwitabwaho na se, akamujyana ku ishuri. Ntiyakabaye ahinga, arya ibijumba n’ibishyimbo. Ubu umubonye wese amutunga urutoki, ngo dore kiriya cyana, nyamara umwana wirabura iyo ari mu bandi ntawe umumenya.”
Abakobwa bo mu Kiyovu akenshi bakundaga gutemberera mu yindi Mijyi nka Gisenyi na Butare. Basohokeraga mu tubari two mu Kiyovu mu minsi isanzwe aho Primus yaguraga 30 Frw.
Mu Kiyovu, Abataliyani ngo bari bazwiho kwishyura indaya menshi naho Abafaransa bakaba ingona ku ifaranga.
Umutaliyani ngo yashoboraga kwishyura 3000 Frw mu ijoro rimwe mu gihe Umufaransa atarenzaga 1000 Frw. Abakobwa bazi ubwenge bo ntibishyuzaga abo banyamahanga ahubwo babigiragaho inshuti kugira ngo bazabitabaze mu minsi mibi.
Thérèse ati “Umuzungu iyo yagukunze ufite ababyeyi b’abakene abubakira inzu kugira ngo nimujyana iwanyu azakirirwe mu nzu nziza aho yabasha kubona aho yicara. Iyo urwaye agushakira imiti igufasha. Iyo aguhaye amafaranga aba ari menshi umuryango wawe ugatera imbere. Iyo asubiye iwabo agusigira imodoka cyangwa inzu, ni ibyo tuba tubashakaho.”
Hari n’ababaga bategereje ko abo banyamahanga bazabagira abagore, bagasezera ku bukene burundu.
Muri iki cyiciro cy’indaya habagamo n’amashyari, uwo bagenzi be badashaka bakagurira amabandi akamukubita. Abazi ko bagezweho muri iyo minsi akenshi ngo bashakaga abasore b’ibigango b’abashomeri bo kubaherekeza, bakabishyura.
Indaya zo mu biro
Ni abakobwa cyangwa abagore babaga bafite akazi keza mu bigo byigenga cyangwa ibya Leta. Babaga bazi kuvuga neza Igifaransa, bazi aho igihugu kigeze n’ibindi. Abenshi babaga ari abahembwa amafaranga atari menshi, bagahitamo kuba indaya ziyubashye ngo babashe gukemura ibibazo bahura nabyo.
Marie watanze ubuhamya, icyo gihe yari indaya yiyubashye ikorera ikigo cyigenga.
Yagize ati “Abakobwa cyangwa abagore batinya kwitwa indaya, bakifuza kugira undi mwuga ubarinda kwitwa gutyo. Nk’iyo abanyamahanga bahuriye n’umukobwa mu kabari cyangwa muri hoteli, barabaza ngo ‘wowe ukora he”, undi yaba ahafite akahavugana ishema ati nkora aha n’aha. Umunyamahanga yaba yamukunze bagahera aho baba inshuti.”
Abafite isura nziza hari ubwo bagiraga inshuti nyinshi kandi nziza, rimwe na rimwe amafaranga bakorera mu buraya akaruta kure ayo bahembwa ku kwezi, bakaba bava mu kazi kabahemba ku kwezi bakaba indaya butwi.
Camille 25, ni umwe mu ndaya zo mu biro Marijke Vandersypen yasanze atongana n’indaya iciriritse.
Camille yagira ati “Wa mushenzi we , mwe mucunganwa n’ijoro ngo mubashe kubaho . Twe dukora ku manywa nta pfunwe , twajya mu karuhuko mugatangira amanjwe. Nta soni mufite zo kunyita indaya?”
Abo bakobwa akenshi babagaho mu buryo bwiyubashye kurusha abo mu Kiyovu. Babaga mu nzu nziza rimwe na rimwe umwe akaba yaba mu nzu wenyine kandi isa neza. Inzu babagamo zabaga zikodeshwa hagati ya 3500 Frw na 5000 Frw.
Abafite abana, babaga babaho neza, biga ku bigo byiza. Igihe abana babo bamaze gukura, hari abahitagamo kubajyana mu mashuri meza aho biga babamo kugira ngo babone uko bikorera akazi neza.
Indaya zo mu biro nta wapfaga kuzisanga mu tubari, akenshi zabaga zifite inshuti z’abanyamahanga zijya gusura akazi karangiye, akaba ariho bagorobereza banywa inzoga zihenze nka Martini na Whisky, banaganira ku buzima bw’igihugu.
Ni indaya zitapfaga kwishyuza ahubwo abo bagabo zagize inshuti akenshi babaga ari abanyamahanga cyangwa abaherwe batezeho byinshi kurusha amafaranga y’ako kanya.
Bernadette umwe muri bo yagize ati “nyuma y’igihe uramubwira uti nagize ibyago, ndashaka gusura mama ararwaye cyane, akaguha ibihumbi 10, cyangwa ibihumbi 15 ingunga imwe. Ayo urayabika ukazayakoramo igikorwa kigaragara. Hari n’ubwo umubwira uti ndashaka kugura tourne disque, akaguha ibihumbi 20.”
Izo ndaya hari ubwo zakoreraga amafaranga ashobora gutuma ziyubakira inzu, zirihira abana bazo amashuri agezweho , zigura imodoka, zitangira ubucuruzi n’ibindi.
Indaya zigenga
Iki cyiciro cyabagamo akenshi abagore batanye n’abagabo, bafite ubucuruzi buciriritse nk’utubari two mu rugo kandi batuye mu duce tubamo abantu benshi.
Ni abagore bakoraga icyo bashatse igihe bashakiye dore ko nta mugabo wabaga abagenga. Abakiliya b’abo bagore akenshi babaga ari abantu basanzwe ari inshuti zabo cyangwa ari ba bagabo badakunda ko hari ababonana n’indaya ku muhanda cyangwa mu kabari.
Akenshi abo bagore babaga bafite abagabo baryamana nabo bazwi, adashobora kuryamana n’abandi. Abo nibo yifashishaga bamuha ibyo akeneye.
Mu Kinyarwanda cyiza wavuga ko uwo mugore yabaga afite abinjira, baza mu masaha y’umugoroba, akabari akagafunga bakinyabya mu gikari akaba ariho banywera.
Catherine wabaga muri Camp Swahili i Nyamirambo yagize ati “Hari nk’ubwo umugabo ava i Butare tuziranye, akaza kunsura, akavuga ati ‘Uriya ni umugore utagira umugabo, niho ndarara’. Akenshi aba ari abagabo b’aha mu mujyi , akaba asanzwe aza hano nzi ko isaha n’isaha azamfasha. Ntiyabona amafaranga ngo anyibagirwe.”
Muri abo bagore b’indaya, hari ababashaga kugira amahirwe bakabona abagabo muri ako kazi, bagashinga ingo. Ni abagore batinywaga cyane n’abandi bagore bafite abagabo, ntawe ubagire inshuti ngo batazamutwarira umugabo.
Mu gitabo AIDS: Responses, Interventions and Care, hagaragazwa ko mu ndaya zari ziri mu Mujyi wa Kigali mu 1985, 88 % by’izabashije gupima icyo gihe bazisanzemo virusi itera SIDA.
Hagati ya 1982 na 1983, Leta yakoze imikwabu mu ndaya zo mu mujyi wa Kigali inyinshi zirafungwa hagamijwe kuzihashya.
",https://m.igihe.com/umuco/amateka/article/ubuzima-bw-indaya-z-i-kigali-mu-myaka-ya-1970,Culture
Bamporiki yanyuzwe n’igitaramo Nyarwanda cy’abiga muri Green Hills Academy abizeza kugisangiza Abanyarwanda,"Umunyamabanga wa Leta muri Minisiteri y’Urubyiruko n’Umuco, Bamporiki Edouard, yanyuzwe n’igitaramo Nyarwanda cy’abanyeshuri biga muri Green Hills Academy (GHA) gisigasira umuco gakondo kikanatoza urubyiruko gukunda igihugu, abizeza ubufasha bushoboka kugira ngo bagisangize Abanyarwanda bose.
Umunyamabanga wa Leta muri Minisiteri y’Urubyiruko n’Umuco, Bamporiki Edouard, yanyuzwe n’igitaramo Nyarwanda cy’abanyeshuri biga muri Green Hills Academy (GHA) gisigasira umuco gakondo kikanatoza urubyiruko gukunda igihugu, abizeza ubufasha bushoboka kugira ngo bagisangize Abanyarwanda bose.
Iki gitaramo cyabaye ku mugoroba wo kuri uyu wa 7 Gashyantare ku cyicaro cy’iri shuri, i Nyarutarama mu Karere ka Gasabo cyateguwe mu rwego rwo gusigasira umuco Nyarwanda no gutoza urubyiruko gukunda igihugu no kucyitangira igihe bibaye ngombwa.
Gikubiye mu cyo bise ‘Rwanda Festival Day’, umunsi urangwa n’ibikorwa bitandukanye bijyanye n’umuco Nyarwanda birimo imikino n’imbyino gakondo, ibikoresho bya Kinyarwanda, gusoma Ikinyarwanda, imigani n’insigamugani n’ibindi.
Aba banyeshuri bafite ubuhanga mu mikino n’imbyino gakondo zigaruka ku mateka n’umuco Nyarwanda, bakinnye umukino ugaruka ku butwari bw’umukobwa Nyiramateke Robwa, wemeye guhara ubuzima bwe n’ubw’umwana yari atwitiye Abanya-Gisaka aho kumubyara ngo azabe ariwe ugaba igitero ku Rwanda.
Bamporiki yashimye uburyo abanyeshuri ba Green Hills Academy bakinnye imikino n’imbyino gakondo, byimakaza umuco Nyarwanda, by’umwihariko bikabaremamo umuco wo gukunda igihugu.
Ati “Ndifuza ko munyemereye uyu mukino twazawereka Abanyarwanda benshi. Ubwo u Rwanda rwajyaga mu icuraburindi, imikino nk’iyi ntiyari yemewe. Imibyinire nk’iyi, imivugo n’ibitekerezo nk’ibi ntibyari byemewe.”
“Niba mushobora gutegura imikino nk’iyi ntabwo bikwiriye guherera hano. Minisiteri y’Urubyiruko n’Umuco yiteguye kubafasha kuyikinira mu cyumba kigari, Ikigo cy’Igihugu cy’Itangazamakuru kikamenyesha Abanyarwanda ibyo mufite hano. Ndabibasezeranyije.”
Bamporiki yavuze ko mu by’ukuri imikino y’abanyeshuri bo muri Green Hills Academy ijyanye n’inshingano afite zo guteza imbere impano zishingiye ku muco Nyarwanda no gukunda igihugu muri rusange.
Ati “Muri gukora neza, murimo kunyorohereza akazi, murimo kuganisha u Rwanda aho rugomba kuba ruri. Icyerekezo 2050 tugiye kwinjiramo vuba aha nari ndimo kubona ishusho y’u Rwanda nyarwo tuzaba dufite mu myaka 30 iri imbere. Murakoze kuri utu dushya.”
Minisitiri Bamporiki yabwiye aba banyeshuri, abarezi n’ababyeyi babo ko kuba u Rwanda uyu munsi rufite abantu bashobora kwitangira igihugu n’umuco wacyo bitanga icyizere ko utazazimira.
Ati “Abakurambere bacu baravuze ngo imishinga yose yapfuye ni iyo bene yo banze gupfira. Icyatumye uyu muco wacu wari ugiye gupfa ni uko hari abanze kuwupfira bakidagadura uko bashaka ariko ntabwo u Rwanda rugipfuye kuko Inkotanyi zaruvanye ku manga, ziduha umurage utuma tuvuga amateka yacu twemye.”
Umwarimu w’umuco muri Green Hills Academy, Nahimana Serge, yavuze ko iki gikorwa kigamije guteza imbere umuco Nyarwanda by’umwihariko no gutoza abana gukunda igihugu.
Ati “Tugira abanyeshuri bo mu bihugu bitandukanye bafite n’imico itandukanye ariko tukagira umwihariko wo kugira umunsi umwe wihariye ku Rwanda.”
“Abana bacu biga Ikinyarwanda kuva mu mashuri y’incuke kugeza mu yisumbuye n’isomo ry’umuco. Ni amasomo ikigo cyacu duha agaciro ku buryo umwana wese agira amahirwe yo kugira icyo yunguka ku Rwanda, yaba Umunyarwanda cyangwa umunyamahanga.”
Umuyobozi wa Green Hill Academy, Lisa Biasillo, yanyuzwe n’uburyo abanyeshuri bakinanye ubuhanga imikino n’imbyino bitandukanye, ashimira abagize uruhare mu gutegura iki gitaramo.
Green Hills Academy ni ishuri ry’ababyeyi riherereye mu Mujyi wa Kigali, ryashinzwe mu 1997. Rifite icyiciro cy’incuke, icy’amashuri abanza n’ayisumbuye, bahabwa amasomo mu ndimi z’Igifaransa, Icyongereza, Ikidage n’Ikinyarwanda.
Mu mashuri yisumbuye abanyeshuri bategurirwa gukora ibizamini mpuzamahanga n’abarimu b’inzobere baturuka mu bihugu bitandukanye ku Isi.
 Abitegura gusoza umwaka wa Gatandatu bakurikirana amasomo mpuzamahanga muri porogaramu yitwa “International Baccalaureate” (IB), abafasha kwimenyereza kuvugira mu ruhame, akanabategura kuzaba abayobozi beza no gukomeza amasomo yabo muri za kaminuza hirya no hino ku Isi.
Amafoto: Dushimimana Ami Pacifique
",https://m.igihe.com/umuco/ibitaramo/article/bamporiki-yanyuzwe-n-igitaramo-nyarwanda-cy-abiga-muri-green-hills-academy,Culture
"Uko Abanyoro bateye u Rwanda, bakabura uko barusohokamo bikarangira bamwe babaye Abanyarwanda","U Rwanda ni igihugu cyabaye igihangange kuva kera, gito mu buso ariko kikaba kinini mu mitekerereze ku buryo ibihugu byahoze bituranye narwo kuva kera biruzi nk’ishyanga ritisukirwa.
U Rwanda ni igihugu cyabaye igihangange kuva kera, gito mu buso ariko kikaba kinini mu mitekerereze ku buryo ibihugu byahoze bituranye narwo kuva kera biruzi nk’ishyanga ritisukirwa.
Ubuhanga bwarwo wabubaza Abanyoro, baruteye baje kwihimura bakahavana amateka na n’ubu ataribagirana, biviramo bamwe muri bo kuyoba no kuyoberwa iyo baje baturuka, bagahitamo kuguma mu Rwanda ari ingazurwamuheto.
Ibyo bisekuru by’Abanyoro babuze inzira n’abafashwe mpiri ubwo bateraga u Rwanda, byaje kuhamara igihe bihinduka Abanyarwanda bo mu bwoko bw’Indara n’Abasigari bazwi cyane mu bice byo mu Majyaruguru n’Iburengerazuba bw’Amajyepfo.
Ayo moko abiri cyangwa imiryango migari, yaje yiyongera ku yandi 24 yari asanzwe mu Rwanda.
Ibitabo birimo icyitwa “Intwari z’imbanza, zubatse u Rwanda rugahamya igitinyiro’’ n’igitabo “Iyoroka ry’Abanyarwanda, inkomoko y’imiryango migari” byombi by’umusizi Nsanzabera Jean de Dieu, bigaragaza ko Abanyoro bagabye ibitero ku Rwanda mu bihe by’ingoma ya Mibambwe Sekarongoro Mutabazi, ahasaga mu wa 1411.
Abanyoro babanje kugaba igitero cyabo cya mbere mu Rwanda ku ngoma y’umwami Kigeli Mukobanya ahasaga mu wa 1378, baratsindwa. Uko gutsindwa kwabasigiye umujinya nk’ubwoko bwashakaga kwigarurira ibindi bihugu mu karere. Baragiye barisuganya bategura ikindi gitero cya kabiri, ari nacyo bagabye ku ngoma ya Mibambwe Sekarongoro Mutabazi, umuhungu wa Mukobanya.
Icyo gihe Abatasi b’u Rwanda babwiye Mibambwe I Sekarongoro ko atazatsinda Abanyoro kuko bari benshi bikabije ugereranyije n’abaje mu gitero cya mbere. Bwa kabiri, bari baje ari ingabo 10.000 mu gihe ingabo za Sekarongoro zo zari 4.000 gusa.
Icyo gihe Sekarongoro yagerageje kwitabaza umwami w’u Bugesera Nsoro II Sangano, na Kimenyi II Shumbusho w’I Gisaka na Mashira ya Nkuba ya Sabugabo, umwami wa Nduga,. Ibyo bihugu byanze kumutabara, bimutera utwatsi maze Sekarongoro abonye asumbirijwe kandi u Rwanda rwe rushobora gusibama, ahitamo guhunga n’ingabo ze, abaturage ndetse n’amatungo berekeza i Bunyabungo (mu ntara ya Kivu y’Epfo ). U Bunyabungo bwatwarwaga na Mulira Muhoyo wari ku ngoma muri ibyo bihe, amutuza mu murwa mukuru w’u Bunyabungo, ari wo Rusozi ( Bukavu y’ubu) abandi banyarwanda batura ku nkengero z’umugezi wa Rusizi.
Abanyoro baraje basanga Sekarongoro yagiye kera, bayogoza igihugu, batwara inka nkeya zishaje zahasigaye, batera Kimenyi w’ i Gisaka ariko ntibyakomera, batera u Bugesera umwami Sangano baramufata baramuboha baramujyana ngo ajye kubereka aho umuturanyi we Sekarongoro yagiye.
Bafashe urwo rugendo kugeza aho bagereye mu Kinyaga aho bari bitegeye ingabo za Sekarongoro, nuko Sangano w’u Bugesera bamwicira mu ishyamba rya Ngiga barenga bareba mu Kinyaga aho Sekarongoro yari aganje n’abaturage be.
Amateka avuga ko Abanyoro bamaze imyaka ine bidegembya ku butaka bw’u Rwanda mu gihe Sekarongoro n’abaturage be bari barahunze.
Abanyoro bakurikiranye Mibambwe Sekarongoro i Bunyabungo, Mashira abaha inzira, ariko Mibambwe Sekarongoro yari yagarutse hakuno y’umugezi wa Rusizi mu ngoma y’u Busozo kuko Abanyabungo bari birukanye Abanyarwanda, kuko imfizi ya Sekarongoro yari yishe iya Muhoyo, Abanyarwanda barwana n’Abanyabungo, ndetse Nyiramibambwe i Nyabadaha arahagwa.
Ubwo Abanyoro bari bahingutse, Abanyarwanda babanje kubatinya kubera ubwinshi bwabo. Bigeze ku mugoroba, Abanyarwanda biga ubucakura bwo gusambura amazu y’ibyatsi yari hafi aho, bahira n’ibindi byatsi ahari habazengurutse. Ubwo Abanyarwanda batangiye kugenda banyonyomba bigendera nk’abahunze, nyamara barimo kuzenguruka ibirindiro by’Abanyoro, mu rwego rwo kurema igico cyo kubata hagati.
 Aho abanyoro bari bakambitse bategereje gukoma imbarutso ngo rwambikane bakabona abanyarwanda bagenda uruhongohongo, bakagira ngo ni ukubatinya babahunga. Igihe kigeze, Abanyarwanda batwitse bya byatsi by’inzu barundanyije, Abanyoro aho bakambitse bashya ubwoba batangira guhunga batazi n’iyo bajya kuko ako karere batari bakamenyereye.
Umunyoro uhunze kubera ubwoba bw’ikome ry’umuriro yabonaga, akiroha mu muheto w’ingabo z’u Rwanda wahogeraga n’amacumu avuza ubuhuha nuko ingabo z’u Rwanda zica Abanyoro umusubizo, igitinyiro bashakaga muri Afurika y’Iburasirazuba kiyoyoka burundu.
Uko bigaragara mu gitero cya kabiri Abanyoro bagabye mu Rwanda, haguye Abanyoro benshi kurusha abahaguye mu gitero cya mbere. Abanyoro bagiye barorongotana bahunga, bamwe batungukira mu Bungwe ahitwa Buhanga, babura inzira yabahuza n’ababo, baguma mu ishyamba riri i Burwi bararikonda, bararitura. Abo Banyoro nibo biswe Indara [abantu bayobye inzira], n’aho batuye hakurizaho kwitwa “Buhanga–ndara”.
Bamwe muri bo bahafatiwe mpiri abandi barayobagurika baza gutura mu Rwanda mu bice by’Amajyaruguru mu turere twa Burera na Musanze, bakaba ari bo bagize ubwoko bwitwa “Abasigari cyangwa se Basigi’’. Abandi banyoro barokotse umuheto wa Sekarongoro bagerageje kwambuka umugezi w’Umuvumba uri mu karere ka Nyagatare, nuko bageze mu Nkore umwami waho Ntare abahukamo arabica arabatsemba, niko kumuhimba ’’Kitabanyoro (Cyicabanyoro)’’.
Imiryango migari y’Abasigari n’Indara, ni ibisigara by’Abanyoro basize mu Rwanda bikomoka mu gitero cya kabiri bahagabye. Ni ukuvuga ko Indara n’Abasigari ari Ubuvivagiza bw’Abanyoro baba mu Rwanda. Iyo miryango yabaye imwe mu miryango migari ituye mu Rwanda mu buryo buyigwiririye kuko ntihagira inkomoko n’ubwo ihatuye igihe kirekire.
Aho imiryango y’Abasigari yiganje kuri ubu ni mu Turere twa Burera na Musanze mu Ntara y’Amajyaruguru naho imiryango y’Indara, igatura mu Turere twa Gisagara na Nyaruguru. Abasigari cyangwa se Abasigi, nibo bakunze kwiyita “Abarera’’ izina bakomora kuri Sekuruza wabo “Murera’’.
Mu nzu y’Abarera, ari nayo nzu imwe Abasigari bibumbiyemo, niho hakomotse umutware umwe rukumbi ukomoka mu Basigari watwaye mu gihugu cy’u Rwanda, ari we Kabanda ka Mivumbi ya Ndabaramiye wo mu Basigari b’Abarera, watwaraga Susheferi ya Gitare muri Sheferi y’u Bukamba-Ndorwa muri Teritwali ya Ruhengeri.
",https://m.igihe.com/umuco/amateka/article/uko-abanyoro-bateye-u-rwanda-bakabura-uko-barusohokamo-bikarangira-bamwe-babaye,Culture
Hakizimana yanditse igitabo kirimo inzira zigeza umuntu ku bukire,"Dieudonne D’Amour Nordkvist Hakizimana usanzwe yandika ibitabo, akaba umunyarwanda uba muri Suède, yanditse igitabo kigaragaza inzira umuntu ashobora gucamo agatera intambwe imugeza ku bukungu.
Dieudonne D’Amour Nordkvist Hakizimana usanzwe yandika ibitabo, akaba umunyarwanda uba muri Suède, yanditse igitabo kigaragaza inzira umuntu ashobora gucamo agatera intambwe imugeza ku bukungu.
Iyo umuntu abyutse mu gitondo akajya ku kazi yaba yikorera cyangwa akorera abandi byanga bikunze hari ikintu runaka aba yifuza kugeraho mu buzima bwe bwa buri munsi kandi kidatandukanye cyane no kuba ashaka ubukire.
Hari n’abayoboka inzira zigayitse usanga bishoye mu gucuruza ibintu bitemewe kugira ngo babashe kubona ubukire.
Niba uhorana inyota yo gukira, umwanditsi Dieudonne D’amour Nordkvist Hakizimana, yanditse igitabo gikubiyemo amabanga menshi yatuma ukira mu kanya gato abari bakuzi udafite n’urwara rwo kwishima bagatangira gutangazwa n’impinduka zaje mu buzima bwawe.
Uyu mugabo yabwiye IGIHE ko impamvu yanditse iki gitabo ari uko igihe yigaga ibijyanye n’ubukungu mu mu Bushinwa mu myaka yashize, hari amasomo akomeye yahaboneye.
Ati “ Maze kugera mu Bushinwa nkiga ibijyanye n’ubukungu nkanakora muri sosiyete zitandukanye z’abanya-Korea ndetse n’abanya- Suède , nahaboneye amasomo akomeye yatumye nanjye ntangira kwishingira ubucuruzi ndetse no guhimba ibintu binshya.”
“ Maze gusanga ko ubuzima bwanjye nzabukomereza mu mahanga kubera umuryango nubatseyo, nasanze ko gushyira mu nyandiko ibyo nungutse no kubisangiza abandi ko ari inkunga naba nteye Igihugu cyacu kugira ngo kizamure imibereho y’abaturage bacyo kandi buri munyarwanda wese akamenya ko afite imbaraga zo kugera ku bukungu no kubaho neza aramutse abishatse.”
Akomeza avuga ko iki gitabo kimeze nk’ikarita[Map] ikwereka inzira ushobora gucamo ugatera intambwe igera ku bukungu.
Muri iki gitabo cye yise ‘Gukira Bishobokera Buri Wese, Ariko Biraharanirwa’. hari aho agaragaza agira ati ‘Ntukishimire ko ugeze ku ntego yawe; kuko umunsi wayigezeho uzitura hasi’.
Iki gitabo kiri mu bice bitandukanye birimo ikivuga ngo ‘Urufunguzo Ninjye Urufite’ aho uyu mwanditsi agaragazamo ibintu byinshi byerekana ko umuntu ariwe ugena ubuzima bwe, uko wagera ku byishimo byawe n’ubuzima bwiza bw’umunezero wifuza n’ibindi.
Ikindi kirimo ni amahame yibanze yagufasha kugera ku ntsinzi ndetse no ku nzozi zawe.
Ikindi gice ni icya kabiri yise ‘ Ubushobozi Bwawe Ntibugira Ingano’ aho agaragaza ubushobozi bwihariye buri muntu afite ku buryo nta n’umwe ukwiriye kwitinya no kwitakariza icyizere.
Ati “Iki gitabo cyagufasha gushyira ubuzima bwawe mu cyerecyezo wifuza, kuba uwo wifuza kuba we, kugera aho wifuza kuzagera mu bukungu ndetse n’ubuzima bw’ibyishimo n’umunezero wifuza, ushyize mu bikorwa amahame ndetse n’inama bikirimo”.
Iki gitabo kuri ubu abenshi bashobora kukibona ku buntu bagiye muri Google Play Store bakandika mu ishakiro ijambo ‘Gukira’ bakabasha kuba bakibona ku buntu. Iki gitabo kandi kiraboneka muri Library CARITAS i Kigali.
Dieudonne D’amour Nordkvist Hakizimana wanditse iki gitabo yavukiye mu Rwanda mu 1977, muri Komini Kibali ahahoze ari Perefegitura ya Byumba ubu ni muri Gicumbi mu Mjyaruguru.
Amashuri yisumbuye yayize muri IFAK ku Kimihurura na Groupe Scolaire De La Salle i Byumba. Mbere yo kujya i Burayi, yamaze imyaka 10 mu Bushinwa yiga ibijyanye n’Ubukungu n’Ubumenyamuntu. Ni umuyobozi wa Sosiyete Igitego ikorera muri Suède, ikora ibijyanye no Guhanga udushya.
Amaze kwandika ibitabo birimo icyitwa ‘Amashyiga y’umunezero’ cyagiye hanze muri Nzeri 2019 , ‘Happiness Triangle’ cyangwa se ‘Mpandeshatu y’umunezero’ cyasohotse muri Kamena 2018, n’ikindi yasohoye mu Ugushyingo 2019 cyitwa ‘My Father Never Walked on Water’.
",https://m.igihe.com/umuco/ibitabo/article/hakizimana-yanditse-igitabo-kirimo-inzira-zigeza-umuntu-ku-bukire,Culture
Impamvu y’imiziro imwe n’imwe yari yihariye ku bagore bo mu Rwanda rwo hambere ,"Abantu benshi bakurikiranira hafi iby’imigenzo n’imiziro y’Abanyarwanda mu bihe byo hambere, bakunze kuvuga byinshi kubera imyemerere y’Abanyarwanda ishingiye ku miziro, bagera ku byo abagore bagomba kuziririza, bagasya bitanzitse!
Abantu benshi bakurikiranira hafi iby’imigenzo n’imiziro y’Abanyarwanda mu bihe byo hambere, bakunze kuvuga byinshi kubera imyemerere y’Abanyarwanda ishingiye ku miziro, bagera ku byo abagore bagomba kuziririza, bagasya bitanzitse!
Abenshi bagaragaza ko imyumvire y’Abanyarwanda bo ha mbere yakandamizaga umugore hashingiwe ku miziro bamushyiragaho.
Muri iyi nkuru, twabakusanyirije amateka y’imwe mu miziro yashyirwaga ku mugore n’impamvu yayo, ikamutoza kudakora iki cyangwa se kiriya, kugira ngo urujijo rw’iyo miziro rushire.
Nk’uko tubikesha igitabo “Umuco mu Buvanganzo’’ cyanditswe n’Umusizi Nsanzabera Jean de Dieu, inzobere ku muco, amateka n’ubuvanganzo, mu muco n’amateka y’u Rwanda hagabamo imibereho ishigiye ku miziro, imigenzo n’imihango, yose igendanye no kunoza imibereho yabo ya buri munsi.
Imiziro ni ibintu byaziraga mu muco nyarwanda cyangwa byagombaga kubahwa, gufatwa neza no gutinywa, kurinda ibyiza byagezweho ngo hatagira ikibyangiza cyangwa se ubyangiza. Kenshi na kenshi yanatozaga kwirinda ingeso mbi, kugira ibyo wubaha n’ibyo utinya, kwirinda kwandavura, kwiyandarika n’ibindi.
Imiziro ni imyemerere-hame idutoza kudakora iki cyangwa se kiriya. Za kirazira zose zigendana n’intera iyi n’iyi igihugu kigezeho, niyo mpamvu usanga za kirazira izi n’izi zaracyuye igihe, ugasanga izindi ziganje, hakavuka n’izindi nshya.
Zimwe muri za kirazira zagengaga ubuzima bw’umugore benshi bakunze kwikoma kubera kutazisobakukirwa, ni izi zikurikira:
Nta mugore wurira inzu:
Mu Rwanda rwo ha mbere cyaraziraga ko umugore yuyira inzu. Byaterwaga nuko nta makabutura cyangwa se amakariso yabagaho, byatumye bashyiraho uyu muziririzo ngo hatazagira umugore wurira inzu maze abari hasi ye bakamurunguruka bakabona ubwambure bwe bakamwubahuka. Bityo agata agaciro mu muryango kandi ari nyina w’umuntu.
Nta mugore ujya aho abagabo bicaye:
Mu Rwanda rwo hambere cyaraziraga ko umugore ataramira aho abagabo bicaye. Byaterwaga nuko kera nta bibindo (Cotex) byabagaho.
Iyo abagore bajyaga mu mihango, biberaga iyo mu mbere no mu bikari kugeza igihe imihango ishiriye, umugore akabona kujya ahabona. Niyo mpamvu hashyizweho uyu muzizirizo ku bagore, kugira ngo atazajya ajya aho abantu bateraniye ari mu mihango bityo bakamwubahuka bakanamusuzugura.
Ariko nubwo aticaraga hagati muri bo, yicaraga hafi yabo nk’uri kumwe nabo, ariko ku buryo ntawe umukenguza ngo amenye uko amerewe muri ibyo bihe.
N’iyo yabaga atari mu mihango, cyaraziraga kwicara mu bagabo kubera ko bashoboraga kumureba ikimero, bagatangira kumuzeyuka, bamukorakora uko biboneye. Yicaraga kure aho adashobora kwegerana n’abagabo. Biba intandaro yo kumurinda ahantu hose hateraniye abagabo.
Nta mugore ukama inka:
Uyu muziro ujya gusa n’uwo kurira inzu, kuko byose bisangiye impamvu. Nta myambarire yikwije abagore bagiraga mu bihe byo hambere yabafashaga guhisha ubwambure bwabo, ku buryo ubegereye cyangwa se ubari imbere atabasha kubarunguruka.
Niyo mpamvu bashyizeho umuziro wo kudakama inka kw’abagore, kugira ngo batazatera iry’abakamyi imbere y’abashumba n’abarenzamase, bakabona icyo bambariyeho.
Iyi miziro imwe n’imwe twagaragaje, yari iyo guhesha umugore agaciro no kumurinda igisuzuguriro, nta mpamvu yo kuyigaya tuyigira icyasha ko yakandamizaga abagore, nyamara bwari uburyo bwo kubarinda no kubungabunga ubusugire n’icyubahiro cyabo mu muryango nyarwanda.
",https://m.igihe.com/umuco/article/impamvu-y-imiziro-imwe-n-imwe-yari-yihariye-ku-bagore-bo-mu-rwanda-rwo-hambere,Culture
Ibitazibagirana mu gitero cyiswe icy’Imigogo u Rwanda rwatsinzemo abanyankore,"Buri bitero byose u Rwanda rwagabye mu mahanga, byagiye bibamo ibikorwa by’ubuhangange bitazibagirana muri buri gitero. Igitero cyiswe icy’imigogo ni kimwe mu bitazibagirana umwami Kigeli Rwabugili yagabye ku ngoma ya Nkore.
Buri bitero byose u Rwanda rwagabye mu mahanga, byagiye bibamo ibikorwa by’ubuhangange bitazibagirana muri buri gitero. Igitero cyiswe icy’imigogo ni kimwe mu bitazibagirana umwami Kigeli Rwabugili yagabye ku ngoma ya Nkore.
Igitabo “Intwari z’imbanza, zubatse u Rwanda rugahamya igitinyiro’’ cyanditswe n’Umusizi Nsanzabera Jean de Dieu, kigaragaza ko muri Gashyantare 1894 ubwo Rwabugili yafataga umwanzuro wo kugaba igitero muri Nkore Abahinda b’Abanyankore, bari batangiye guhangara u Rwanda bitwaje agashya k’imbunda bahawe n’Abongereza.
Ibyateye umujinya Rwabugili, ni igitero Ntare V Rugingiza rwa Migereka Umwami wa Ankole yari yagabye mbere ahengereye Rwabugili ari i Bunyabungo aza kunyaga inyambo z’u Rwanda atwika ingoro y’i Rutaraka hafi ya Nyagatare.
Mu kwihimura, abanyarwanda bagabye igitero muri Nkore batamitse umuheto, imyambi ivuza ubuhuha, inkota zihogera.
Abanyankore batangiye gupfa mu buryo bubatunguye, babaga bahagararanye ari babiri cyangwa se barenze, barimo gukokinga ( gushyira amasasu mu mbunda), umwe akabona mugenzi we aravuza induru n’umwambi mu gituza wamwinjiye.
Mu gihe nawe akibaza ibibaye, akumva nawe bamufashe mpiri bambambuye imbunda bamucumita n’inkota mu gituza, abandi barimo kubaca imitwe, noneho imiriro n’urusaku rw’amasasu, rurahagarara humvikana induru z’abarimo gupfa n’abarimo guhunga batabaza.
Rwabugili n’Ingabo ze babonye ko umugambi wabo urimo kugera ku ntego, yahise asaba ingabo zose guhindura uburyo bwo kurwana, bose bagafata umurongo umwe wo kwirukankana Abanyankore barimo guhunga, ubundi bakaboherezamo urufaya rw’imyambi n’amacumu atagira ingano n’inkota zihogera bica uwo bafashe mpiri.
 Gusubira mu buryo bwa gakondo, nuko aribwo bari bamenyereye, kandi bwihuta butanahusha umuntu uhunga, kandi bari bamaze kubona ko ntawe urasa ahunga. Abanyankore barashishaga imbunda bahiye ubwoba barimo guhunga. Ikindi kandi n’ubwo Abanyarwanda bari bamaze kwambura imbunda Abanyankore, ntabwo bari bafite ubumenyi n’ubuhanga bwo kuzirashisha. Bituma bazihorera bikoreshereza ubumenyi bwabo gakondo bw’imirwano.
Amateka agaragaza ko muri icyo gitero Rwabugili yagabye mu Nkore yagitsinze mu buryo budasubirwaho, anyaga Abanyankore imbunda zigera ku Bihumbi Bibiri, ari nazo Musinga n’Ingabo ze bifashishije barwana n’Abadage nazo zikabananira, bakarashisha imiheto bakanatsindwa burundu, Abadage bagatangira gukoroniza u Rwanda.
Rwabugili n’ingabo ze barakomeje baratanya bagana mu Majyaruguru y’i Burengerazuba bw’ingoma ya Nkore, bagera ku mugezi wa “Rwizi” ubabera inzambi mu kuwambuka ngo bakurikirane inkirirahato z’Abanyankore zarokotse inzara z’umuheto w’inkotanyi cyane. Bitewe nuko ikiraro cyambuka uwo Mugezi Abanyankore bari bagiciye kugira ngo Ingabo z’u Rwanda zitabakurikira, Rwabugili nabo bari kumwe, bahise biga ubucakura bukomeye, bwo gushaka icyo batindisha uwo mugezi ngo bagomere amazi yawo babone uko bawambuka ngo bakurikirane inkirirahato z’Abanyankore.
Rwabugili wari ufite ishyaka ryinshi no kunyaruka mu mitekerereze, yahise yigira inama yo kurunda imirambo yose y’Abanyankore muri uwo mugezi ngo babakoreho ikiraro babone uko bambuka kuko ibyo gutema ibiti byari kubatinza bagasanga Abanyankore babacitse. Nuko barunda imirambo y’Abanyankore itagira ingano muri uwo mugezi wa Rwizi nk’abarunda amasiteri y’ibiti, bakora ikiraro gikomeye cyane, maze barambuka, bajya guhigisha uruhindu Umunyankore aho yari yahungiye hose.
Icyo gitero kiswe icy’Imigogo, cyabaye icyorezo mu Banyankore, cyaguyemo abatagira ingano, abamenyekanye ni umuhungu wa Ntare witwaga Rumukwe wari umutasi wa Nkore, akarashisha n’imbunda ifite amadarubindi kandi ikarasa kure.
Ingabo z’u Rwanda zikimara kumwica, Rwabugili yahise afata iyo mbunda ye, atangira kuyirashisha kugeza amasasu ashizemo. Ni imwe mu zabaye iminyago bakuye mu ngoma ya Nkore bayizana ibwami, usibye ko yahiriye mu nzu mu bihe by’intambara yo ku Rucunshu.
Abongereza barahurujwe n’Abanyankore ngo baze kubatabara, umwongereza wari ugaragiwe n’ingabo zikomeye n’intwaro nyinshi z’ikirenga, ageze i Nyagakoni Abanyankore bakunze kwita Nkoni abona imirambo y’Abanyankore inyanyagiye hirya no hino mu gihugu, ashya ubwoba, ku mutima ati “Aba bantu bishe ingabo bene aka kageni, ni nde wabikorereza?”, bahitamo kwisubirira inyuma urugamba ararureka.
Igitero cya Rwabugili yagabye muri Nkore, cyabaye inkomoko y’insigamugani n’amarenga yabaye kimomo mu Rwanda no mu mahanga, aho bagira bati “ Kanaka yagaritse ingogo” Byo kuvuga ko yishe abantu batagira ingano.
Uburyo bushya bw’imirwano uko ari butati nibwo bwatumye Abanyarwanda barushaho gutangarirwa n’Amahanga, bunatanga umusaruro ugaragara maze bagiriza Abanyankore babagusha ruhabo. Ubwo buryo burimo ubwo gukusha, kurashisha amano aribwo bakunze kwita “Kurasa umugaramirizo” no gukambakamba ushaka gufata mpiri umwanzi ngo umwambure intwaro.
Bamwe mu ngabo z’ibihangange zazengereje amahanga ku ngoma ya Rwabugili harimo Kamananga ka Sebajura umwuzukuru wa Rwakagara, warasaga umwambi ugahitana batanu, Nyamuhenda wa Kejeje, umwega w’Umuhenda, Umutekereza karundura w’ubucakura mu mirwano yo muri Nkore, Bisangwa bya Rugombituri, Umugaba w’imitwe y’Ingabo yose ku ngoma ya Rwabugili, akaba n’umuyobozi wigirira Icyizere nk’icya Sebuja Rwabugili, akaba umutware w’ingabo z’Ingangurarugo.
Hari kandi Rwanyonga rwa Mugabwambere wari umugaba w’Ingangurarugo Indwanyi idahusha wivuganye Kabego umwami wo ku Ijwi. Baramu ba Rwabugili barimo Kabare ka Rwakagara, wari umuhanga cyane mu kurwanira mu mazi mu bwato bwe bwitwaga “Imbabazi” Cyigenza cya Rwakagara watwaraga Ingoma za Rwabugili mu bwato bwitwaga ‘Ishyaka’ na Ruhinankiko wari indwanyi by’akaburarugero.
",https://m.igihe.com/umuco/article/ibitazibagirana-mu-gitero-cyiswe-icy-imigogo-u-rwanda-rwatsinzemo-abanyankore,Culture
"Ibikoresho gakondo bya Muzika, byabicaga bigacika mu Rwanda rwo hambere","Ibihe birahita, ibindi bikaza, ariko ibyiza byabaye mu bihe byahise ntibishobora kwibagirana. Umuziki ni intwaro ikomeye yabayeho kuva muntu yagera ku isi, ikamufasha mu byishimo no mu kababaro.
Ibihe birahita, ibindi bikaza, ariko ibyiza byabaye mu bihe byahise ntibishobora kwibagirana. Umuziki ni intwaro ikomeye yabayeho kuva muntu yagera ku isi, ikamufasha mu byishimo no mu kababaro.
Abanyarwanda nabo bagiraga umuziki ubafasha kwizihirwa, bakagira ibikoresho byabo bwite bakoreshaga bacuranga ngo uwo muziki urusheho kubanogera.
Mu Rwanda rwo hambere, bagiraga ibitaramo by’ingeri eshanu, bikaba isoko y’akayunguruzo k’umutima-mutindi, umwe wa kinyamaswa, hakimakazwa umutimamana n’umutimanama mu Banyarwanda.
 Ibitaramo byakorwaga mu Rwanda rwo hambere, byarimo ibitaramo by’umuryango, Ibitaramo by’uburere mboneraagihugu, Ibitaramo nyizihizangoma, ibitaramo by’imihigo n’ibitaramo by’umuganura. Buri gitaramo cyabaga gifite abagomba kukitabira n’ibikoresho by’umuziki bigomba kwizihiza ibyo birori. Hakaba ibikoresho byakoraga mu bitaramo by’ibwami n’ibyakoreshwaga mu bitaramo byo muri rubanda.
Ibikoresho by’umuziki byo mu Rwanda rwo hambere, byari bigabanyijemo ingeri eshatu bitewe n’uko bikoreshwa kugira ngo bitange umuriri nyizihizagitaramo.
Ibikoresho by’Inyamirya: Ni ibikoresho bifite uburyo bakomaho imbarutso, bukarema imirya inyuranye kandi yirangira, ari nayo isimburana mu kwizihiza indirimbo.
Ibikoresho by’ubuhuha: Ni ibikoresho bakoreshaga mu muziki gakondo, ariko bigatanga umwirangiro ari uko bahushyemo,
Ibikoresho by’inkomangano: Ni ibikoresho byakoreshwagwa mu muziki nyarwanda, bigatanga umwirangiro, ari uko babikomyeho n’ikiganza, igititi cyangwa se ikirenge.
Izo ngeri z’ibikoresho by’umuziki nyarwanda, byabiciye bigacika zari zigizwe n’ibicurangisho bitandukanye. Muri byo hari nka:
Urusengo: Urusengo, ni kimwe mu bikoresho by’umuziki gakondo by’inyabuhuha. Kubera umuriri ntagereranywa bifite, byatumye ruba kimwe mu bikoresho mpuzamuriri by’ibwami. Gihanga aruha isumbwe rikomeye, ruba rumwe mu birango by’u Rwanda nk’ikirango cy’amahoro n’ubusabane. Urusengo rwo rugira imirya y’ishakwe , inyahura n’igihumurizo. Urusengo rwarangaga ingoma y’u Rwanda, mu bihe bya Gihanga, nirwo bitaga ‘Nyamilinga’.
Inanga: Inanga ni igikoresho cy’umuziki cya kera na kare, cyo mu bwoko bw’ibinyamirya, ni kimwe mu byahanganywe n’u Rwanda. Nk’uko yabaga mu buvanganzo nyemvugo bwo muri rubanda, ni nako n’ibwami bayikeneraga, mu bitaramo byaberaga ibwami. Inanga igira imirya irenga yitwa “imiyuki”n’inihira yitwa “imihumurizo”cyangwa se ibihumurizo.
Umurya w’inanga, ni kimwe mu byizihizaga ibitaramo bya kera, bigakesha ijoro, na n’ubu kandi, inanga ni igikoresho kitajya kiva ku gihe, aho mu bitaramo ndangamuco ariyo iba ku ruhembe rw’imbere mu kuranga u Rwanda.
Ingoma z’imisango: Ni iza kera cyane mu Rwanda, zari zifite umwanya ukomeye mu Rwanda rwo hambere. Ni kimwe mu bikoresho by’umuziki byo mu bwoko bw’inkomangano. Haba mu mbyino, mu mihamirizo, no mu yindi myidagaduro, ingoma yabaga iya mbere.
 Ingoma z’imisango, ni zimwe mu bikoresho by’umuziki gakondo, byabiciye bigacika mu bihe byo ha mbere. N’ubwo zadutse hagati mu iyubakwa ry’igihugu, zagize ibigwi by’ikirenga kuruta ibindi bikoresho mpuzamuriri. Ingoma z’imisango, arizo izi tuzi zikoreshwa mu birori zadutse ku ngoma y’umwami Cyilima I Rugwe, ahasaga mu mwaka wa 1345. Zadukanywe n’umunyamahanga Rwamuhama w’Umutoro. Mbere y’uko izo ngoma zaduka, mu Rwanda hari ubwoko bw’ Ingoma- Ngabe gusa, yari ikirango cy’igihugu.
 Ubuhanga n’ubuhangange Abanyarwanda bahaye ingoma, byatumye barema amoko yazo agera kuri 4, arushaho gutanga umwirangiro utandukanye uryoshya ibirori by’umurishyo w’ingoma. Mu moko y’ingoma harimo Ishakwe, Inyahura, Inumvu cyangwa Inumbiri n’Ibihumurizo.
Amakondera: Amakondera ni ibikoresho byakoreshwaga mu bitaramo bikomeye ndangamuco, akaba yari afite umwanya ukomeye mu bitaramo by’ibwami cyane cyane mu bitaramo by‘Intore. Ni amwe mu bikoresho by’umuziki nyarwanda by’Inyabuhuha. Amakondera akomoka ku ngoma y’umwami Rwabugili akaba yarayaramvuye i Bujinja kuri ubu habarizwa mu gihugu cya Tanzaniya.
Umuduri: Ni umwe mu bikoresho by’umuziki byakundaga gukoreshwa mu buvanganzo nyemvugo bwo muri rubanda, ni umwe mu bikoresho by’Inyamirya nk’ibikoresho mpuzamuriri bifite imirya bakoraho ikabona kwirangira nk’ Umuduri bita Umunahi cyangwa ibubura n’iningiri.
Ihembe: Ihembe ,ni igikoresho cy’umuziki kiri mu bwoko bw’Inyabuhuha, atanga umwirangiro ari uko babanje guhuhamo.Ni igikoresho mpuzamuriri cyakoreshwaga cyane mu muhamirizo w’intore, mu buvanganzo nyemvugo bw’ibwami.
Umwirongi: Ni igikoresho cy’umuziki cyamenyekanye cyane mu gukoreshwa n’abashumba mu rwuri, kikaba ikirango cy’amahoro. Iyo umushumba yahuhagamo, shebuja yahitaga yumva ko mu nama y’inka ari amahoro.
Hari n’ibindi bikoresho by’umuziki byakoreshwaga mu buryo bwihariye cyangwa se bitakundaga no gukoreshwa cyane, akaba ari nayo mpamvu nta bwamamare bifite. Muri byo twavuga nk’Ikinyuguri kijya mu mihango y’imandwa, Urujegerezo, agakoko k’inkomane kajegera bunyuguri kajya mu mihango irimo indirimbo, Urutaro rwari ikidasesa gicurangwa mu bitaramo by’akarere aka n’aka n’ibindi.
",https://m.igihe.com/umuco/article/ibikoresho-gakondo-bya-muzika-byabicaga-bigacika-mu-rwanda-rwo-hambere,Culture
Uko umunaniro wazahaje Perezida Kayibanda agashaka kwegura,"Umunaniro ukabije ni imwe mu ndwara zizwi cyane izahaza abayifite ku buryo itavuwe cyangwa ngo uyirwaye yitabaze abaganga b’inzobere bamubwire icyo akora, bishobora kurangira ahatakarije ubuzima.
Umunaniro ukabije ni imwe mu ndwara zizwi cyane izahaza abayifite ku buryo itavuwe cyangwa ngo uyirwaye yitabaze abaganga b’inzobere bamubwire icyo akora, bishobora kurangira ahatakarije ubuzima.
Iyo ndwara yazahaje Perezida Grégoire Kayibanda mu myaka ya 1970 kugeza ubwo asabye kwegura ku mwanya wa Perezida ngo hashakwe umusimbura, abaminisitiri be bakabyanga.
Kayibanda yayoboye u Rwanda guhera mu 1961 kugeza mu 1973 ubwo yahirikwaga ku butegetsi na Juvénal Habyarimana wahoze ari Minisitiri we w’Ingabo.
Mu ntangiriro z’ubutegetsi bwe, ibintu byasaga n’ibigenda neza mu ishyaka rye MDR Parmehutu ndetse benshi bamubonamo icyerecyezo kizima dore ko ari we wari waranashinze iryo shyaka, nyuma yo gushyigikirwa n’Ababiligi bakaza gukuraho ubwami bwari bumaze imyaka amagana mu gihugu.
Akijya ku butegetsi, Kayibanda yatowe n’abadepite muri manda y’imyaka ine yagombaga kuzarangira mu 1965. Mu mwaka wa 1962 ubwo u Rwanda rwabonaga ubwigenge, hatowe Itegeko Nshinga, rishyiraho umubare wa manda ebyiri kuri Perezida, manda imwe ikamara imyaka ine.
Manda yatorewe mu 1961, yarangiye mu 1965 yiyamamariza indi yagombaga kurangira mu 1969 ndetse aranayitorerwa. Mu buryo bugaragara kugeza mu 1969, Kayibanda yari amaze kuyobora manda ebyiri ariko we siko yabibaraga ahubwo yumvaga ko amaze kuyobora manda imwe kuko iya mbere yatowe Itegeko Nshinga ritarajyaho kandi agatorwa n’abadepite aho kuba abaturage.
Imvururu mu ishyaka, intandaro yo gushaka kwegura
Mu 1968, mu ishyaka MDR Parmehutu ari naryo ryari ryemewe mu gihugu, ryavutsemo imvururu, bamwe mu batangiranye ishyaka na Kayibanda batangira kumwivumburaho banenga imiyoborere ye.
Mu nyandiko yo mu 2010 ya Bagaragaza Thadée wabaye umudepite akaba na Minisitiri w’Ububanyi n’Amahanga muri Repubulika ya mbere, yagaragaje ko nyuma ya 1965; ruswa, ikimenyane n’indi myitwarire mibi yatangiye kwigaragaza mu bayobozi batandukanye ndetse no mu bucamanza, kugeza aho byavuzwe cyane bikagera no ku baturage bo hasi.
Ibintu byarushijeho kuba bibi mu 1968 ubwo bamwe mu bikomerezwa byo muri Leta ya Kayibanda byabonaga ko afite imigambi yo kwiyamamariza manda ya gatatu kandi Itegeko Nshinga ryaravugaga manda ebyiri gusa.
Muri uwo mwaka, bamwe mu badepite ba MDR Parmehutu bakoze raporo yagaragazaga imikorere mibi ya bamwe mu bayobozi bakuru b’igihugu bashaka ko bamwe begura, ku munsi wa nyuma wo kuyemeza ishyaka ritera ubwoba abadepite bayo birangira raporo batinye kuyemeza.
Igitabo kivuga ku buzima bwa Kayibanda, Toute ma Vie pour vous mes frères cyanditswe na Baudoin Paternostre, kivuga ko Itegeko Nshinga ryabuzaga Kayibanda kongera kwiyamamaza ryavuguruwe muri Gicurasi 1969 rikuraho umubare wa manda ntarengwa, ahubwo manda imwe igenerwa imyaka itanu aho kuba ine nkuko byari bisanzwe ndetse n’imyaka 60 umukandida ushaka kuba Perezida yagombaga kuba atarengeje ivanwamo.
Kuri ba bayobozi n’abarwanashyaka ba MDR Parmehutu bari bamaze kurambirwa Kayibanda, babaye nk’abakubiswe n’inkuba kuko inzozi zo kubona undi Perezida usimbura Kayibanda zari ziyoyotse.
Igitabo cya Paternostre kigira kiti “Ba bantu bakekaga ko guhererekanya ubutegetsi bishoboka cyangwa se bumvaga ko ubutegetsi bwahabwa abandi, bahise babona ko bidashoboka. Batangiye kumushinja irondakarere cyane cyane gutonesha abo baturuka mu gace kamwe ka Gitarama no mu Majyepfo y’igihugu”.
Kayibanda amaze kubona ko bamwe bashinganye ishyaka batangiye kumumenyera, yatangiye kugenda abasimbuza muri Guverinoma ashyiramo abandi bato bari barangije za Kaminuza, noneho umujinya ku bamurwanyaga urushaho kwiyongera.
Ibintu byarushijeho gukomera ubwo n’abasirikare bakuru cyane cyane abo mu bice by’Amajyaruguru batangiraga kwivumbura, bamushinja gutonesha abo bakomoka mu gace kamwe.
Kayibanda bivugwa ko muri iyo myaka ya 1969, yatangiye gucika intege no kugaragaza kwiheba kubera kubona bamwe bahoze ari inshuti ze aribo bari kumurwanya.
Paternostre ati “Hari ubwo kenshi yajyaga agira irungu ryo kuba iruhande rwe atari kumwe na ba bayobozi bakuru bahoranye, yagiye akura mu duce twabo nyuma bakagenda bamwitaza kubera ubuzima.”
Kwigunga no kwiheba kwa Kayibanda, byarakomeye biza kuvamo indwara kuko icyo gihe yasaga n’uhanganye n’ibibazo by’igihugu ariko anahanganye n’abahoze ari inshuti ze batari bakimwishimiye kubera ko yarenze ku masezerano.
Inyandiko z’ibanga z’Ikigo cy’Ubutasi cya Leta Zunze Ubumwe za Amerika (CIA) zo kuwa 10 Nzeri 1970, zigaragaza ko Kayibanda yageze aho arwara indwara y’umunaniro ukabije w’ubwonko, agasaba ko yegura abaminisitiri be bakabyanga.
Iyi nyandiko igira iti “Biravugwa ko Perezida Kayibanda arwaye umunaniro akaba ari gupanga gufata ikiruhuko akajya mu Burayi. Icyifuzo cye cyo kwegura giherutse kwamaganwa n’abaminisitiri be ahubwo bamusaba kuba ashyizeho Perezida w’agateganyo.”
“Muri iyi minsi ubutegetsi bwa Kayibanda bwacitse intege cyane ku buryo aza gake mu murwa mukuru avuye mu mirima ye kandi asigaye agaragara gake mu ruhame. Ku butegetsi bwa Kayibanda, u Rwanda rwabaye nk’urutagaragara ku buryo bisa nk’aho abanyarwanda bakwishimira impinduka mu buyobozi n’iyo yaba ari inzibacyuho.”
Mu buyobozi bukuru bw’ingabo, abasirikare bo mu bice by’Amajyaruguru n’Iburengerazuba nibo bari biganje. Nabo bari baratangiye gutera umugongo Kayibanda.
Paternostre mu gitabo cye yagarutse ku munaniro Kayibanda yari asigaye agaragaza kugeza ubwo n’abasirikare buririye ku bushobozi buke yari asigaranye.
Ati “Abo basirikare bato babonye umunaniro Kayibanda yari afite n’umutima uhagaze, batangira gutekereza kureka inshingano zabo za gisirikare ahubwo bakajya mu myanya y’ubutegetsi bwa gisivile, biyumvamo uburyo bushya bwo gutuma igihugu gikomeza kujya mbere abandi bashaka kubyuririraho ku nyungu zabo bwite.”
Paternostre avuga ko mu ntangiriro za 1973, buri wese yabonaga ko impinduka z’ubutegetsi mu Rwanda ari ikintu gishoboka cyane cyane cyane hashingiwe ku matora ya Perezida n’ay’Inteko Ishinga Amategeko yari ateganyijwe muri Nzeri uwo mwaka ndetse no ku mvururu zari zimaze iminsi mu gihugu, abahutu bakomeje kumenesha abatutsi mu mashuri no mu kazi kandi bigaragara ko ntacyo ubutegetsi bwa Kayibanda bukora ngo buhoshe izo mvururu.
Uko kunanirwa guhosha imvururu z’abahutu bibasiraga abatutsi, nizo Habyarimana yuririyeho ahirika Kayibanda ku butegetsi muri Nyakanga 1973 ariko bikavugwa ko ako kavuyo n’ubundi katerwaga n’abasirikare kugira ngo babone ibirego baheraho bahirika Perezida.
",https://m.igihe.com/umuco/amateka/article/uko-umunaniro-wazahaje-perezida-kayibanda-agashaka-kwegura,Culture
Abakoresha ururimi rw’Ikirera bafite impungenge ko rushobora gucika,"Bamwe mu baturage bo mu Ntara y’Amajyaruguru mu turere tuvugwamo cyane ururimi rw’Ikirera, bafite impungenge ko urwo rurimi rushobora gucika kubera ko abato batakirukoresha cyane.
Bamwe mu baturage bo mu Ntara y’Amajyaruguru mu turere tuvugwamo cyane ururimi rw’Ikirera, bafite impungenge ko urwo rurimi rushobora gucika kubera ko abato batakirukoresha cyane.
Nk’uko byemezwa na bamwe mu baturage batuye mu Turere dukoresha urwo rurimi rw’Ikirera nka Musanze na Burera, ngo iyo bicaye hamwe baganira muri uru rurimi bumva bisanzuye cyane bagasabana.
Nyirakagori Thacienne, umukecuru w’imyaka 72 y’amavuko utuye mu Karere ka Musanze, avuga ko ururimi bavuga rurimo Ikinyarwanda cyiza n’ubwo hari abacyumva baruvuga bakabaseka.
Yagize ati “Iyo tugeze ahantu hatari iwacu nko mu yindi Ntara, uragambaga(uravuga) bagahita bamenya aho uturuka, hari n’ibyo tugamba, ukabona badufashe nk’abanyamahanga. Nk’ubu iyo umusore yazanye umugore, tubyitaga gusohoza, mu gihe usanga hari abagamba ngo yasezeranye, yarongoye n’ibindi.""
Akomeza ati "" Nk’ubu ibyo bita gukubura, twe tubyitaga gukondora, iyo umubyeyi yabyaye abazwe, twe tuvuga ko yashyizwe ku ndiga kuko icyo abandi bitaga icyuma tukita indiga. Iyo turi hamwe dukoresha Ikirera cyacu tuba twisanzuye kandi twumva ari Ikinyarwanda cy’umwimerere""
Munyazikwiye Rabani we yagize ati “Ubu iyo nganiriye n’umuntu nkumva ururimi agamba(avuga) mpita menya aho akomoka, nkamenya ngo akomoka mu Nduga, ku Gisenyi n’ahandi. Dukunze kugamba twongeraho Ga, nka ndabiryaga, amazi garabuze. Guhamagara umuntu tugamba kwakura umuntu n’ibindi, ubundi iki ni Ikinyarwanda cyumvikana""
N’ubwo bavuga ko guhurira ku rurimi rwabo gakondo rw’Ikirera bituma bumva bisanzuye, ngo haracyari bimwe mu bimenyetso bibagaragariza ko rushobora kuzacika burundu, birimo kuba abana babakomokaho basigaye bagira ipfunwe ryo kurukoresha, aho biga ku mashuri bitewe n’uko hari bagenzi babo babaseka.
Ibi ngo bituma iyo babasetse bagerageza kugorora imvugo y’abo bigana bagenzi babo, bigatuma noneho barwica kurushaho. Ikindi ngo ni uko kuba haragiye haza gutura abantu baturutse mu zindi Ntara, nabyo ari kimwe mu byatumye ururimi rwabo rukendera, bikaba bibateye impungenge ko ururimi rwabo rushobora gusigara mu bakuze gusa, naho mu rubyiruko rukibagirana, kandi ariho bakagombye kurubungabungira.
Ibi kandi babihuza no kuba ngo ntaho wasanga rwigishwa, cyangwa ngo rube rufite aho rwanditse mu bitabo, ibintu ngo babona ko kubungabunga ururimi rwabo bitakoroha na gato, bagasaba ko rwahabwa agaciro yaba mu nyandiko, kurwigisha mu mashuri n’ibindi.
Inteko Nyarwanda y’Ururimi n’Umuco (RALC) iherutse gutangaza ko indimi shami zishamikiye ku Kinyarwanda nk’Ikigoyi, Ikirera n’izindi, zikwiye kwitabwaho kuko ari umutungo w’Igihugu ushobora no kugira akamaro mu rwego rwo gukungahaza Ikinyarwanda.
RALC ivuga ko izo ndimi shami ari nk’ikigega cyajya cyitabazwa mu kongera andi magambo mu Kinyarwanda aho kujya kuyatira mu ndimi z’amahanga.
Inteko Nyarwanda y’Ururimi n’Umuco itangaza ko ifite ikigega cy’amagambo ibihumbi 97 akoreshwa mu myuga inyuranye aho kigenda gikurwamo amagambo ashyirwa mu nkoranyamagambo.
",https://m.igihe.com/umuco/article/abakoresha-ururimi-rw-ikirera-bafite-impungenge-ko-rushobora-gucika,Culture
Itandukaniro ry’imitako gakondo y’Abanyarwanda bo hambere n’icyo yabaga isobanuye,"Ikigo cy’Igihugu cy’Inzu Ndangamurage z’u Rwanda giherutse kumurika igitabo gikubiyemo Ingeri z’Imitako Gakondo yakoreshwaga n’Abanyarwanda mu gihe cyo hambere bagamije kongerera ubwiza ikintu runaka bawutatseho.
Ikigo cy’Igihugu cy’Inzu Ndangamurage z’u Rwanda giherutse kumurika igitabo gikubiyemo Ingeri z’Imitako Gakondo yakoreshwaga n’Abanyarwanda mu gihe cyo hambere bagamije kongerera ubwiza ikintu runaka bawutatseho.
Icyo gitabo gikubiyemo imitako igera ku 137 y’ubwoko butandukanye cyasohotse mu 2019; buri umwe ufite umwihariko wawo bitewe n’imiterere, uburyo ukoze n’amabara awugize.
Benshi bayizi ku izina ry’Imigongo ariko nk’uko bigaragara muri icyo gitabo cyitwa ""Ingeri z’Imitako Gakondo"" iyo mitako yose ntabwo yitwa imigongo ahubwo imigongo nayo ni bumwe mu bwoko bw’imitako.
Nk’uko bigaragara muri icyo gitabo harimo imitako yitwa Umwashi, Amababa y’Intashya, Umuhigo, Igitoki, Amanyamanza, Ibaba, Itangaza, Ibigobe by’uruzi, Inyemera n’Akarizo k’ingwe.
Hari kandi Ishobe, Igembe, Igishyamirane, Basangira, Intege z’Abasaza, Imikako, Ingondo, Umugongo w’Inzovu, Ibigobe by’Uruzi, Ubusonga, Itangaza n’iyindi.
Umushakashatsi mu Kigo cy’Igihugu cy’Inzu Ndangamurage z’u Rwanda akaba ari na we wayoboye itsinda ry’abanditse icyo gitabo, Ntagwabira André, yavuze ko bacyanditse bafite intego eshatu arizo gusigasira amateka, kuyarinda no kuyamenyesha abakiri bato.
Yasobanuye ko iyo mitako n’ubu ikoreshwa kandi ibisobanuro byayo bitahindutse ahubwo ikigamijwe ari ukugira ngo hatazagira abayiyitirira cyangwa bakayivangira bagatuma ita umwimerere wayo.
Ati “Iyi mitako n’ubu iracyakoreshwa kandi ibisobanuro byayo biracyari bya bindi n’ubwo benshi batakibimenya.”
Muri yo yasobanuye igera ku 10 avuga n’akamaro kayo ahereye k’uwitwa ‘Ibaba’ avuga ko ari umutako gakondo ushushe nk’icyubi cy’inyoni iguruka ari nayo mpamvu wahawe iryo zina.
Naho ‘Itangaza’ yavuze ko ari umutako ufite imvano ku ijambo rikomoka ku nshinga ‘gutangaza’ isobanura gushimisha cyangwa kureshya abareba, gutamuruka kw’ahantu hatabonaga cyangwa mu gitondo.
Ati “Mu yandi magambo, uyu mutako witwa itangaza kubera ko utangaza abawubonye.”
Umutako witwa ‘Igishyamirane’ ufite inkomoko ku ijambo igishyamirane rikomoka ku nshinga ‘gushyama’ bisobanura kwibanga kw’inka ishaka kurwana cyangwa kwica umuntu. Uyu mutako witwa igishyamirane kubera ko ushushe nk’amahembe y’ibimasa bishyamiranye.
Undi mutako gakondo witwa ‘Inyemera’ cyangwa ‘Impala’ wibutsa uko inyamaswa y’impala iba imeze mu kirere iyo yiruka isimbuka cyane.
Hari kandi uwitwa ‘Ibigobe by’uruzi’ ukomoka ku ijambo ikigobe (ibigobe mu bwinshi) rivuga igice cy’uruzi cyangwa ikiyaga cyinjira mu butaka.
Ntagwabira ati “Ibigobe by’uruzi rero ni ahantu uruzi rwaremye ibigonzi. Umutako gakondo witwa utyo wahawe iryo zina kubera ko imisusire yawo yibutsa ibigonzi by’uruzi.”
Umutako gakondo w’Abanyarwanda witwa ‘Akarizo k’ingwe’ wakomotse kuri iyo nyamaswa y’inkazi iba mu ishyamba. Igira umurizo muremure uhora uberamye kandi umutwe wawo uhese ureba hejuru. Uwo mutako nawo uba ari muremure, uberamye kandi uhese.
Iyo miterere yawo isa n’iy’umurizo w’iyo nyamaswa niyo ituma bawita akarizo k’ingwe.
Muri icyo gitabo harimo n’umutako gakondo witwa ‘Ishobe’ bikomoka ku nshinga ‘gushoberwa’ isobanura kujya mu kaga ukananirwa kukivanamo. Wahawe iryo zina kubera ko ugoranye kuwukora. Ntagwabira ati “Umutako w’ishobe ugoranye gukora kurusha indi witwa iryuzuye cyangwa ishobe ryuzuye.”
Undi mutako ni uwitwa ‘Igitoke’ kuko ufite ishusho isa n’iseri ry’igitoke gifite amabere manini.
Hari kandi n’umutako witwa ‘Inkora y’Abahigi’; mu rurimi rw’Ikinyarwanda, ijambo inkora risobanura ikirari cy’ahantu haciye itsinda ry’abantu, amatungo cyangwa inyamaswa.
Uwo mutako ugaragaza ishusho y’ikirari kuko ari umurongo uvunaguye ariko ukomeza guhera ku ruhande rumwe rw’igikoresho utatseho kugeza ku rundi.
Umutako wundi ugaragara muri icyo gitabo cy’abashakashatsi ni ‘Umutweka’ ukomoka ku myenda y’Abadage.
Izina itweka rikomoka ku ijambo umutweka bisobanura ubwoko bw’imyenda yadukanywe n’Abadage mu Rwanda mbere ya 1916. Kuri iyo myenda habagaho amabara afite impande enye; abanyabugeni n’abanyabukorikori b’Abanyarwanda bagakora imitako isa nayo bayigana, iyo mitako ikitwa itweka. Umutako w’itweka urimo ubwoko bwitwa ishobe.
Umushakashatsi mu Kigo cy’Igihugu cy’Inzu Ndangamurage z’u Rwanda, Ntagwabira André, yavuze ko igitabo gikubiyemo iyo mitako n’ibisobanuro byayo bacyanditse mu gihe cy’umwaka umwe ari itsinda ry’abashakashatsi barindwi.
Yasobanuye ko n’ubwo icyo gitabo gikubiyemo imitako 137 hari indi bavumbuye nyuma bityo bakaba nayo bateganya kuyishyira mu kindi gitabo bazandika.
Kugeza ubu Akarere ka Nyanza kafashe umwanzuro wo kurimbisha inzu n’inyubako ziri mu Mujyi wa Nyanza hagamijwe kwimakaza isuku no kugaragaza ko aho hantu ari igicumbi cy’umuco kuva hambere.
Inkuru wasoma: Ikigo cy’Inzu Ndangamurage z’u Rwanda cyamuritse igitabo gikubiyemo ingeri z’imitako gakondo
[email protected]

",https://m.igihe.com/umuco/article/itandukaniro-ry-imitako-gakondo-y-abanyarwanda-bo-hambere-n-icyo-yabaga,Culture
Imiterere y’amasano y’ibanze ya Kinyarwanda,"Amasano ya Kinyarwanda ni amwe mu ashobora kuzimira hatabayeho uburyo bunoze bwo kuyigisha abakiri bato ngo nabo bazayahereze abo bazabyara.
Amasano ya Kinyarwanda ni amwe mu ashobora kuzimira hatabayeho uburyo bunoze bwo kuyigisha abakiri bato ngo nabo bazayahereze abo bazabyara.
Kubera kwinjirirwa n’indimi z’amahanga, amasano nyarwanda agenda atakara, ugasanga aho kwita umuntu ‘Mama wacu’ abana baramwita Tante cyangwa Aunt, mubyara wawe ngo ni ‘cousin’ n’ibindi.
Ubusanzwe mu muco nyarwanda umwana yakuraga azi amasano n’abo mu muryango akomokamo bikamufasha kumenya uko yitwara kuri buri wese, ibyo aziririjwe kumukorera n’ibindi.
Ibyo kandi byajyanaga n’umuco, ku buryo ayo masano yageraga no ku gushyingirwa, hakaba abo umuco wemerera umuntu kuba yashyingiranwa na we n’abo bibujijwe rwose.
Mu muco nyarwanda habamo ubwoko bubiri bw’amasano, aya bugufi n’aya kure. Akenshi ahabwaga umwanya ukomeye ni aya bugufi nubwo hari n’aho aya kure yarebwagaho cyane.
Mu masano ya bugufi, hazaga data, uwo akaba ari umubyeyi w’umugabo. Mama, ni umubyeyi w’umugore. Mu yandi ya bugufi hari:
Mama wacu: Ni umuvandimwe wa Mama w’igitsina-gore. Iyi sano ishobora kugera no kwa ba Sewabo wa Mama.
 Data wacu: Ni umuvandimwe wa Data w’igitsina-gabo. Iyi sano ishobora kugera no ku kwa ba Se wabo wa Data.
Masenge: Ni umuvandimwe wa Data w’Igitsina-gore (Mushiki wa Data). Iyi sano ishobora kugera no kwa ba Se wabo wa Data.
Marume: Ni umuvandimwe wa Mama w’igitsina-gabo (Musaza wa Mama). Iyi sano ishobora kugera no kwa ba Se wabo wa Mama.
 Sogokuru: Ni umubyeyi w’igitsina-gabo ubyara Data cyangwa se Mama. Iyi sano ishobora kugera no ku bavukana na we kugera no kwa ba Sewabo.
Nyogokuru: Ni umubyeyi w’igitsina-gore ubyara Data cyangwa se Mama. Iyi sano ishobora kugera no ku bavukana na we kugera no kwa ba Se wabo.
Mushiki wanjye: Ni uwo tuvukana duhuje ababyeyi bombi w’igitsina-gore, ashobora no kuba avuka ku mwihariko wa Mama cyangwa se wa Data, ni ukuvuga tudasangiye ababyeyi bombi. Undi ushobora guhabwa iyo sano, ni uw’igitsina-gore ukomoka ku bavandimwe ba Mama b’igitsina-gore cyangwa se abavandimwe ba Data b’igitsina-gabo.
Musaza wanjye: Ni uwo tuvukana duhuje ababyeyi bombi w’igitsina-gabo, ashobora no kuba avuka ku mwihariko wa Mama cyangwa se wa Data, ni ukuvuga tudasangiye ababyeyi bombi. Undi ushobora guhabwa iyo sano,ni uw’igitsina-gabo ukomoka ku bavandimwe ba Mama b’igitsina-gore cyangwa se abavandimwe ba Data b’igitsina-gabo.
Murumuna wanjye:  Ni uwo tuvukana duhuje ababyeyi bombi, ariko muruta ubukuru, ashobora no kuba avuka ku mwihariko wa Mama cyangwa se wa Data, ni ukuvuga tudasangiye ababyeyi bombi. Undi ushobora guhabwa iyo sano, ni uw’igitsina-gabo ukomoka ku bavandimwe ba Mama b’igitsina-gore cyangwa se abavandimwe ba Data b’igitsina-gabo, ariko muruta ubukuru, iyi nyito ikoreshwa ku bitsina byombi (gore na gabo).
Mukuru wanjye: Ni uwo tuvukana duhuje ababyeyi bombi, ashobora no kuba avuka ku mwihariko wa Mama cyangwa se wa Data, ni ukuvuga tudasangiye ababyeyi bombi. Undi ushobora guhabwa iyo sano, ni uw’igitsina-gabo ukomoka ku bavandimwe ba Mama b’igitsina-gore cyangwa se abavandimwe ba Data b’igitsina-gabo ariko anduta ubukuru, iyi nyito ikoreshwa ku bitsina byombi (gore na gabo). Iyo Sano ikoreshwa kandi ku bakomoka kwa Data wacu cyangwa se kwa Mama wacu, iyi nyito ikoreshwa ku bitsina byombi (gore na gabo).
Mukuru wanjye wo kwa Mama wacu: Ni umuvandimwe unduta ubukuru, ariko akomoka kwa kwa Mama wacu, iyi nyito ikoreshwa ku bitsina byombi (gore na gabo).
Mukuru wanjye wo kwa Data wacu: Ni umuvandimwe nduta ubukuru, ariko akomoka kwa kwa Data wacu, iyi nyito ikoreshwa ku bitsina byombi (gore na gabo).
Murumuna wanjye wo kwa Mama wacu: Ni umuvandimwe nduta ubukuru, ariko akomoka kwa kwa Mama wacu, iyi nyito ikoreshwa ku bitsina byombi (gore na gabo).
Murumuna wanjye wo kwa Data wacu: Ni umuvandimwe nduta ubukuru, ariko akomoka kwa kwa Data wacu, iyi nyito ikoreshwa ku bitsina byombi (gore na gabo).
Amasano ya kure-kuziguye
Muramu wawe: Ni umuvandimwe w’umugore wawe, iyi nyito ikoreshwa ku bitsina byombi (gabo na gore). Iyi sano ishobora kugera no kwa ba Se wabo w’umugore wawe. Iyi sano kandi abayifitanye ni abo muva inda imwe bose b’ibitsina byombi.
Muramukazi wawe: Ni umuntu w’igitsina –gore uva inda imwe n’umugabo wawe, iyi nyito ikoreshwa ku gitsina gore gusa. Iyi sano ishobora kugera no kwa ba Sewabo w’umugabo wawe. Iyi sano kandi aba ayifitanye n’abo muva inda imwe bose b’ibitsina byombi.
Mubyara wawe: Ni umukobwa cyangwa se umuhungu uvuka kwa Nyokorome cyangwa se kwa Nyogosenge. Iyo sano ishobora no kugera ku bisanira byo kwa ba Sewabo wa Nyokorome cyangwa se cyangwa wa Nyogosenge.
Amasano ya kure kutaziguye
Umwinjira: Ni umugabo washatse mama wawe nyuma y’urupfu rwa So, ariko akamutungira mu rugo rwa So. Iyo amutwaye iwe, aba yabaye umugore we undi ari umugabe.
Icyo gihe abana babyaranye bose baba ari abavandimwe bawe, musangiye amaraso ya mama wawe.
Mukeba wa mama wawe: Ni undi mugore wa So cyangwa se uwo babyaranye. Abana abyaye baba bafitanye isano ya hafi na we. Iyi sano na none igera no ku bagore ba Baramu bawe.
Musanzire wa So: Ni umuntu w’igitsina gabo washatse mu muryango umwe na So (agashaka Nyokowanyu), muri make abagore babo bavukana. Bakunze no kubita “Abendahamwe”. Abana bamuvutseho muba mufitanye isano ya bugufi.
Mukaso: Ni umugore wa Kabiri wa So, ashobora kuba yaramushatse umugore we wa mbere yarapfuye cyangwa se akiriho. Icyo gihe abana babyaranye bose baba ari abavandimwe bawe, musangiye amaraso kuri So.
Sobukwe: Ni umugabo ubyara uwo mwashakanye, iyi nyito ikoreshwa n’ibitsina byombi. Iyi Sano irakomeza ikazagera no ku bo bavukana no kubo bava inda imwe kwa Se wabo.
Nyokobukwe: Ni umugore ubyara uwo mwashakanye, iyi nyito ikoreshwa n’ibitsina byombi. Iyi Sano irakomeza ikazagera no ku bo bavukana no ku bo bava inda imwe kwa Se wabo.
Umukwe: Ni umugabo washatse umukobwa wawe. Iyi sano irakomeza ikagera no ku bo bavukana, ndetse ikazagera no ku bashatse n’abakobwa ubereye Se wabo cyangwa Nyinawabo.
Umukazana: Ni umugore washatswe n’umuhungu wawe. Iyi sano irakomeza ikagera no ku bo bavukana ndetse ikazagera no ku bashatswe n’abagabo ubereye Se wabo cyangwa Nyinawabo.
",https://m.igihe.com/umuco/article/imiterere-y-amasano-y-ibanze-ya-kinyarwanda-n-ibyo-amwe-yabuzaga-abavandimwe,Culture
Zimwe mu ngeso zibangamiye ubukwe bwa Kinyarwanda muri iki gihe,"Ubukwe ni intangiriro y’ishingwa ry’umuryango, ukaba icyizere ku gukomeza kwaguka kw’igihugu kuko abashyingiwe baba bitezweho kwibaruka, bakarerera neza igihugu kigakomeza kubaho no gutera imbere.
Ubukwe ni intangiriro y’ishingwa ry’umuryango, ukaba icyizere ku gukomeza kwaguka kw’igihugu kuko abashyingiwe baba bitezweho kwibaruka, bakarerera neza igihugu kigakomeza kubaho no gutera imbere.
Uko iminsi ishira indi igataha, ikoranabuhanga rikomeza kwiyongera imico ikagenda ihura, bikoroha gutira no kwigana iby’abandi. Ibi hari ubwo bishora Abanyarwanda mu rwiganwa rudafite ubushishozi, mu itira ritagira ishingiro no mu ngeso zihutaza indangagaciro na kirazira by’umuco nyarwanda.
Kugeza ubu hari ingeso zisa n’izinjiye muri bamwe mu rubyiruko rw’iki gihe, ku buryo hari impungenge ko izo ngeso zishobora kugira ingaruka ku ishingwa ry’ingo mu minsi iri imbere nubwo hari n’aho byatangiye kwigaragaza.
Igitabo ‘Ubukwe bwa Kinyarwanda, 2018’ cy’Inteko Nyarwanda y’Ururimi n’muco, (RALC) , kigaragaza ko muri izo ngeso mbi harimo nko kuryamana mbere yo gushyingirwa, kutagira isoni zo kuryamana n’abakubyaye cyangwa abo ubyaye, icyo ubu abantu bita ubupfubuzi n’ubutinganyi.
Ubusambanyi 
RALC igaragaza ko mu bihugu by’amahanga, akenshi umusore n’inkumi bakundana kuryamana ntacyo biba bitwaye kuri bo. Ni imico yabo mu bihugu byabo, ifite aho ikomoka.
Bitewe n’iterambere ryaba iry’ikoranabuhanga n’itangazamakuru ry’ibyo bihugu, izo ngeso zatangiye kwinjira mu baturage b’ahandi ku isi cyane cyane urubyiruko.
RALC ivuga ko ibyo bigira ingaruka ku myumvire y’abateganya kurushinga nko gutinyuka ibyo batinyaga birebana n’ubukwe.
Akamenyero ko kuryamana mbere yo kubana byemewe n’amategeko gaturuka ku mibereho urubyiruko rw’ubu rubamo yo kwibana no kuba kure y’imiryango yabo. Abana batangira kubana umunsi ku wundi, ku mashuri bakiri mu gihe cy’ubwangavu n’ubugimbi, kugeza biga amashuri ya za kaminuza bakibana. Na nyuma y’amashuri urubyiruko rukomeza kwibana mu kazi.
Mu gitabo, RALC ivuga ko umusore n’inkumi bagera igihe cyo kubana baranyuze mu buzima bwinshi butuma bisanzuranaho kandi bigasa nk’aho nta cyo bitwaye kuryamana ku bitwa ko bakundana. Bagera igihe cyo kubana, abenshi mu bakobwa baratwaye inda bigatuma bakora ubukwe buhutiyeho.
Gupfubura
Indi myitwarire idahwitse ibangamira ubukwe, RALC ivuga ko ari iya bamwe mu bakuze bashukisha urubyiruko amafaranga, impano n’ibindi bintu bifite agaciro bagamije kurushora mu busambanyi.
Ibi bigaragarira ku bagabo bakuze bitwa shugadadi (Sugar daddy) n’abagore bitwa shugamami (Sugar Mummy). Mu muryango nyarwanda birasanzwe ko abantu bakuru bashyikirana n’abato ariko hakabaho imipaka igenga kubahana no gukurikiza amahame ngengamyitwarire y’umuco w’Igihugu.
Gusa uko iminsi ihita, hari bamwe mu bakuze barengera bakagirana imishyikirano idakwiye n’urubyiruko kugeza barushoye mu ngeso mbi z’ubusambanyi.
Ingeso y’ubusambanyi hagati y’abakuze n’abato kandi ntisigana n’indi yo gupfubura, aho umugore utanyuzwe n’umugabo we mu gihe cy’imibonano mpuzabitsina hari ubwo ashaka undi mugabo yishyura akamukemurira icyo kibazo.
Uwo mugabo cyangwa umusore wishyurwa azwi ku izina ry’“umupfubuzi” cyangwa “umwunganizi”. Ni ingeso itavugwa cyane ariko iriho ndetse hari bamwe mu basore bagiye biyemerera ku mugaragaro ko bahoze ari abapfubuzi.
Mu nama nyunguranabitekerezo yabaye mu Ukuboza 2018 yahuje abayobozi b’inzego za Leta n’abafatanyabikorwa yigaga ku bibazo bibangamiye umuryango nyarwanda no kwihutisha iterambere rishingiye ku muryango utekanye, Depite Nizeyimana Pie yasabye Guverinoma kugira igikorwa ubupfubuzi bukarwanywa nk’uburaya kuko busenya imiryango.
Ubwo RALC yakoraga ubushakashatsi ku bukwe bwa Kinyarwanda, Abanyarwanda bifuje ko hajyaho amategeko ahana abantu biyandarika cyangwa bakora imirimo y’urukozasoni, ari uburaya ndetse n’ubupfubuzi.
Izi ngeso zigira ingaruka ku bukwe bwa Kinyarwanda kubera ko nko kuryamana k’umusore n’umukobwa mbere yo kubana byemewe n’amategeko, bituma bakora ubukwe buhutiweho kubera ko hari ubwo umukobwa aba yaratwaye inda. Ibyo ubwabyo bishobora kugabanya ubwizerane hagati y’abashakanye kuko hari ubwo umwe na nyuma yo kubana akomeza gutekereza ko mugenzi we yamucaga inyuma.
Mu gihe umusore yishoye mu bupfubuzi biragoye ngo atekereze kubyo gushinga urugo kubera ko aba abona ibyo akeneye byose bitamugoye. Uwabaye umupfubuzi yubatse na we, nta cyizere ko azakomeza kwita ku muryango we.
No ku bakobwa cyangwa abagore ni uko, harimo abahitamo kwibana kubera ko baba bumva bihagije batifuza kugorwa n’umugabo n’amahame y’umuco agenga abashakanye.
Umugore wishoye mu bapfubuzi afite umugabo nabwo urugo ruba rusa nk’urwubatse ku manga, kuko iyo bimenyekanye bibyara amakimbirane yo mu muryango. Umugore wagiye mu gupfuburwa kandi biragoye ngo atekereze indi mishinga iteza urugo rwe imbere.
",https://m.igihe.com/umuco/article/zimwe-mu-ngeso-zibangamiye-ubukwe-bwa-kinyarwanda-muri-iki-gihe,Culture
Umwihariko w’umugenzo wo gukirana wakorwaga n’abageni nyuma yo gushyingirwa,"Ubukwe bwa Kinyarwanda hambere, bwari imbumbe y’ibikorwa byinshi bitandukanye ariko byuzuzanya bigamije gusigasira umuco n’indangagaciro z’umuryango nyarwanda, hubakwa urugo rushya ruzibaruka amaboko azubaka igihugu.
Ubukwe bwa Kinyarwanda hambere, bwari imbumbe y’ibikorwa byinshi bitandukanye ariko byuzuzanya bigamije gusigasira umuco n’indangagaciro z’umuryango nyarwanda, hubakwa urugo rushya ruzibaruka amaboko azubaka igihugu.
Gukirana ni umwe mu migenzo yakorwaga n’abageni bo hambere, bigakorwa mbere yo gukora imibonano mpuzabitsina bwa mbere babaye umugabo n’umugore.
Bwari uburyo umugeni yakoreshaga, akabanza kwiyima umugabo we mu gihe bagiye kubonana bwa mbere.
Mu gihe umukobwa agiye gushyingirwa, iwabo bamuzanaga bitwaje amavuta mu giseke, bagera ku mukwe bakayasiga umukobwa wabo ari menshi ari byo bitaga gutotobeka kugira ngo umugabo we namufata intoki ze zinyerere.
Mu muco nyarwanda cyaraziraga ko umukobwa ahita yemera kubonana n’umugabo kuko bari gukeka ko asanzwe yiyandarika. Babanzaga gukirana, umukobwa akanga ko babonana, ariko akurikije impanuro yabaga yabanje guhabwa na nyirasenge, yazaga kwemera nyuma.
Inteko Nyarwanda y’Ururimi n’Umuco, RALC mu gitabo “Ubukwe bwa Kinyarwanda, 2018”, igaragaza ko hari ibice bimwe by’Igihugu nko mu Bugesera, aho byari ishema ku mukobwa ko ananira umusore, akazamwemerera ko babonana ari uko abanje kugira icyo amugabira nk’itungo cyangwa umurima.
 Icyo kintu yahabwaga kuko yananiye umugabo cyabaga ari icye bwite n’iyo yasendwaga yarakijyanaga.
Nubwo umugeni yabanzaga kunanira umugabo, yazaga kugera aho akemera bakaryamana ku nshuro ya mbere.
Ni umugenzo mu myumvire umuntu ashobora gukeka ko ntacyo wari umaze kubera ko n’ubundi umugeni yabaga yamaze gushyingirwa atari busubire iwabo ariko wari ufite igisobanuro gikomeye mu muco.
Kuba umugeni yarabanzaga kunanira umugabo, byahaga icyizere umugabo we ko nta ngeso mbi yigeze ajyamo kandi ko n’undi wese uzashaka kumufata ku ngufu atazabigeraho.
Mu gitondo, iwabo w’umukobwa bashakaga inzoga n’ipfukire bakabijyana iwabo w’umukwe bakajya kurisha umugeni kuko yabaga anywa amata gusa cyangwa arya duke cyane kuko kugira umutima n’isoni byamubuzaga kugira icyo arya. Ab’iwabo ni bo bazaga kumumara isoni, bakamusangiza n’umugabo we.
",https://m.igihe.com/umuco/article/umwihariko-w-umugenzo-wo-gukirana-wakorwaga-n-abageni-nyuma-yo-gushyingirwa,Culture
Ikigo cy’Inzu Ndangamurage z’u Rwanda cyamuritse igitabo gikubiyemo ingeri z’imitako gakondo,"Hagamijwe kubungabunga amateka y’u Rwanda no kuyasigasira, Ikigo cy’Igihugu cy’Inzu Ndangamurage z’u Rwanda cyamuritse ku mugaragaro igitabo gikubiyemo Ingeri z’Imitako Gakondo.
Hagamijwe kubungabunga amateka y’u Rwanda no kuyasigasira, Ikigo cy’Igihugu cy’Inzu Ndangamurage z’u Rwanda cyamuritse ku mugaragaro igitabo gikubiyemo Ingeri z’Imitako Gakondo.
Ni igikorwa cyabereye mu Ngoro Ndangamurage igaragaza amateka y’Ibwami iri mu Rukari mu Karere ka Nyanza.
Umuyobozi Mukuru Ingoro z’Igihugu z’Umurage w’u Rwanda, Amb. Masozera Robert, yavuze ko bahisemo kwandika icyo gitabo no kugishyira hanze kugira ngo amateka y’u Rwanda abungwabungwe atazazimira.
Ati “Noneho turavuga ngo reka dukore igitabo twegeranye amabara y’imitako gakondo yose dukore urutonde rwayo noneho tubyandikishe; byandikwe mu murage ukwiye kubungwabungwa byihutirwa kugira ngo abawiyitirira cyangwa abashaka kuwukoresha mu buryo budakuriije amategeko bajye babanza nibura babisabire uruhushya.”
Imitako gakondo ikubiye muri icyo gitabo igera ku 136; benshi bayizi ku izina ry’Imigongo ariko nk’uko byasobanuwe yitwa “Imitako Gakondo” kuko imigongo ahubwo nayo ari bumwe mu bwoko bw’imitako.
Amwe mu mazina yayo twavuga ni Amababa y’Intashya; Umuhigo; Umwashi; Igitoki; Intege z’abasaza; Itweka; Amaso y’Inuma; Iraza; Ingeembe; Ibigobe by’Uruzi; Akarizo k’Ingwe; Umugore wishe Inzu.
Harimo kandi iyitwa Amanyamanza; Umwashi; Ibishyamirane; Basangira; Imikako; Ingondo; Umugongo w’Inzovu; Ubusonga; Itangaza; n’iyindi.
Bamwe mu baturage bo mu Karere ka Nyanza bari bitabiriye imurikwa ry’icyo gitabo bavuze ko ari igikorwa cyiza kizabafasha kubungabunga amateka ndetse by’umwihariko bakayifashisha mu kurimbisha umujyi wabo.
Uwihinema Béatrice ati “Ibi ni ugusigasira umuco wacu kugira ngo udacika n’abana bazabashe kuwukurikirana; nibabona ibi bazabibaza ababyeyi babasobanurire ko ari umuco nyarwanda. Ibi birakwiye kugira ngo abana bacu badafata iby’inzaduka bakibagirwa iby’iwabo.”
Musengimana Gérard nawe yagize ati “Nyanza ni igicumbi cy’amateka; ubu birumvikana ko tugiye kubyitaho cyane kuko twatangiye no gutaka inzu zacu mu mujyi dukoresheje iyi mitako gakondo.”
Umuyobozi w’Akarere ka Nyanza, Ntazinda Erasme, yavuze ko mu gukomeza guharanira ko iyo mitako gakondo itazima bahisemo kuyifashisha mu gusukura mujyi bashyigikira ko Nyanza iba igicumbi cy’umuco.
Yavuze ko nk’ubuyobozi bazakomeza gutoza abaturage gukoresha neza iyo mitako gakondo birinda kuyivangavanga uko biboneye.
",https://m.igihe.com/umuco/article/ikigo-cy-inzu-ndangamurage-z-u-rwanda-cyamuritse-igitabo-gikubiyemo-ingeri-z,Culture
"Amateka y’u Bungwe bw’Abenengwe, kimwe mu bihugu byabimburiye ibindi mu Rwanda","U Bungwe ni kimwe mu bihugu byahozeho mu Rwanda, dore ko ari kimwe mu bya mbere byahanzwe u Rwanda rutaritwa u Rwanda tuzi ubu, kikaba igihugu cy’igihangange kuko cyageraga no mu Burundi bw’ubu.
U Bungwe ni kimwe mu bihugu byahozeho mu Rwanda, dore ko ari kimwe mu bya mbere byahanzwe u Rwanda rutaritwa u Rwanda tuzi ubu, kikaba igihugu cy’igihangange kuko cyageraga no mu Burundi bw’ubu.
Igihugu cy’u Bungwe cyahanzwe ahasaga mu mwaka wa 300 mu kibariro cy’ibihe byacu. Umwami uzwi mu mateka y’u Bungwe mu gihe cy’umwaduko w’ingoma Nyiginya ni uwitwa Rwamba.
Ibitabo “mizi y’u Rwanda”, umutumba wa mbere ndetse n’igitabo “Intwari z’imbanza, zubatse u Rwanda rugahamya igitinyiro’’ byombi by’Umusizi Nsanzabera Jean de Dieu, bigaragaza ko u Bungwe bwari igihugu kitisukirwa, benecyo bari barahaye akabyiniriro k’u Bungwe bw’Abenengwe.
Abami batwaye igihugu cy’u Bungwe, kugeza gitsindwa n’u Rwanda barimo Mungwe, Mungwe, Karama, Rwamba, Samukende na Rubuga. Ingoma Ngabe y’u Bungwe nk’ikirango cy’igihugu cyabo yari “Nyamibande”.
U Bungwe nicyo gihugu cyahanzwe mu bya mbere, mu bihugu byari bigize u Rwanda. Icyo gihugu cyagengwaga n’Abenengwe bakura igisekuruza cyabo kuri Mungwe (Muntu Ngwe) wari murumuna wa Rurenge umukurambere w’Abasinga b’Abasangwabutaka wahanze igihugu cy’u Budaha n’u Bwishaza.
U Bungwe cyari igihugu kibumbye uturere dutandatu. Muri two hari u Busanza bw’Amajyepfo, kuri bu aho kari gaherereye ni mu Mirenge ya Ndora, Mamba, Gishubi, Kibilizi na Muganza yo mu Karere ka Gisagara.
U Busanza bw’Amajyaruguru nabwo bwari akarere k’ingoma y’u Bungwe. Kuri ubu aho kari gaherereye ni mu Mirenge ya Maraba, Simbi, Ruhashya, Rusatira na Mbazi yo mu Karere ka Huye, ndetse n’Imirenge ya Save, Musha na Gikonko yo mu Karere ka Gisagara.
U Bufundu bwari akarere k’ingoma y’u Bungwe, kuri bu aho kari gaherereye ni mu Mirenge ya Tare, Kamegeri, Kitabi, Uwinkingi, Buruhukiro, Kibirizi, Musebeye, Kibumbwe, Mbazi na Cyanika yo mu Karere ka Nyamagabe
Mu turere twari tugize igihugu cy’u Bungwe harimo n’Akarere ka Nyaruguru. Kuri bu aho kari gaherereye ni mu Mirenge ya Rusenge, Mata, Ruramba na Kibeho yo mu Karere ka Nyaruguru, ukongeraho imirenge ya Gishamvu, Huye, Karama, Ngoma, Tumba na Mukura yo mu Karere ka Huye
Akandi karere kabarirwaga mu ngoma y’u Bungwe ni Bashumba-Nyakare. Kuri ubu aho kari gaherereye ni mu Mirenge ya Ngera, Nyagisozi na Ngoma yo mu Karere ka Nyarugururu, ukongeraho n’imirenge ya Nyanza, Kigembe, Mukindo, Mugombwa na Kansi yo mu Karere ka Gisagara.
Akarere k’u Buyenzi nako kari kamwe mu tugize igihugu cy’u Bungwe. Kuri bu aho kari gaherereye ni mu Mirenge ya Kivu, Muganza, Nyabimata, Ruheru, Busanze, Munini na Cyahinda yo mu Karere ka Nyaruguru.
Igihugu cy’u Bungwe, cyagengwaga n’ibikomangoma by’Abenengwe, ikirangamuryango cyabo cyari Ingwe . Umwami wariho ubwo Ingoma Nyiginya y’ i Gasabo yadukaga yitwaga Rwamba ari na we wa mbere wafashe umukobwa we Nyirampirangwe akamushyingira Gihanga Ngomijana, wagengaga ingoma y’i Gasabo akamubera umukwe.
Rwamba yari atuye muri Nyakizu ni ukuvuga, gakondo nkuru yabo, ari nayo yabaye ibimburiro ry’ihangwa ry’icyo gihugu cyahanzwe na Mungwe watuye mu Bisi bya Nyakibanda (Ubu ni mu Karere ka Huye mu Murenge wa Gishamvu).
Undi Mwenengwe wategekaga igihugu cye kugeza gitsindwa n’ingoma Nyiginya ni Rubuga rwa Samukende, umuhungu wa Benginzage bakunze kwita Nyagakecuru na Samukende bo mu Bisi bya Huye.
Abenengwe nibo bambutse uruzi rw’Akanyaru, bajya guhanga ibihugu byabo i Ngozi-Kayanza mu Burundi. Abenengwe baje mu Bungwe basanga igihugu kikiri amashyaba ya kimeza, baragitema, baragikonda kugeza bakigize igihugu gituwe.
Mu bihe by’iyaguka ry’u Rwanda, ubwo ibitero byo kwagura igihugu no kugihuza, uturere twaremaga ingoma y’u Bungwe twaremye ingoma bitaga ingoma z’abiyunze . Abazitwaraga bari bameze nk’Abatware b’uduce (zone) zabaga zifatanyije uturere tubiri mu rwego rwo gukaza umurengo no kongera imbaraga mu butegetsi bwabo, kugira ngo igihugu cy’u Rwanda cyabicaga bigacika muri ibyo bihe, kitazapfa kubavogera.
Iyo ngoma y’Abiyunze y’u Bungwe yari igizwe n’u Busanza bwa Nkuba ya Bagumana ( watwaraga u Busanza bw’Epfo n’ubwa Ruguru), u Bufundu bwa Rubuga rwa Kagogo ( watwaraga u Bufundu n’u Buyenzi), n’u Bungwe bwa Rubuga rwa Samukende ( bwari bugizwe na Bahumba-Nyakare na Nyaruguru).
Mu bice bikurikira, tuzabatekerereza indunduro y’ingoma y’u Bungwe.
",https://m.igihe.com/umuco/amateka/article/amateka-y-u-bungwe-bw-abenengwe-kimwe-mu-bihugu-byabimburiye-ibindi-mu-rwanda,Culture
Dr Kimonyo yagarutse ku bibazo u Rwanda rwanyuzemo mu rugendo rwo kwiyubaka,"Umwanditsi, inzobere muri politiki akaba n’umujyanama wa Perezida, Dr Jean Paul Kimonyo yagaragaje ko nubwo u Rwanda hari ibihe bikomeye kandi bibi rwanyuzemo, hari icyizere ko ibyagezweho bizasigasirwa kubera ko urubyiruko rwongeye kwiyumvamo ubunyarwanda.
Umwanditsi, inzobere muri politiki akaba n’umujyanama wa Perezida, Dr Jean Paul Kimonyo yagaragaje ko nubwo u Rwanda hari ibihe bikomeye kandi bibi rwanyuzemo, hari icyizere ko ibyagezweho bizasigasirwa kubera ko urubyiruko rwongeye kwiyumvamo ubunyarwanda.
Ibi yabitangaje ku mugoroba wo kuri uyu wa Gatatu mu muhuro w’abanditsi ugamije kungurana ibitekerezo (scène littéraire) by’umwihariko haganirwa ku gitabo cye ‘Rwanda demain ! : Une longue marche vers la transformation’ kivuga ku mbogamizi n’ibitekerezo byiza byaranze inzira yo kongera kwiyubaka k’u Rwanda nyuma ya Jenoside yakorewe Abatutsi.
Uyu muhuro (scène littéraire) wateguwe n’umwanditsi akaba n’umunyarwenya Ntarindwa Diogène uzwi nka Atome mu biganiro akunze gutegura bivuga ku buvanganzo n’ubwanditsi bizwi nka ‘Atomiom’.
Dr Jean Paul Kimonyo yagarutse ku bihe bibi u Rwanda rwanyuzemo, ahera mu mwaka wa 1959 ubwo Abatutsi bameneshwaga mu gihugu bikozwe n’abari bari mu mashyaka nka Parmehutu ku bufasha bahabwaga n’Ababiligi.
Kimonyo yavuze uburyo Abatutsi babaye impunzi muri icyo gihe babayeho nabi cyane mu bihugu bahungiyemo dore ko nta n’imiryango yita ku mpunzi yari ihari, byatumye bamwe bakurizamo gupfa kubera imibereho mibi.
Ati “Impunzi zavuye mu Rwanda zabayeho nabi cyane, zicwa n’inzara n’indwara n’ibisimba haba muri Uganda,Tanzania n’i Burundi. Muri Congo ho bazijyanye ahantu habi cyane, ntabwo bashakaga kubaha ahantu hameze neza, babashyize ahantu hatari aho guturwa”.
Dr Kimonyo yavuze ko impunzi zakomeje guhanyanyaza, mu myaka ya 1960 zirisuganya zigaba ibitero byiswe iby’Inyenzi ariko ntibyazihira.
Zakomeje kubaho mu buzima bubi mu mahanga, bigeze mu myaka ya 1980, haba ibibazo bya Politiki hirya no hino muri Afurika, impunzi z’Abanyarwanda zongera gufatwa nabi, ari nabwo abari urubyiruko muri zo icyo gihe bishyize hamwe, bagashinga FPR Inkotanyi bafite umugambi wo gusubira mu gihugu cyabo, kugeza ubwo batangije urugamba rwo kubohora igihugu no guhagarika Jenoside yakorewe Abatutsi mu 1994.
Gutsindwa kwa Guverinoma ya Twagiramungu no kugumuka mu banyamuryango ba FPR
Muri uwo muhuro, Dr Kimonyo yagarutse ku bihe bikomeye politiki y’u Rwanda yanyuzemo nyuma ya Jenoside yakorewe Abatutsi, cyane cyane ubwo hari hamaze gushyirwaho Guverinoma y’Ubumwe.
Ni guverinoma yari igizwe n’amashyaka atarijanditse muri Jenoside, ku isonga arimo MDR ya Twagiramungu Faustin ari na we wagizwe Minisitiri w’Intebe.
Nta mwaka washize, aba mbere batangiye kwegura hashize amezi make igiyeho kubera kutumvikana.
Dr Kimonyo avuga ko uko kutumvikana kwatewe n’uburyo abari muri Guverinoma bari bafite ibyerekezo bitandukanye nyamara bagomba guha igihugu icyerekezo kimwe.
Ati “Guveirnoma y’ubumwe yagize gutsindwa kubiri. Ugutsindwa kwa mbere ni ukwa politiki kubera ko abantu bamwe batumvikanaga muri Guverinoma cyane cyane FPR na MDR kubera impamvu zitandukanye, nk’ikibazo cy’umutekano uburyo cyari kiri gukemurwa. Ayo mashyaka yombi kandi ntiyari afite imigambi imwe, ntabwo yabonaga ahazaza h’u Rwanda kimwe.”
Twagiramungu yeguye muri Kanama mu 1995, bukeye abandi ba minisitiri bavanwa muri Guverinoma.
Dr Kimonyo avuga ko mu myaka ya 1997/1998 haje kubaho ikindi kibazo cyo kugumuka kwa bamwe mu bari abayoboke ba FPR Inkotanyi, batangira kurya ruswa mu ishyaka haza umwuka mubi.
Ati “ Hari indi Guverinoma yagiyeho ariko nayo iza gutsindwa, ibangamirwa na bamwe mu banyamuryango ba FPR bari bagumutse mu 1997/1998 , bamwe bamagana ibintu bya ruswa byari bitangiye gukomera cyane. FPR yahise ijya mu bihe bibi cyane, ishaka uko yabivamo havanwaho abantu bakekwagaho ruswa.”
Ibibazo byadindizaga Guverinoma bimaze kuvaho, nibwo hatangiye gutekerezwa ku hazaza h’igihugu, hatangizwa ibiganiro byo mu Urugwiro ari nabyo byacuriwemo icyerecyezo 2020 kiri gusozwa.
Guverinoma y’Ubumwe yarangiye mu 2003 ubwo hatorwaga Itegeko Nshinga hakaba n’amatora ya Perezida, ya mbere kuva Jenoside yarangira.
Kimonyo yemeza ko urebye aho u Rwanda rugeze, n’imyumvire urubyiruko rw’ubu rufite, nta kabuza ko ibyagezweho bizakomeza gusigasirwa no kongerwa.
Ati “Urasanga rubyiruko rutangiye kwitabira ibintu by’umuco kandi no kuva cyera, haba mu gushinga FPR, kurwanya igitugu no kubaka igihugu, umuco w’ubunyarwanda no gukunda igihugu nibyo byari umusingi w’ibyo twashoboye kugeraho. Urasanga urubyiruko muri iyi minsi rutangiye kwitabira iby’umuco.”
Yashishikarije urubyiruko kujya rwitabira ibiganiro nk’ibyo bigaruka ku byaranze u Rwanda, kugira ngo rwige uko ibyagezweho byakozwe n’uko rwarushaho kubyongera.
Uretse igitabo ‘‘Rwanda demain !’ Dr Jean Paul Kimonyo asanganywe ikindi gitabo cyitwa ‘Rwanda : Un génocide populaire’ yasohoye mu 2008.
",https://m.igihe.com/umuco/ibitabo/article/dr-kimonyo-yagarutse-ku-bibazo-byazonze-u-rwanda-nyuma-ya-jenoside-n-intege-nke,Culture
Byinshi ku rurimi rw’Ikirashi n’uko ruvugwa mu Karere ka Kirehe,"Ikirashi ni ururimi shami rw’Ikinyarwanda ruvugwa n’abaturage bitwa ‘Abarashi’ batuye mu Karere ka Kirehe, mu mirenge ya Mpanga na Nasho, ahahoze ari mu Gisaka.
Ikirashi ni ururimi shami rw’Ikinyarwanda ruvugwa n’abaturage bitwa ‘Abarashi’ batuye mu Karere ka Kirehe, mu mirenge ya Mpanga na Nasho, ahahoze ari mu Gisaka.
Ni ururimi rujya gusa neza n’Ikinyankole, Igihaya n’Ikinyambo nka zimwe mu ndimi zikoreshwa muri Uganda na Tanzania.
Abarukoresha bafite agahinda baterwa n’uko abato batagishaka kurumenya ngo kuko ku ishuri batarukoresha bakibaza uburyo nibasaza ruzakendera bikabababaza.
IGIHE yaganiriye na bamwe mu barukoresha batubwira amagambo amwe n’amwe n’ibisobanuro byayo mu Kinyarwanda.
Gusuhuzanya mu Kirashi iyo ari mugitondo bakoresha ‘Murayire ge, haba hacyeye bagakoresha ‘ Aganda’ cyangwa ‘Musibire ge’ kubwira umuntu uti “ Amakuru ki uvuga Agandi shi, Mwiriwe mute bavuga Mwasiba kurungi.
Iyo ushaka kubwira umuntu uti ‘uvuye he’ bakoresha Waruga hi, muryoherwe ni Munuriwe.
Ibice by’umubiri nk’izuru ryitwa Enyindo, ukutwi ni ugutwi, irisho ni ijisho, urutoki rw’insina ni Engemu, amasaka yitwa umugusha, amashaza akitwa ubushaza, ibishyimbo byitwa ibiharage, ibitoki ni ibitiki, ihene ni Embuzi, inka ni Ente.
Mfashingabo Mathiew w’imyaka 54 usanzwe ari umukozi w’Akarere ka Kirehe ushinzwe ibihingwa Ngengabukungu ni umwe mu bavuka mu Kagari ka Kankobwa aho yakuze asanga ababyeyi be bakoresha Ikirashi cyane kuruta uko bakoresha ikinyarwanda.
Avuga ko ubwo yajyaga gutangira amashuri abanza byamutonze cyane bitewe n’uko atari azi ikinyarwanda bikajya bisaba abarimu kumufasha kumenya amwe mu magambo y’ikinyarwanda.
Asobanura ko uko imyaka yagiye yigira hejuru Ikirashi cyagiye gicika intege bitewe n’uko urubyiruko rwari kukimenyekanisha wasangaga rutinya kukivuga ngo bataruseka bagahitamo gukoresha ikinyarwanda.
Yasobanuye ko kandi uru rurimi rufite izindi ndimi gakondo zimeze nka rwo zikoreshwa no mu bindi bihugu nka Uganda na Tanzania.
Ati “Ubu ikirashi kivugwa cyane mu tugari twa Kankobwa na Nyakabungo duherereye mu Murenge wa Mpanga kikanavugwa muri Ntaruka na Gashiru mu Murenge wa Nasho. Ni uduce duto kuko abakivugaga benshi barashaje”.
Mfashingabo avuga ko abavuga ikirashi bagabanutse cyane bitewe n’uko abakivugaga benshi bashaje abandi bakivanga n’abandi banyarwanda bigatuma bareka kukivuga, agasaba leta gushaka uko bahuza abantu bakikivuga kigasigasirwa ku buryo kitazakendera.
Ishisha Venuste w’imyaka 60 uvuka mu Kagari ka Nyakabungo we avuga ko kuva akimenya ubwenge yasanze ababyeyi be bavuga ikirashi, avuga ko umuco w’abarashi ufite byinshi uhuriyeho n’abanyarwanda gusa bigatandukanywa n’utuntu duto.
Ati “Nk’iwacu kera iyo umwana yavukaga habagaho gusangira guhambaye bakakuzanira ibicuma by’inzoga mbere yuko umubyeyi yonsa umwana bwa mbere yabanzaga gucurura kuri ya nzoga. N’ubu abo duturanye mu ngo eshanu, esheshatu turabikora ndetse tugasangira nk’abarashi.”
Yakomeje agira ati “Twifuza ko hakwandikwa igitabo tukanoza ruriya rurimi rwacu kugira ngo ntiruzacike kuko abana bato ntabwo bakikivuga benshi bavuga ikinyarwanda gisanzwe. Abakobwa bacu benshi twabashyingiye abanyarwanda bituma bareka kugikoresha kigenda gikendera ariko hari abana bake bakivuga nubwo atari kinshi.”
Umunyamabanga wa leta muri Minisiteri y’urubyiruko n’umuco Bamporiki Edouard avuga ko abakoresha indimi shami bakwiye kwitabwaho ngo kuko indimi shami zibitse ubumwe bwa bene zo.
Avuga ko kuba indimi shami zo mu Rwanda abazikoresha banakoresha ikinyarwanda bikwiriye gufatwa nk’ubukungu.
Ati “Abakoresha ururimi shami rw’ikirashi twabashishikariza ko uyu muco bawukomeraho kuko ni umuco ubahuza wubaka ubumwe bwabo n’ubuvandimwe bwabo ntabwo ukwiye gucika tukanaboneraho kubaka uw’abanyarwanda bose ariko duhereye kuri wa muco wacu uduhuza.”
Kugeza ubu mu Rwanda habarirwa indimi shami zitandukanye nk’igikiga, ikigoyi, ikirera, amashi, ikirashi n’izindi nyinshi zitandukanye.
",https://m.igihe.com/umuco/umurage/article/byinshi-ku-rurimi-rw-ikirashi-n-uko-ruvugwa-mu-karere-ka-kirehe,Culture
Imiryango ikomeye yakomotse ku muryango w’umwami Cyilima II Rujugira,"Mu mateka y’abakurambere bafashije u Rwanda kuba igihangange, hari imiryango yagiye ihamya ibigwi n’ibirindiro, ikagira amavugwa ku bw’ibigwi n’ibirindiro babaga barakoreye igihugu, hagati mu muryango mugari bakomokamo.
Mu mateka y’abakurambere bafashije u Rwanda kuba igihangange, hari imiryango yagiye ihamya ibigwi n’ibirindiro, ikagira amavugwa ku bw’ibigwi n’ibirindiro babaga barakoreye igihugu, hagati mu muryango mugari bakomokamo.
Cyilima Rujugira ni umwami wayoboye u Rwanda ahagana mu 1675 kugeza mu 1708, akaba umwe mu bakomotsweho imiryango myinshi kandi yagiye ikomera mu Rwanda.
Ni umwami wa 19 mu bami 28 bategetse u Rwanda, akaba n’umwami wa 19 mu bantu 34 bagize uruhare mu mushinga wo kubaka u Rwanda. Izina rye ry’ubutwari ryari “Impeshakurama’’.
Nk’uko tubikesha igitabo “Iyororoka ry’Abanyarwanda, inkomoko y’imiryango migari ’’ ndetse n’igitabo “Intwari z’imbanza, zubatse u Rwanda rugahamya igitinyiro’’ byombi dukesha Umusizi Nsanzabera Jean de Dieu, Cyilima II Rujugira ni mwene Yuhi Mazimpaka za Mibambwe Gisanura, Umwami w’umunyiginya wo mu nzu y’Abaganzu na Kirongoro cya Kagoro, ukomoka mu muryango mugari w’Abega.
Amateka atugaragariza ko Umwami Rujugirwa rwa Mazimpaka, yabyaye abana benshi biganjemo Abahungu basaga batandatu barimo Gihana Nyamihana, Baziga, Mudenge, Gashikazi, Sharangabo na Ndabarasa ari nabyo byatumye inzu zimukomokaho ziba nyinshi.
Umuryango w’umwami Cyilima Rujugira wabayemo ingabo z’ibikongote ku ngoma ye n’iy’umuhungu we Kigeli Ndabarasa wamuzunguye ku ngoma. Banabaye abagaba b’ingabo z’intahusha mu gihe cye. Imitwe y’Ingabo yatwarwaga n’abana be harimo Abakemba batwarwaga na Sharangabo ya Cyilima Rujugira, Imvejuru zatwarwaga na Sharangabo ya Cyilima Rujugira, Indirira( Rugamba) zatwarwaga na Muciye ya Serutaro rwa Mukuku wa Mazimpaka, Abarima batwarwaga na Mitunga ya Cyilima Rujugira n’umugabo we Seruhuga, Abatanyagwa batwarwaga na Gihana cya Cyilima Rujugira, Intarindwa zatwarwaga na Ndabarasa ba Cyilima Rujugira, Ababito batwarwaga na Ndabarasa ba Cyilima Rujugira, Indara zatwarwaga na Cyilima Rujugira rwa Yuhi Mazimpaka n’Ababanda batwarwaga na Cyilima Rujugira rwa Yuhi Mazimpaka
Mu muryango w’igihangange wa Cyilima Rujugira niho ahakomoka umutabazi w’Umucengeri Gihana Nyamihana wari umuhungu w’imfura ye, akaba n’umugabo wa Nyiratunga waje kuba umugabekazi wa Yuhi Gahindiro, wemeye kumena amaraso ye kugira ngo u Rwanda rutsinde igitero cy’ibihugu bine byari byishyize hamwe ngo bihanagureho u Rwanda, aribyo u Burundi, i Gisaka, u Bugesera na Ndorwa. Igitero cyagabwe ahasaga mu wa 1691.
Aba bagabo b’Intarumikwa bafite inkomoko kwa Cyilima Rujugira, nibo babaye inkomoko y’inzu z’imiryango zo kwa Rujugira zikomoka mu muryango mugari w’Abanyiginya.
Inzu z’imiryango zikomoka kwa Cyilima Rujugira zirimo Abanyiginya b’Abadenge bakomoka kuri Mudenge wa Cyilima Rujugira; Abanyiginya b’Abakore bakomoka kuri Kanyankore ka Kanyoni ka Baziga ba Cyilima Rujugira; Abangiginya b’Abahabanyi bakomoka kuri Bihabanyi bya Gashikazi ka Cyilima Rujugira; Abanyiginya b’Abamo bakomoka kuri Rwamo rwa Gihana cya Cyilima Rujugira; Abanyiginya b’Abanana bakomoka kuri Munana wa Gihana cya Cyilima Rujugira; Abanyigiya b’Abasharangabo bakomoka kuri Sharangabo ya Cyilima Rujugira; Abanyigiya b’Abarasa bakomoka kuri Ndabarasa ba Cyilima Rujugira;
Izindi nzu zihamye mu mateka y’u Rwanda zikomoka kwa Cyilima Rujugira, harimo n’izo kwa Kigeli Ndabarasa umuhungu we w’ubuheta nawe wabaye umwami. Mu nzu z’imiryango zamukomotseho harimo Abanyiginya b’Abanyemina bakomoka kuri Nyemina ya Kigeli Ndabarasa; Abanyiginya b’Abahebera bakomoka kuri Bihebera bya Semugaza wa Kigeli Ndabarasa; Abanyiginya b’Abarabyo bakomoka kuri Burabyo bwa Kigeli Ndabarasa; Abanyiginya b’Abanyabiguma bakomoka kuri Rwanyabiguma rwa Kigeli Ndabarasa; Abanyiginya b’Abaryinyonza bakomoka kuri Baryinyonza ba Kigeli Ndabarasa; Abanyiginya b’Abazenga bakomoka kuri Kazenga ka Kigeli Ndabarasa; Abanyiginya b’Abamanuka bakomoka kuri Kimanuka cya Kigeli Ndabarasa;
Ngaho iyo mwama mukuru wa Cyilima Rujugira mu mizi yanyu mikuru.
",https://m.igihe.com/umuco/article/imiryango-ikomeye-yakomotse-ku-muryango-w-umwami-cyilima-ii-rujugira,Culture
Ingoro y’Abami yo mu Rukali yakiriye Inyambo Perezida Kagame yayigabiye,"Ingoro y’Umurage w’Amateka y’Abami iherereye mu Karere ka Nyanza mu Rukali yatangaje ko yakiriye imfizi y’Inyambo yagabiwe na Perezida Kagame hagamijwe ko zororoka no kuzimurikira abanyarwanda ngo barusheho gusobanukirwa amateka y’ibwami n’icyo Inyambo zari zisobanuye.
Ingoro y’Umurage w’Amateka y’Abami iherereye mu Karere ka Nyanza mu Rukali yatangaje ko yakiriye imfizi y’Inyambo yagabiwe na Perezida Kagame hagamijwe ko zororoka no kuzimurikira abanyarwanda ngo barusheho gusobanukirwa amateka y’ibwami n’icyo Inyambo zari zisobanuye.
Ikigo cy’Ingoro z’Umurage w’u Rwanda cyatangaje ko Perezida Kagame akigabiye iyo mfizi nyuma yo kubona ko ikenewe muri gahunda asanzwe agira zo gukurikirana ibikorwa bibera mu ngoro y’abami yo mu Rukali akabona ko hakenewe imfizi nziza kugira ngo zororoke n’abazisura babyishimire.
Kuwa Gatandatu tariki 8 Gashyantare 2020 nibwo iyo mfizi yagejejwe mu nyambo zo muri iyo ngoro iherereye mu Karere ka Nyanza hazwi nko mu Rukali, yakirwa n’umuyobozi w’Ikigo cy’Ingoro z’Umurage, Amb. Robert Masozera.
Uyu munsi mu Rukali habaye umuhango wo kwakira imfizi y’inyambo Nyakubahwa Perezida wa Repubulika @PaulKagame yagabiye #IngoroY’UmurageW’AmatekaY’Abami iherereye @NyanzaDistrict @RwandaSouth @YouthCultureRW pic.twitter.com/DrGJnJxC58
— Museums of Rwanda (@RwandaMuseums) February 8, 2020
Gahongayire Yvonne, Ushinzwe Ingoro y’Abami yo mu Rukali, yabwiye IGIHE ko biri muri gahunda ya leta yo guteza imbere inyambo zisobanuye byinshi mu mateka n’umuco by’u Rwanda.
Ati ""Ririya shyo rero bari babibonye ko rikeneye inyambo kugira ngo zinororoke. Ni imfizi nziza bari bayitwemereye kugira ngo n’abadusura bazibone kuko hari abanyarwanda benshi batazizi. Ni imfizi nziza izatubyarira Inyambo nziza.""
Yavuze ko kubona imfizi nziza bifite icyo bisobanuye ku muco bari gusigasira wo kugarura Inyambo no gusobanurira abanyarwanda amateka yazo.
 Ati ""Kuba yajemo ni ishema ku kigo cy’Ingoro z’umurage, ni ishema by’umwihariko ku ngoro y’abami yo mu Rukali kuko twifuje kugarura umuco w’ubworozi no kwereka abantu uko inyambo zabaga zimeze n’icyo bisobanuye.”
Yavuze ko izongera abasura iyo ngoro ndetse ashishikariza abanyarwanda kwitabira kuzisura kugira ngo basobanukirwe amateka yazo.
 Ati “Abanyarwanda baze barebe bamenye uko inka zabagaho, bamenye ngo inyambo zari zisobanuye iki ku mwami. Tuniteze n’abashyitsi benshi kuko ni imfizi nziza. Bazaba benshi baza kuyireba kuko uko isa byonyine birakurura abantu.”
Umuyobozi w’Ikigo cy’Ingoro z’Umurage, Amb. Robert Masozera; yashimiye Perezida wa Repubulika kuba yarahaye Abanyarwanda Ingoro nziza y’Umurage W’Amateka y’Abami imurikwamo inyambo, zari zaribagiranye mu muco n’amateka by’u Rwanda.
 U Rwanda rwiyemeje kugarura inyambo, aho rwashyizeho n’urwuri zororerwamo rwa Gako ruherereye mu Karere ka Bugesera kugeza ubu rufite ishyo rimwe.
",https://m.igihe.com/umuco/article/ingoro-y-abami-yo-mu-rukali-yakiriye-inyambo-perezida-kagame-yayigabiye,Culture
U Bufaransa: Hasohotse igitabo gikubiyemo inyandiko zo mu gihe cya Jenoside yakorewe Abatutsi,"Hasohotse igitabo cyiswe ‘Nuit Brouillard sur le Rwanda’ ugenekereje mu Kinyarwanda ‘Ijoro ry’uje ibihu’, gikubiyemo inyandiko zanditswe n’umunyamakuru w’Umufaransa, Jean Chatain, wakoreraga igitangazamakuru ‘L’Humanité’ mu gihe hakorwaga ubwicanyi muri Jenoside yakorewe Abatutsi mu 1994.
Hasohotse igitabo cyiswe ‘Nuit Brouillard sur le Rwanda’ ugenekereje mu Kinyarwanda ‘Ijoro ry’uje ibihu’, gikubiyemo inyandiko zanditswe n’umunyamakuru w’Umufaransa, Jean Chatain, wakoreraga igitangazamakuru ‘L’Humanité’ mu gihe hakorwaga ubwicanyi muri Jenoside yakorewe Abatutsi mu 1994.
Jean Chatain mu kazi yakoze kagaragara mui iki gitabo, harimo kwerekana ukuntu ubugome burenze kamere bwari bwarinjijwe mu nterahamwe n’utundi dutsiko twakoraga ubwicanyi dufashijwe na Leta yari iriho icyo gihe, tukaza kurwanywa n’izari ingabo za FPR Inkotanyi icyo gihe.
Izo ngabo zagendaga zihura n’imirambo inzira zose udasize iyacaga mu Akagera, isoko ya Nil, ibintu bihura neza n’ibyo Léon Mugesera yari yarahanuye muri mitingi yo ku Kabaya mu 1992 ko Abatutsi bazatemwa bakanyuzwa iy’ubusamo baciye mu ruzi rwa Nil, bagana aho bakomoka muri Abssinie.
Ibyanditswe na Jean Chatain usanga mu nyadiko iri muri iki gitabo, bituma habaho kwibaza uko ubuyobozi bw’icyo gihe bwa Leta y’u Bufaransa, bwirengagije abicwaga bazira ko ari Abatutsi, ahubwo aho kubakiza bagatabara abicaga n’ababayoboraga babaha ibikoresho n’ibindi bari bakeneye.
Umwanditsi yerekana kandi agasanga abakoloni baragendeye ku mahame amwe n’amwe bagahembera urwango bagacamo amoko ibice, bakabiba urwango rutagira ingano hagati y’abanyarwanda ari rwo ba Léon Mugesera bagendeyeho babiba ubwicanyi bwo gutema amajosi n’imitwe by’Abatutsi bakabajugunya muri Nyabarongo bagana mu ruzi rwa Nil.
Yibutsa mu nyandiko ze uko abasirikare b’u Bufaransa, babaga boherejwe mu bihe bitandukanye babaga baje gufasha by’umwihariko iyo Leta yabaga iri mu itegurwa rya jenoside.
Aha arabigarukaho mu buryo bwimbitse muri izo nyandiko ze ziri mu gitabo mu buryo bwimbitse.
Jean Chatain ni umwe mu banyamakuru bake bageze mu Rwanda muri icyo gihe cya jenoside yakorerwaga Abatutsi batanze ubuhamya bw’ibyo babonye mu rwego rwo kumenyekanisha ububi burenze kamere bw’ibyabaga bibera ingabo za FPR, akaga kuko bagendaga bahura na byo mu nzira yo gushaka ko hagira urokoka no gushaka guhagarika ubwicanyi.
Uyu munyamakuru nubwo yifuzaga kubona iki gitabo cye gisohoka, ntiyagize ayo mahirwe kuko yitabye tariki ya 5 Ukuboza 2019 akikirangiza.
Iki gitabo kandi kirimwo inyandiko bita Iriburiro (Préface) y’umwanditsi ku mateka ya jenoside yakorewe Abatutsi uzwi cyane mu Bufaransa witwa Jacques Morel ari nawe ugikorera ubuvugizi muri ibi bihe kiri gushyirwa hanze.
Uyu yanditse igitabo kinini cyamenyekanye cyane yise ‘La France au Cœur du génocide des Tutsi’.
Usangamo uko ku wa Gatandatu tariki ya 9 Mata 1994, i Kigali abaturage batangiye kwicwa, ibiganiro byo kuwa 30 Mata 1994, ku Mulindi, uyu munyamakuru yagiranye n’abayobozi ba FPR.
Hari aho Mgr Rubwejanga yavuze ku mpunzi 800 ziciwe muri évêché. Ku wa Kabiri tariki ya 3 Gicurasi 1994, ubuhamya bwatanzwe n’abapadiri ku bugome bwarimo bubera mu Rwanda, ku wa Gatanu tariki ya 6 Gicurasi 1994, ikiganiro Paul Kagame yahaye abanyamakuru ku mupaka w’u Rwanda na Tanzania, tariki ya 9 Gicurasi 1994 amaraso menshi yaramenetse, harimo kandi ibya Radio rutwitsi RTLM kuri paji ya 75.
Muri iki gitabo unasangamo ibibazo byabajijwe uwari wungirije umuyobozi wa FPR icyo gihe kuri paji ya 89, ibohorwa ry’Umujyi wa Byumba tariki ya 11 Gicurasi 1994, urupfu rw’umwamikazi Gicanda kuri paji ya 117, iyicwa ry’itsinda ry’Abanyamakuru ku wa Mbere tariki ya 23 Gicurasi 1994 n’ibindi.
Iki gitabo cyashyizwe hanze n’inzu y’ibitabo yitwa ‘Edition Izuba’ muri Mutarama 2020, gifite amapaji 283.
[email protected]
",https://m.igihe.com/umuco/ibitabo/article/u-bufaransa-hasohotse-igitabo-gikubiyemo-inyandiko-zo-mu-gihe-cya-jenoside,Culture
"Impamvu umwami Rwabugili yafatwaga nk’umugome, agakunda abagore ","Abanyamateka bakunda kuvuga amateka ya Rwabugili basa nk’aho bamunenga ngo kuko yari umwicanyi ruharwa mu gihe cyose yamaze ku ngoma ye.
Abanyamateka bakunda kuvuga amateka ya Rwabugili basa nk’aho bamunenga ngo kuko yari umwicanyi ruharwa mu gihe cyose yamaze ku ngoma ye.
Babihera ku buryo nta mbabazi yagiraga ku rugamba, yicaga uwo bahanganye wese cyangwa uwo bamubwiye ko ari umugome nta gushishoza.
Niko umwami wabaye indwanyi koko, agakunda abagore byahebuje dore ko ari bo yishingikirizaga mu butasi, bakamuha amakuru y’abamupangira imigambi mibisha.
Hejuru ya byose, Rwabugili yakundaga abana kuruta. Igitabo “Intwari z’Imbanza, zubatse u Rwanda ruhagamya igitinyiro” cyanditswe n’Umusizi Nsanzabera Jean de Dieu, kigaragaza ko impamvu ya mbere yatumye Rwabugili afatwa nk’umwami w’umugome ari uko yapfushije nyina akiri muto ahasaga mu wa 1876, kandi agikeneye ukomeza kumuba hafi ngo bangaze amahanga, kandi agomba kumufasha gutegeka nk’uko ihame ry’iyimikabami ryari riri ku buyobozi bw’u Rwanda.
Iryo hame ryavugaga ko umwami yagombaga gutegekana na nyina, yaba atakiriho bakamushakira undi ukomoka mu muryango wo kwa nyina cyangwa se undi mugore w’umwami watanze ariko uri mu bwoko bw’ibibanda byagombaga kuvamo Abagabekazi.
Ibinyoma byageretswe kuri nyina, bigatuma atanga, nyuma yaho agenzuriye agasanga baramubeshyeraga, byatumye mu mibereho ye ntawe yizera. Kuko mu babeshyeye nyina Murorunkwere ko atwite inda y’umugaragu we Seruteganya, harimo abagore be batatu yakundaga [Nyiramarora, Nyiramparaye na Nyiraburunga wari kuzaba Umugabekazi ku ngoma izakurikiraho] kandi bari n’abisengeneza b’Umugabekazi Murorunkwere,
Impamvu ya kabiri y’ubugome bwa Rwabugili, ni uko yarwanyijwe na se wabo Nkoronko, hakiyongeraho na Mukuru we Nyamwesa ya Rwogera bashaka kumwambura ingoma. Byatumye mu buzima bwe abaho azi neza ko nta muntu umukunda, nta n’uwamucira akari urutega. Abaho agomba kwirwanaho mu buzima bwe bwose, kugeza asezeye ku Isi.
Yageze aho yanga gushaka undi mugabekazi wagombaga gusimbura nyina bagategekana, ahitamo gutegeka wenyine atagira umugabekazi.
Impamvu ya Gatatu y’ubugome bwa Rwabugili, ni uko muri ibyo bihe by’iyima rye, bimwe mu bihugu byari bikomeye byigaruriwe na ba sekuruza, byari bitangiye kwigomeka ngo byigaranzure u Rwanda bisubirane ubwigenge bwabyo. Kandi ibyo ntibyagombaga gushoboka, kuko umugambi w’igihe kirekire wo kurwanya akajagari k’uduhugu tutubakitse abami b’i Gasabo bari baratangije, wagombaga gusohozwa nta kiwukomye mu nkokora.
Mu gihe nyina Murorunkwere yatangaga, nibwo ibyo bitero byari bigitangira, noneho Rwabugili akumva ibitero hirya no hino, akumva ngo aba n’aba bigometse banga gutanga amakoro y’ibwami, noneho byose byamuhuriraho bigatuma afata umwanzuro wihuse wo kugaba ibitero ntawe abigishijeho inama, kugira ngo acungure igihe cye.
Kutagira uwo yizera, kwifatira ibyemezo wenyine, kuzahazwa n’amahanga yamuteraga yiyungikanya, byatumye afata ibyemezo bikaze byo kujya agaba ibitero bitagira Umucengeri. Mu mateka y’Ingoma ya Rwabugili n’ay’ibitero yagabye mu mahanga, agaragaza ko nta Mutabazi w’Umucengeri wabaye ku ngoma ye.
Impamvu ya Kane ariko yo idakanganye, nuko mu buzima bwe bw’abato, yabubayemo yiga imikino njyarugamba gusa, ari nako akora imyitozo yo kurushyira mu bikorwa, bijyanye no gufata inshingano yo kuyobora akiri muto, aho yabikoraga ayobora abana b’urungano rwe. Ibyo nabyo byatumye ashira ubwoba hakiri kare kandi akiri muto, hamwe n’Ingabo z’Ingangurarugo bakuranye mu muryango w’ibwami kwa Rwogera.
Aha rero akaba ariho umuntu yakorera ubusesenguzi bwatuma Rwabugili akurwaho ikinegu. Kuko izo ngorane zose yahuye nazo mu iyima rye, nizo zatumye aba Umutabazi w’Umucunguzi uhiye koko! Yitegura gutabarira u Rwanda nta na kimwe kimwisobye, kandi agakubita atababarira, akegura icumu rizira kunamuka.
Kugira abanzi benshi kandi bo mu muryango we, byatumye arushaho kugira amakenga cyane agahora yiteguye guhangana n’uwamuvuguruza ku byemezo byo gutabarira igihugu yabaga yafashe, cyangwa se uwo ariwe wese washakaga kwigomeka ku butegetsi bwe.
Iyo mibereho igoranye Rwabugili yimanye Ingoma, yatumye aba mu bami bagabye ibitero bitasabye ko haboneka Umucengeri, kuko yabigabaga huti huti kubera ko byari byinshi, bigatuma atabona umwanya wo gushaka Umucengeri wamena amaraso ye kugira ngo u Rwanda rwigarurire ibindi bihugu.
Nubwo yateraga atabanje kohereza abacengeri, ibitero byose yagabye byaramuhiriye kugeza ku ndunduro y’ubuzima bwe, nta na kimwe yatsinzwemo.
",https://m.igihe.com/umuco/amateka/article/impamvu-umwami-rwabugili-yafatwaga-nk-umugome-agakunda-abagore,Culture
Uko ‘Girinka’ yifashishijwe mu guhangana n’ubukene mu mateka y’u Rwanda,"Inka yagiye igira amateka akomeye bikozwe n’abami b’u Rwanda, mu rwego rwo kuziteza imbere, kugira ngo ibe urufatiro rw’ubukungu n’umutekano w’igihugu.
Inka yagiye igira amateka akomeye bikozwe n’abami b’u Rwanda, mu rwego rwo kuziteza imbere, kugira ngo ibe urufatiro rw’ubukungu n’umutekano w’igihugu.
Inka yabaye ishingiro n’inkingi ya mwamba mu kugena ahazaza h’u Rwanda, aho Gihanga I Ngomijana wahanze ingoma y’i Gasabo, yahaye umurongo ubworozi bw’inka mu rwego ruhanitse, anazigira ikintu gitagatifu mu mateka y’u Rwanda.
Inka yabaye ishingiro mu kubaka ubukungu bw’igihugu, ububanyi n’amahanga, kurwanya ubukene mu benegihugu, umuhuza w’imiryango n’igikoresho cya Politiki yo kwigarurira ibihugu bigera kuri 29 byariho mu bihe by’ihangwa ry’igihugu cya Gasabo.
Mu gitabo “Intwari z’imbanza, zubatse u Rwanda rugahamya igitinyiro” n’ikindi cyitwa “Ikeshamvugo mu Kinyarwanda” byombi by’Umusizi Nsanzabera Jean de Dieu, hagaragaramo ko kubera icyo cyerekezo Gihanga yahaye Inka, byatumye aca iteka ko inka zigomba kuba nyinshi mu gihugu kandi buri muturage akabasha kugezwaho ibyiza bizikomokaho.
Gihanga yaciye iteka rishyiraho gahunda yo guteza imbere ubworozi bw’inka no kuzigaba. Iyo gahunda yayise “Gabirwa’’, ari nayo yabaye inkomoko y’izina ry’Umurenge wa Jabana n’ubundi bisobanura “Gabirwa”. Guhera ubwo umuco wo kugabirana inka wimakazwa guhera ubwo, aho yabitoje ahereye ku gihugu cy’igituranyi cy’u Buliza cyane cyane mu Murenge wa Jabana.
Gahunda ya Gabirwa, niyo Gahunda ya mbere yashyizweho mu mateka y’u Rwanda, yo guteza imbere ubworozi bw’inka no kuzigaba.
Uko imyaka yarushagaho kwicuma ari nako umushinga wo kubaka u Rwanda urushaho kujya mbere, niko inka zarushagaho kugira ibigwi, ari no kuba nyinshi no kurushaho gukemura byinshi mu bibazo igihugu cyari gifite.
Ku ngoma ya Mibambwe Gisanura, yifashishije inka arwanya imirire mibi, aho yashyizeho amashyo akamirwa abakene, aho buri gitondo batondaga umurongo baje iwe mu Ruhango ndetse n’ahandi henshi yagiye ashyira ayo mashyo y’inka, baje gukamisha. Ibyo byatumye abaturage bakurizaho kumwita “Rugabishabirenge” kuko yagiraga ubuntu bwinshi.
Mu bihe by’ingoma ya Yuhi Gahindiro inka yagize ibigwi bikomeye inahabwa n’ishingano nyinshi cyane cyane mu kubaka ubukungu bw’igihugu, ubuhahirane n’ubutwererane bw’abenegihugu n’imibereho myiza y’abaturage, ugereranyije n’abamubanjirije. Ku ngoma ye, yaciye amateka menshi agamije ahanini imibereho myiza y’abaturage.
Hari nk’aho yagize ati “Nta munyarwanda ukwiye kubaho atagira inka, amata, umugabo, umugore, abana n’ibindi.” Mu gushyira mu bikorwa iryo teka, buri muntu wese yahawe inka yo korora, udafite umugabo kubera impamvu runaka baramushyingira, udafite umugore nawe nuko n’abadafite abana ku mpamvu zo kuba inshike n’iz’ubugumba, ababyaye benshi bakabaha abana, abadafite amata kubera inka zabo zatetse cyangwa se zitarabyara, bakayoboka iyo kwa Gahindiro cyangwa se ku batware be, bakajya gukamisha.
Mu bihe by’ingoma ye, ni ukuvuga ahasaga mu wa 1746-1802, yaciye iteka rishyiraho gahunda ya “Girinka” naryo rifite umurongo wo guteza imbere ubworozi bw’inka no kuziha umurongo wo kuba urufatiro rwubakirwaho ubukungu bw’ikirenga bw’igihugu n’imibereho myiza y’abaturage.
Kugira ngo iryo teka ryaciwe na Gahindiro ka Sentabyo rikwire kandi rikurikizwe, yarishyize mu ndamukanyo y’Abanyarwanda. Aho bagombaga kuramukanye bifurizanya ibyo byiza byatuwe mu iteka ry’umwami Yuhi Gahindiro. Baramukanyagaga bagira bati “Girinka, Girabana, Giramata, Girumugabo, Girumugore” n’izindi.
Gahunda yaciwe n’iteka rya Yuhi Gahindiro, niyo yiswe “Girinka”, iba gahunda ya gatatu mu mateka y’u Rwanda igamije guteza imbere ubworozi bw’inka.
No mu bihe bya Repubulika, cyane cyane mu bihe byo kongera kubaho k’u Rwanda, nyuma y’uko hahagaritswe Jenoside yakorewe Abatutsi, Umukuru w’igihugu cy’u Rwanda Paul Kagame, ntiyatanzwe no gufata ibyiza biri mu muco n’amateka y’abakurambere mpangarwanda, ngo abyifashishe mu kubaka igihugu no kukizahura dore ko cyari kivuye habi.
Byatumye mu 2006 asaba ko buri munyarwanda agomba gutunga inka, ikaba ishingiro ryo kurwanya ubukene, kwimakaza imibereho myiza y’abaturage no kurwanya imirire mibi. Muri uwo mwaka, nibwo yatangije gahunda ya “ Girinka’’ irongera igira ishyikizo mu mibereho y’Abanyarwanda. Niyo gahunda ya kane mu mateka y’u Rwanda, yeteje imbere ubworozi bw’inka mu Rwanda.
Izi gahunda zose, yaba iya Gihanga, yaba iya Gisanura, yaba iya Gahindiro ndetse n’iya Kagame, zose zari zifite icyo zihuriyeho. Inka zahabwaga abaturage zose zabaga ari iz’ubuntu, ariko uyihawe akazagabira mugenzi we, nawe agatunga agatunganirwa, agahorana amata ku ruhimbi.
Haba mu bihe by’abami, no mu bihe bya Repubulika, inka iracyabonwa nk’igikoresho cyarwanya ubukene cyane mu Banyarwanda, kikaba n’ishingiro ryo kwigira n’imibereho myiza yuje ubuzima buzira umuze.
",https://m.igihe.com/umuco/amateka/article/uko-girinka-yifashishijwe-n-abayoboye-u-rwanda-mu-guhangana-n-ubukene,Culture
Hagiye kumurikwa igitabo gihishura amabanga y’imiryango ishaka icyubahiro igahishira abana bahohotewe,"Igitabo cyiswe L’oncle Gynécologue kivuga umwana w’umukobwa wahohotewe inshuro ebyiri ariko agatereranwa n’umuryango we, washakaga kurinda icyubahiro cyawo kigiye kumurikirwa mu Mujyi wa Kigali.
Igitabo cyiswe L’oncle Gynécologue kivuga umwana w’umukobwa wahohotewe inshuro ebyiri ariko agatereranwa n’umuryango we, washakaga kurinda icyubahiro cyawo kigiye kumurikirwa mu Mujyi wa Kigali.
Ni igitabo Numuhire Caroline yanditse mu myaka 10 ishize ubwo yatangiraga amasomo ye ya kaminuza. Umwanditsi nta bushobozi cyangwa ubundi bufasha yari afite ariko amahitamo y’ingingo cyibanzeho ishingiye ku nkuru ndende yatangariwe na benshi bijyanye n’ubuhanga cyandikanye.
Inkuru mpimbano ikubiye muri L’oncle Gynécologue ivuga ku mwana w’umukobwa watewe inda n’umusore bakundanaga yajya kwipimisha kugira ngo amenye uko ahagaze, agasaba ubufasha nyirarume witwa Mathias akahahurira n’ibyago birenze ibyo yari afite kuko amufata ku ngufu.
Ntarindwa Diogène wamamaye nka Atome mu gusetsa ni we uzafasha Numuhire kumurika icyo gitabo muri Kigali.
Uyu munyarwenya ubihuza no kwandika avuga ko atari asanzwe aziranye na Numuhire ahubwo na we yakuruwe n’ubuhanga buri muri icyo gitabo ahitamo gushaka inzira yo gusakaza ubutumwa bukirimo ku bantu benshi.
Ati “Ku myaka ye ni ibintu bidasanzwe, ni igitabo cyandikanywe ubuhanga ku buryo ugitangiye agisoma kugeza akirangije. Yacyanditse ku buryo kigutera amatsiko ugashyirwa ari uko ukirangije. Sinari muzi naramumenye numva ari uwo gushyigikirwa kugira ngo atabyihererana.”
Yakomeje avuga ko inkuru yuko Numuhire yacyanditse azayigarukaho mu imurikwa ryacyo izafasha n’abandi kugira umuhate wo kwandika.
Ati “Njyewe nahuye n’uwo mukobwa ambwira ibyo yanditse ndamubwira nti ‘ibyo bintu ntubyihererane kandi hanze aha hari abandi bana bafite impano zo kwandika kugira ngo bamenye ko hari uwababanjirije bamufatireho urugero biba ari byiza. Kumva ko ari igitabo cyanditswe n’umwana w’umukobwa nta bundi bushobozi uretse ko ari uko yiyumvagamo iyo mpano. Numvise ari ikintu cyo gushyigikira.”
Igikorwa cyo kumurika icyo gitabo giteganyijwe kubera kuri Westerwelle Start up Haus Kigali mu nyubako ya Fair View Building ku Kimihurura guhera saa Kumi n’Ebyiri z’umugoroba wo ku wa 29 Mutarama 2020.
Numuhire yavukiye muri Butare mu 1988. Yize ibijyanye n’Iterambere ry’Icyaro n’Ubuzima mu yahoze ari Kaminuza Nkuru y’u Rwanda. Yananditse ibindi bitabo birimo ""Mirror Of Stolen Hearts’’
Yabaye Umuyobozi wa Generation Rise, umuryango wita ku burezi bw’umukobwa umufasha kugira ubumenyi bumuganisha ku ntego z’ubuzima, kwitinyuka, kwigirira icyizere no kuvugira mu ruhame.
Kumurika icyo gitabo biri mu bikorwa by’uruhererekane Ntarindwa yise L’Atomiom byo guteza imbere imishinga y’indashyikirwa y’abakiri bato mu buryo bukwiriye.
L’Atomiom izabanza kwibanda ku kumurika ibitabo mu bikorwa byiswe ""Scène Littéraire’’ bigamije gukundisha Abanyarwanda kubyandika no kubisoma ariko nyuma izafata n’ibindi bikorwa.
Biteganyijwe ko mu mezi ya mbere bizibanda ku bitabo byanditswe ku Kwibuka Jenoside yakorewe Abatutsi mu 1994 ariko bikazajya binareba ku zindi ngingo zitandukanye zirimo imibereho myiza na siporo.
",https://m.igihe.com/umuco/ibitabo/article/hagiye-kumurikwa-igitabo-gihishura-amabanga-y-imiryango-ishaka-icyubahiro,Culture
Twinjire mu gitabo ‘Mamba Mentality’ gikubiyemo amabanga yafashije Kobe Bryant kuba igihangange muri Basketball,"Umunsi umwe yaravuze ati “Ntacyo ntakora ngo ntsinde umukino, byaba kwicara ku ntebe y’abasimbura nzunguza igitambaro (afana) , haba guhereza amazi bagenzi banjye bari mu kibuga cyangwa kujya mu kibuga nkakina”.
Umunsi umwe yaravuze ati “Ntacyo ntakora ngo ntsinde umukino, byaba kwicara ku ntebe y’abasimbura nzunguza igitambaro (afana) , haba guhereza amazi bagenzi banjye bari mu kibuga cyangwa kujya mu kibuga nkakina”.
Iyo ni yo myumvire ya Black Mamba, akabyiniriro k’umukinnyi w’ibihe byose wa Basketball muri Leta Zunze Ubumwe za Amerika, Kobe Bryant.
Izina Black Mamba, Kobe yaryiyise nyuma yo kureba filime ‘Kill Bill’ ya Quentin Tarantino, aho umugore witwa Uma Thurman yashakaga kwihorera ku bagizi ba nabi bashatse kumwica we n’umwana yari atwite. Uwo mugore yakoreshaga izina ry’ibanga rya Black Mamba.
Ni imyumvire yamuyoboye imyaka 20 yamaze akinira LA Lakers ari nayo kipe yonyine yakiniye kuva yakwinjira muri NBA avuye mu mashuri. Yakinnye imikino 18 ya All-Star muri iyo myaka yose, atsinda amanota 33643. Yatwaye ibikombe bitanu bya NBA akinira LA Lakers.
Benshi bakura bafite abo bafata nk’icyitegererezo, ndetse bumva bashaka kuba nka bo ariko Bryant yari yararenze iyo myumvire, ubwo bamwitaga Michael Jordan mushya akabasubiza ati “Ntabwo nshaka kuba Michael Jordan, njye nshaka kuba Kobe Bryant.”
Iyo mitekerereze yamuyoboye mu rugendo rw’imyaka 20 na nyuma kugeza kuri iki Cyumweru tariki 26 Mutarama 2020 ubwo yagwaga mu mpanuka ya kajugujugu ari kumwe n’umukobwa we w’imyaka 13 n’abandi bantu umunani.
Imitekerereze yo guhangana kugeza ku munota wa nyuma, yatumye mu Ukwakira 2018 Kobe Bryant yandika igitabo ‘Mamba Mentality: How I Play’ gikubiyemo impanuro, inama n’uburyo yakoresheje ngo amare imyaka 20 akiri igihangange muri Basketball.
Mamba Mentality ni imvugo ikubiyemo kwiyemera no kwiyemeza, bigomba kuranga buri muntu, atari umukinnyi wa Basketball gusa, ahubwo no mu buzima busanzwe kugira ngo ube uwo ugomba kuba we.
Igitabo Mamba Mentality: How I Play, Kobe yacyanditse nk’umurage ku bakiri bato bashaka kuba ibihangange muri Basketball no mu bundi buzima busanzwe.
Ni igitabo kigutwara kikakwinjiza imbere mu bitekerezo by’umwe mu bakinnyi b’ibihangange ba Basketabll Isi yagize, kikakwereka icyatumaga atsinda, amayeri yakoreshaga ngo atsinde, uko yiteguraga umukino n’ibindi.
Muri icyo gitabo cyasohotse mu Ukwakira 2018, imyaka ibiri Kobe Bryant asezeye muri Basketball, hari aho yagize ati “Nakundaga kubuza abantu amahoro, bakumva badatekanye. Ibyo nibyo bituma abantu bitekerezaho, bagakora impinduka. Ushatse wavuga ko natumye abantu batinyuka kuba abo ari bo mu buryo bwiza.”
Ukurikiye imbwirwaruhame nyinshi za Kobe ku cyatumye aba igihangange, ijambo ‘kubuza amahoro uwo bahanganye’ riza kenshi.
Yavuze ko buri mukinnyi wese babaga bari gukina, yamubuzaga amahoro bitewe n’uwo ari we, bisobanuye ko yabanzaga gufata umwanya wo kwiga abakinnyi bagiye guhura.
Yagize ati “Natangiraga kumwigaho nkareba uko yitwara. Najyaga kureba amateka ye, nkanumva intego afite izo ari zo. Nigaga igituma yumva atekanye, ndetse n’igituma yumva adatekanye. Nyuma yo kubimenya, namukoraga icyo nshatse, nkamukubita ahababaza mu gihe nyacyo.”
Mbere gato yo gusohora igitabo cye, Kobe Bryant yavuze ko muri make Mamba Mentality, bivuze “kugerageza ibishoboka byose ukaba wowe nyawe kugeza ubwo nta wundi wowe usigaye”.
Imitekerereze ya Mamba Mentality, Kobe yayisigiye na LeBron James, umwe mu bihangange Isi isigaranye mu mukino wa Basketball.
Mu gitabo cye, Kobe avuga uburyo yigeze gukina mu ikipe imwe na LeBron James bakinira ikipe y’igihugu, Team USA, akabona uburyo yitwara nabi akamuhindura akoresheje Mamba Mentality.
Kobe yagize ati “Intego yanjye buri gihe yabaga ari ukubabaza uwo duhanganye. Ikintu cy’ingenzi njye na LeBron twaganiriye ni iyo mitekerereze yo kubabaza uwo muhanganye. Ndibuka hari ubwo twari turi gukina nabi, naje mu rwambariro tugiye mu karuhuko, mbabaza igituma twitwara nabi. Mu gice cya kabiri, LeBron yakoze ibidasanzwe, yazanye indi mitekerereze yo gutsinda. Guhera ubwo akina agamije kurusha abandi.”
Igitabo cya Kobe Bryant cy’amapaji 208 kiboneka mu nzu zigurisha ibitabo hirya no hino ku Isi no ku mbuga za internet zigurisha ibitabo nka Amazon.
Kobe Bryant wari ufite imyaka 41, yasize umugore n’abana batatu.
",https://m.igihe.com/umuco/ibitabo/article/twinjire-mu-gitabo-mamba-mentality-gikubiyemo-amabanga-yafashije-kobe-bryant,Culture
"Urugamba rw’injyanamuntu rwa Rwabugili, mu gitero cy’Imigogo cyigishije Abanyarwanda uburyo bushya bwo kurwana","Mu bami bayoboye u Rwanda, iyo bigeze kuri Kigeli Rwabugili buri wese aca akarongo kuko ni umwe mu bami b’indwanyi kabombo u Rwanda rwagize kuva ari umwaka kugeza ku munsi we wa nyuma.
Mu bami bayoboye u Rwanda, iyo bigeze kuri Kigeli Rwabugili buri wese aca akarongo kuko ni umwe mu bami b’indwanyi kabombo u Rwanda rwagize kuva ari umwaka kugeza ku munsi we wa nyuma.
Mu bami bayoboye u Rwanda, iyo bigeze kuri Kigeli Rwabugili buri wese aca akarongo kuko ni umwe mu bami b’indwanyi kabombo u Rwanda rwagize kuva ari umwana kugeza ku munsi we wa nyuma.
Ni umwami wahuye n’ibizazane ubwo yateraga ubwami bwa Nkore muri Uganda, akagenda yitwaje imyambi n’imiheto abo agiye kurwanya asanga bitwaje imbunda maze baramurasa karahava, ingabo ze nyinshi zirahatikirira.
Uburyo yari indwanyi, yatashye agatoki agakubita ku kandi, abigira amayeri maze aza gusubirayo ahakora akantu, imbunda z’abagande zihinduka ubusa imbere y’imyambi y’abanyarwanda.
Nk’uko tubikesha igitabo “Intwari z’imbanza, zubatse u Rwanda rugahamya igitinyiro’’ cyanditswe n’Umusizi Nsanzabera Jean de Dieu, igitero Rwabugili n’ingabo ze bagabye ku Banyankore b’Abahinda ku nshuro ya kabiri, cyasize amateka ndetse cyitirirwa igitero cy’imigogo, kuko cyasize imirambo myinshi y’Abanyankole kugeza ubwo imwe bayifashisha bambuka umugezi.
Mu gitero cya mbere bagabye muri Ankole kiyobowe na Nyamuhenda wa Kajeje n’ingabo z’Ibisumizi yari atwaye, bazibiranyijwe n’amasasu n’imbunda by’Abanyankole, niko gutabaza Rwabugili aho yari mu bitero yagabye mu Burengerazuba bw’u Rwanda.
Rwabugili n’ingabo ze bitabye Nyamuhenda, ngo baze gukuraho igisuzuguriro cy’Abanyankole ku Rwanda kuko bwari ubwa mbere mu mateka Rwabugili atsindwa n’abanyankole.
Bakoranyije abaturage, abagabo n’abasore ngo bitegure bagabe ikindi gitero, bivaneho icyo gisuzuguriro.
Bakigera i Rutaraka babanje kwitoza uko bazarwana urwo rugamba, mu gihe ingabo zahasesekaye zitegereje izindi ko zihagera ngo bashoze urugamba, nibwo bitoyemo imitwe ibiri, umwe bawitirira Abanyankole, undi bawitirira Abanyarwanda. Barakirana karahava, umutwe w’Abanyarwanda utsinda uw’Abanyankole, bihita biha igihamya ko Abanyarwanda bazatsinda Abanyankole.
Mu gihe bari mu myitozo y’uko bazivugana Abanyankole, Rwabugili yari yatarabukiye mu rugo rwe rwari i Gatsibo, aho agarukiye atangira gushyiraho abagaba b’ingabo b’icyo gitero. Hatoranyijwe Nyamuhenda wa Kajeje n’Ingabo z’Ibisumizi yari akuriye nk’Umugaba wazo ngo bajye kurwana n’Abanyankole bari bafite imitwe itatu itatu y’Ingabo zirimo Imigogo n’ingogo n’umutwe witwaga Inyana w’intwari zarobanuriwe gutoza kurashisha imbunda.
Ubwo Nyamuhenda bamuhaye izina ry’ubugaba rya Kigeli Ndabarasa nk’umukurambere w’ibihangange by’abami b’u Rwanda byatsinze ingoma ya Ndorwa, bamuha n’umugaba wungirije Ruvuzacyuma rwa Semuzigura watwaraga umutwe w’ingabo z’Abadahemuka. Rwabugili amuha izina ry’ubugaba rya Mibambwe Sekarongoro Mutabazi, kuko ariwe wabashije gutsinda Abanyoro akabatsinsura burundu ubutazagaruka gutera u Rwanda.
Ibigwi by’abo bami bagirije ayo mahanga, byahesheje u Rwanda ubugabo bwo guhangana n’Abanyankole. Umutasi wa Rwabugili muri icyo gihe yari Kambwa ka Rwakarengwa.
Ntare Rugingiza rwa Migereka umwami wa Nkole, yagerageje kohereza Abatasi benshi ngo bamubwire imiterere y’ingabo Rwabugili yitwaje, maze bamukurira inzira ku murima ko atazazitsinda, bagira bati “Ingabo Rwabugili yitwaje, si abantu babyarwa, ubanza Rwabugili abahinga, akabasarura nk’imyaka! Ikiruta ni uko twagirana imishyikirano tukabasubiza inka zabo, naho ubundi ntituzabakira”
Icyakora Ntare yanze kumva izo nama z’abatasi be akomeza kurasa mu ngerero z’ingabo z’u Rwanda by’ubushotoranyi. Yiringiye imbunda yahawe n’Abongereza, yibwira ko ari we uzifite wenyine, ntamenye ko na Rwabugili yari afite umutwe w’ngabo ugizwe n’abagabo b’inkorokoro 60, barwanishaga imbunda bitwaga “Ibyinigiri”.
Nyuma yo kurushaho gutekereza ku magambo Nyamuhenda yamubwiye y’uburyo barashwe n’ingabo z’Abanyankole bagahitamo kugaruka kugira ngo zitabamara, Rwabugili yahise yunguka igitekerezo cyihuse dore ko yagiraga n’ubwonko bunyaruka mu gushaka igisubizo cy’ibibazo abajijwe mu buryo bwihuse.
Yahise abaha igitekerezo ati “Ndabona muri iriya myuko bafite hari ikintu gishamitseho kimeze nk’ishami ry’igiti bakurura kigakaka, hanyuma bagahita bakura akandi kari mu nsi yaho bakohereza umuriro mu kirere. None ubwo bimeze bityo, niba barasa hejuru, nibajya batangira gukurura kiriya kintu gikaka mujye muhita muryama, kuko nabonye gitinda mu kugikurura, nibamara kuboherezaho uriya muriro bitegura kongera gukurura cya kintu gikaka nabonye kibatwara umwanya, mujye muhita mubyuka n’ingoga mwoherezeyo imyambi n’amacumu’’.
Rwabugili kuba yarise imbunda imyuko, si uko atari azizi, ahubwo bwari uburyo bwo kuzihinyura no kuzitesha agaciro. Amateka y’u Rwanda agaragaza ko icyo gitero cyo mu Nkole cyabaye Rwabugili afite imbunda zigera kuri 60 zari mu mutwe w’Ingabo z’Ibyinigiri. Bityo bakaba nta gaciro yazihaye mu bitero yagabye ku mahanga kuko we yabonaga kuzikoresha ari ukwisuzuguza no gutesha agaciro ubutwari bw’Abanyarwanda.
Ingabo za Rwabugili n’abagaba b’Ingabo zose bari kumwe baba abarwanira mu mazi no ku butaka, bamaze iminsi itari munsi y’itatu bitoza uko bazabigenza.
Umunsi warageze, basatira Ingabo z’Abanyankole, zitangira kurasa nabo bakaryama, isasu ryamara gusohoka bagahita babyuka bwangu, bagatamika imyambi n’amacumu mu gihe abandi bakirangariye mu byo kwambika amasasu mu mbunda no kwizihirwa n’ako gashya kadutse, abandi bakaba baboherejemo urufaya rw’imyambi n’amacumu.
Babikoze rimwe, kabiri, ubwa gatatu babona bamaze kugarika Ingabo z’Abanyankole nyinshi, nubwo hatabuze n’Abanyarwanda bagwamo batari bacengewe neza n’amabwiriza mashya y’urugamba.
Rwabugili amaze kubona ko hari abamaze kumenya ubucakura bushya bw’imirwano, atanga umurishyo w’impuruza, Ingabo ziravunura zigaruka inyuma. Barongera basubira i Rutaraka bajya gusubiramo imigendekere y’urugamba. Bamaze kubona ko uburyo bize aribwo kandi burimo gutanga umusaruro, batangiye gutekereza neza uburyo bakomeza urugamba, ariko nta ngabo nyinshi zikomeje gupfa.
Rwabugili yabunguye indi nama y’uburyo bushya bwo gukomeza kurwana. Yatangiye kubaha imyitozo mishya yo kurasa imyambi bagaramye, ku buryo umuntu yashoboraga gutamika umwambi umuheto awufatiye mu mano ubundi akohereza, ibyo byari kubafasha kuticwa n’amasasu y’Abanyankole kuko bo barasaga hejuru gusa, ku buryo uryamye batabashaga kumuboneza mu cyico. Rwabugili n’abagaba be b’Ingabo, bitoza uwo mwitozo barawunoza neza neza, banawutoza n’Ingabo bari bakuriye, babona ko nta cyababuza gutsinda Abanyankole. Uburyo bwo kurasa “Umugaramirizo” bwinjira butyo mu mirwanire y’Abanyarwanda.
Rwabugili ntabwo yari afite umugambi wo gutsinda Abanyankole gusa, ahubwo yashakaga no kubambura izo mbunda akazitwara nawe akazajya azirwanisha. Yahise abwira Ingabo ze ko bagomba no kwiga uburyo bwakoreshwa ngo babambure ziriya mbunda, atari ukubatsinda gusa.
Nyamuhenda wa Kajeje umugaba w’ibisumizi, yunguka igitekerezo cy’uburyo bamwe mu gihe baba barimo kurasana n’Abanyankole barangamiye imirwano, hatoranywa undi mutwe w’ingabo ukagenda wihishahisha mu byatsi ku buryo bagera ku ngabo z’Abanyankore zikirangamiye imirwano, bakazifata mpiri bakazambura izo mbunda, dore ko muri ibyo bihe habaga ibyo bitero muri Gashyantare 1894, ibyatsi by’umukenke biboneka muri ako Karere k’i Burasirazuba, byari byishimiye imvura y’umuhindo byari byarakuze cyane, ku buryo umuntu yashoboraga kugendamo akambakamba cyangwa se akicaramo ntumubone.
Aho niho bungukiye igitekerezo gikomeye cyo gufata imitwe y’Ingabo irimo abagabo b’abanyambaraga bakagenda bakambakamba nk’ibikururanda bakagera mu rugerero hagati babatunguye, bakabambura izo mbunda.
Uburyo bushya bw’imirwano bwatanze umusaruro mwinshi muri icyo gitero, kuko abatamikaga bagaramye, boherezaga imyambi n’amacumu akica Ingabo z’Abanyankole gitunguro batabona ubarasa uwo ariwe. Abakusha, bagenda babyuka baryama, bahaguruka, bicara, nibo barangaje Ingabo z’Abanyankole noneho ntibamenya ko hari indi mitwe y’Ingabo igiye kubagwa gitumo, indi irimo kubarasa iryamye.
Icyo gitero cyarangiye u Rwanda rutsinze abanyankole, barabica ku buryo bukomeye kugeza ubwo mu kugaruka bambuka, Abanyarwanda bifashishije imirambo y’abanyankole ngo bambuke umugezi.
",https://m.igihe.com/umuco/amateka/article/urugamba-rw-injyanamuntu-rwa-kigeli-rwabugili-mu-gitero-cyiswe-icy-imigogo,Culture
Inzira y’inzitane n’ubuzima bugoranye umwami Yuhi Musinga yanyuzemo,"Imyaka irasatira 76, Umwami Yuhi V Musinga atanze kuko yatanze ku wa 25 Ukuboza 1944, atangiye mu buhungiro, i Moba muri Congo nyuma yo kwirukanwa mu Rwanda n’Ababiligi, agasimbuzwa umuhungu we Mutara III Rudahigwa.
Imyaka irasatira 76, Umwami Yuhi V Musinga atanze kuko yatanze ku wa 25 Ukuboza 1944, atangiye mu buhungiro, i Moba muri Congo nyuma yo kwirukanwa mu Rwanda n’Ababiligi, agasimbuzwa umuhungu we Mutara III Rudahigwa.
Birashoboka ko Musinga ari umwe mu bami b’u Rwanda bayoboye mu bihe bibi cyane, nta bunararibonye bwo guhangana nabyo afite, ndetse n’ibizazane yahanganye nabyo kandi inkuruzi yabyo atarayigizemo uruhare.
Amateka agaragaza ko Musinga yabayeho mu bihe bibi kandi bikomeye, birimo amahwa n’ubusharire bwinshi, uhereye mu bwana bwe, kugeza atanze.
Yuhi Musinga, ni uwa Kigeli Rwabugili na Nyirayuhi Kanjogera, ni umwe mu bana basaga cumi na batanu Rwabugili yabyaranye n’abagore be bagera kuri 20. Yimye ingoma mu Ukuboza 1896 kugeza ku wa 12 Ugushyingo 1931.
Rwabugili yashatse Kanjogera mu buryo butunguranye, kuko se Rwakagara, yamuzanye ibwami nk’uje kumutura Rwabugili, biza kurangira abaye umwe mu bagore bwa Rwabugili, ndetse w’inkundwakazi kuruta abandi.
Rwabugili yashatse Kanjogera nyuma y’urupfu rwa nyina Murorunkwere, wapfuye urw’akagambane, igihe cyo kumwerera kigeze baraguriza umugore ugomba kweza Rwabugiri nk’uko amategeko y’ubwiru yabiteganyaga, inzuzi zerekana Kanjogera.
Ubukwe bwa Kanjogera bwabaye ahasaga mu wa 1879, bubera ku Ngara za Bumbogo bwa Gasabo ( ubu ni mu Kagali ka Ngara mu Murenge wa Bumbogo wo mu Karere ka Gasabo).
Abandi bagore ba mbere uko ari batatu bari baratesherejwe icyizere no kubeshya bagatuma inzirakarengane zipfa. Nguko uko Kanjogera yagiriwe icyizere yinjira mu buzima bwa Rwabugiri atyo.
Mu mvugo ivunaguye, Yuhi V Musinga wari ufite igisingizo cya Rugwizakurinda ni umwe mu bami b’u Rwanda wahuye n’insanganya mu buzima kurusha benshi, akaba umwami wasuzuguwe bikabije cyane kurusha abandi bami bose, umwami wasimbutse urupfu incuro nyinshi kurusha abandi.
Ni we mwami wa mbere mu Rwanda watunze amafaranga aturutse i Burayi. Ni na we wa mbere wize amasomo azanywe n’abazungu. Yigishwaga na mwarimu Laurent Nduhura amusanga mu ngoro ye i Nyanza. Musinga yumvaga neza igiswahili akamenya amwe mu magambo y’ikidage, ku buryo atari akeneye umusemuzi igihe yavuganaga n’abazungu.
Mu myaka ye 35 yamaze ku butegetsi, mu Rwanda imbere habayemo ibitero 38 by’ingabo zifite imbunda ziyobowe n’abazungu, abarwanyi ari abanyamahanga bahanganye n’abanyarwanda. Ahagana ku ndunduro y’ubuzima bwe, Musinga yaba yarafunzwe incuro zirenga eshatu, muri za kasho z’abazungu i Cyangugu ,i Uvira, n’i Moba muri Congo.
Uko byatangiye
Abatarishimiye uko Rwabugiri arongoye umukobwa wo mu Abega, barateranye bafata umugambi wo kumubuza kubyara umwana wazaba umwami. Umuhungu we w’imfura witwaga Munana yamubyaye ahasaga mu wa 1880 amaze kuvuka bashaka uko bamuroga birabananira, amaze kugira imyaka itanu baramwiba baramutwara arazimira burundu. Ubwo hari nko mu mwaka wa 1883.
Munana bamutwaye Kanjogera amaze igihe gitoya abyaye Musinga. Rwabugiri yamenyeshejwe iyo nkuru nziza y’ivuka rya Musinga ari mu gitero cy’i Minove mu karere ka Masisi, ku musozi witwa Kamuronsi. Hashize igihe gito Rwabugiri yongera kubona inkuru imumenyesha ko Munana yapfuye urupfu rutamenyekanye. Nyuma yaho Kanjogera yaje kuva i Giseke na Nyagisenyi ajya gutura i Mwima wa Nyanza.
Mu mwaka wa 1886 icyo gihe Musinga yari afite imyaka itatu, ba bantu batishimiye ko Kanjogera yabyara umwana uzaba umwami akagira umugabekazi uvuye mu muryango w’Abega, barongera batuma abagizi ba nabi, biba Musinga baramutwara.
Musinga bamushyize mu giseke kinini cyane bamutsindagiramo, ku buryo atashoboraga kwinyagambura. Bamunyurana ku mayaga ya Butare bamujyanye kumuroha mu Kanyaru. Kubera kunanirwa, baratuye bararuhuka, agatotsi kabatwaye haza abajura bavuye kwiba inka. Barabakanze bariruka ya nkangara bayita aho, abo bajura barayikorera bayijyana iwabo, bayipfunduye basangamo umwana w’umushishe. Bamubajije uko yitwa ababwira ko yitwa Musinga. Avuga amazina y’ababyeyi be, babyumvise bagira ubwoba, kuko bumvise ari umwana w’igikomangoma. Nyuma yaho biga ubwenge bwo kujya kubivuga ibwami.
Bagezeyo Rwabugili arabakira, bamubwira ko batoraguye umwana we, bamusobanurira uko bamubonye. Amaze kubyumva abategeka kujya kubibwira Kanjogera.
Kanjogera na we amaze kubyumva yabategetse kujya kumuheka bakamumuzanira. Musinga baramuheka bamugarura i Nyanza.
Nyuma yaho Kanjogera yongeye kubyara abandi bana babiri, umukobwa n’umuhungu, bose barabaroga bapfa bakiri bato cyane. Musinga yakuze ari wenyine nta wundi muvandimwe bavukana kuri nyina, uretse abandi bana Rwabugili yari yarabyaranye n’abandi bagore.
Aha niho agahinda n’uburakari bwa Kanjogera byatangiriye. Kuba yari we mugore muto, umugore mwiza byahebuje, umugore wizewe kandi ukunzwe, akagira abanzi bamuhekuye incuro eshatu zose, byamuteye umutima mubi.
Mu buto bwa Musinga bavuga ko yari umusore w’ingeso nziza, ukunda bakuru be na barumuna be bakomoka kuri se, kandi agakunda abaturage cyane. Ngo yakundaga intore, agakunda umukino wo kumasha, ubundi agakunda ibitaramo by’amahamba, n’amateka ya ba sekuruza. Itorero ry’intore za Musinga ryitorezaga i Nyanza ahitwa mu Kaguri.
Kubera ko abiru nabo babaga bakomeye kandi bazi amabanga yose y’ibwami, bashoboye kumvisha Rwabugili uko Umugabekazi atazava mu bwoko bw’Abega, bituma bemeza ko Rutalindwa ariwe uzaba umwami uzamusimbura. Ibyo yabikoze ku itariki 22 Ukuboza 1885, umuhango wo kumwimika ubera muri Nyaruguru ahitwa mu Ngeli.
Muri uwo muhango wabereye mu Ngeli, hari umuhanzi w’umusizi witwaga Ngurusu wazimije abwira Rwabugili ko ibyo akoze binyuranyije n’amategeko.
Ati “Ntaho byabaye gutsindira umwami umugore uhetse umuhungu wabyaye”. Rwabugili ararakara aramusubiza ati “Noneho si ugusiga ni ukwiterera mu mata nk’isazi”
Koko kera kabaye Musinga yageze aho aba umwami bigoranye cyane, kuko byaciye mu ihirikabutegetsi bwa Rutalindwa ryabereye ku Rucunshu.
Ku ngoma ye yahuye n’ibirushya byinshi, birimo abarwanyije ubutegetsi bwe bamuziza ko yabwambuye Rutalindwa wimitswe n’ubwiru, nawe bikamubabaza cyane kuko nta ruhare yabigizemo.
Ingoma ye yagize ibihe bikomeye byinshi kandi bibi mu mateka y’u Rwanda, kuko inkingi za mwamba zari zisigasiye ubuzima bw’igihugu, zashenywe ku ngoma ye, cyane cyane mu bihe by’Abakoroni b’Ababiligi. Kugeza ubwo bwamuciye ku ngoma ku wa 12 Ugushyingo 1931, nuko azungurwa ku ngoma n’umuhungu we Rudahigwa, afata izina ry’ubwami rya Mutara III Rudahigwa.
",https://m.igihe.com/umuco/article/inzira-y-inzitane-n-ubuzima-bugoranye-umwami-yuhi-musinga-yanyuzemo,Culture
"Bamurangirwa yamuritse ibitabo bibiri, akebura abakerensa Ikinyarwanda","Umunyarwandakazi, Bamurangirwa Patricia yamuritse ibitabo bibiri bishya birimo ikivuga ahabi u Rwanda rwavuye n’aho rugeze cyitwa ‘New Rwanda From Hell to Heaven’, na ‘Africanism’ gitanga inama ku banyafurika bashidukira amahanga basize ibyiza biri iwabo.
Umunyarwandakazi, Bamurangirwa Patricia yamuritse ibitabo bibiri bishya birimo ikivuga ahabi u Rwanda rwavuye n’aho rugeze cyitwa ‘New Rwanda From Hell to Heaven’, na ‘Africanism’ gitanga inama ku banyafurika bashidukira amahanga basize ibyiza biri iwabo.
Mu muhango wo kumurika iki gitabo wabereye ku isomero rikuru ry’igihugu ku Kacyiru kuri uyu wa Kane, Bamurangirwa yakebuye abanyarwanda banena ururimi rw’Ikinyarwanda, ntibarwigishe abana babo, avuga ko bavangira umurage w’u Rwanda n’Iterambere ry’urwo rurimi.
Bamurangirwa yavuze ko igitabo cye “Africanism” yacyanditse kugira ngo akangurire urubyiruko kwikunda no gukunda iby’iwabo.
Yavuze ko kigamije kubwira urubyiruko ko Afurika ifite byose bishobora gutuma itera imbere, igikenewe ari icyizere.
Ati “Nabwiraga urubyiruko kugira ngo rwigirire icyizere, rumenye ko iwabo nta kihabuze, bamenye ko bashoboye.”
Mu gitabo cya kabiri, New Rwanda From Hell to Heaven avugamo uburyo u Rwanda rwabashije kwivana mu mahano ya Jenoside yakorewe Abatutsi, ubu akaba ari igihugu cy’icyitegererezo muri Afurika.
Yavuze ko kucyandika byari no mu rwego rwo gushimira Inkotanyi zagize uruhare mu kubohora igihugu no guhagarika Jenoside, ndetse n’ishimwe ku bacitse ku icumu rya Jenoside babashije kurenga ibihe bibi banyuzemo, bagafasha igihugu kwiyubaka.
Ati “ Nashatse uko nshimira Inkotanyi zahagaritse Jenoside n’abacitse ku icumu barenze urwo rwego rw’ibikomere bari bafite ku mutima no ku mubiri bakubaka u Rwanda. Nemeza ko nta muriro urenze ya mezi atatu abacitse ku icumu bari barimo. Ugereranyije kiriya gihe bari barimo, iyo shusho ukayishyira hamwe n’iy’uyu munsi, bakubwiye ko bari mu ijuru nta wabahakanya.”
Mu muhango wo kumurika iki gitabo kandi, Bamurangirwa yagarutse ku gaciro k’ururimi rw’Ikinyarwanda, avuga ko ari ururimi rufite amahirwe yo kwaguka ariko rudatezwa imbere uko bikwiriye.
Ati “Mu mahanga ababyeyi bavugana n’abana indimi zo mu bihugu barimo. Muri Kigali ababyeyi bamwe na bamwe bakavugana n’abana indimi z’amahanga kuko abana biga mu mashuri aturuka muri ayo mahanga. Bigabanya uburemere Ikinyarwanda gishobora kuba cyagira kuko muri aka karere nta rurimi rurusha Ikinyarwanda uburemere.”
Yavuze ko mu gihe Abanyarwanda ubwabo batazagira ishyaka ryo gukunda no kuvuga Ikinyarwanda, bizakomeza kukigabanyiriza imbaraga mu ruhando mpuzamahanga.
Abajijwe impamvu we atarandika igitabo mu Kinyarwanda, Bamurangirwa yavuze ko abizirikana, ko abanza kwandika mu ndimi z’amahanga kugira ngo abanyamahanga bamenye ko u Rwanda na Afurika biriho.
Ati “Mpitamo kubanza kwandika mu rurimi rwumvwa cyane cyane n’amahanga kugira ngo batumenye ko duhari kandi dushoboye. Mbanze mbwire rubanda bakeka ko tutashoboye, bakeka ko tudahari.”
Kuri ubu ibitabo bya Bamurangirwa biboneka mu iguriro ry’Ibitabo cya Caritas mu mujyi wa Kigali, na Librairie Ikirezi.
Bamurangirwa amaze kwandika ibitabo bitanu byose biri mu rurimi rw’Icyongereza. Harimo icyo yise “Rwanda Yesterday” avugamo amateka y’u Rwanda, ‘‘Patriotism” kigizwe n’ibisigo biri mu Kinyarwanda no mu Cyogereza yahimbiye Perezida Kagame, icyo yahimbiye Umwami Mutara wa III Rudahigwa, ndetse n’icyo yahimbiye Inkotanyi zambuka, “My Mother’s Dreams” agaragazamo uburyo yapfushije nyina akiri muto agacikiriza amashuri ye kandi inzozi ze zari ukwiga.
",https://m.igihe.com/umuco/ibitabo/article/bamurangirwa-yamuritse-ibitabo-bibiri-akebura-abakerensa-ikinyarwanda,Culture
Ibyo wamenya ku ‘Bitare by’Imihigo’ bivugwa ko Umwami Rwabugiri yabugurijeho,"Mu Murenge wa Kansi mu Karere ka Gisagara hagaragara ‘Ibitare by’Imihigo’ abahatuye bazi amateka yaho bavuga ko ariho Umwami Kigeli IV Rwabugili watwaye u Rwanda kuva mu 1853 kugeza mu 1895 yakundaga kuruhukira ari kumwe n’Ingabo ze zikahakinira ikibuguzo.
Mu Murenge wa Kansi mu Karere ka Gisagara hagaragara ‘Ibitare by’Imihigo’ abahatuye bazi amateka yaho bavuga ko ariho Umwami Kigeli IV Rwabugili watwaye u Rwanda kuva mu 1853 kugeza mu 1895 yakundaga kuruhukira ari kumwe n’Ingabo ze zikahakinira ikibuguzo.
Ibyo Bitare by’Amateka biherereye mu Mudugudu wa Kaburanjwiri mu Kagari k’Umunini. Hagaragara ibimenyetso birimo imyobo yerekana ko habugurijwe.
Umusaza uhatuye witwa Bitorwa Damien w’imyaka 88 y’amavuko, avuga ko amateka y’ibyo bitare ayazi kuko yayabwiwe na Sekuru.
Ati “Ahangaha niho Umwami Rwabugili yaruhukiraga n’Ingabo ze; ibi bisoro mubonaho ni iby’aho zabugurizaga ziruhuka isaha yo kujya ku rugamba itaragera.”
Akomeza asobanura ko muri icyo gihe aho ibyo bitare biri hari ishyamba ndetse ari naho Ingabo za Rwabugiri zambariraga zikahafatira n’amafunguro mbere na nyuma yo kujya rugamba.
Ati “Hari agasozi kari hepfo ahangaha basiganiraga bagiye inama bananirwa kukumvikanaho; Umwami w’u Burundi akavuga ngo ni ake uw’u Rwanda ngo ni akanjye banga kubyumvikanaho, banze kubyumvikanaho rero bakoresheje imirwano.”
Isomo bakura kuri ayo mateka
Bitorwa avuga ko ayo mateka bagenda bayaherekanya kugira ngo aho hantu hatazibagirana. Kuri ubu barahazitiye ndetse ni ho abaturage bo mu Mudugudu wa Kaburanjwiri bakorera inama.
Iyo habaye umuganura ni ho bicara bakawizihiza ndetse bakungurana n’ibitekerezo.
Ati “Iyo habaye inama tuyumvira aha, twaba twejeje amasaka umuganura tukawizihiriza ahangaha.”
Umuyobozi w’Umudugudu wa Kaburanjwiri, Nteziryayo Samuel, yavuze ko biyemeje kuhasigasira uko bashoboye kuko bahafata nk’ahantu hadasanzwe.
Ati “Bitewe n’uko Umwami yarwaniriraga u Rwanda ashaka icyaruteza imbere n’icyahesha ishema Abanyarwanda, natwe tuhafata nk’Ibitare by’Imihigo aho twicara tukesa imihigo twarangiza kuyesa tugasoma ku Ntango y’Amahoro.”
Nteziryayo avuga ko usibye gusabana, bahakorera n’ibikorwa byo gukebura abakoze nabi kugira ngo bikosore.
Ati “Wa muntu watubereye ikigwari tukamunengera kuri ibi Bitare by’Imihigo kugira ngo na we yumve ko agomba kujyana n’abandi. Tuhafata rero nk’Ibitare by’Imihigo yo guteza imbere aho dutuye.”
Asobanura ko bahisemo kuhazitira kugira ngo abantu batahavogera kandi ari ahantu h’amateka.
Iyo hari umuturage wabatengushye akaba ikigwari bamushyira inyuma y’uruzitiro bakamunenga, ubataha yagaruka yikosoye bakamwinjiza.
Ati “Niba tumubwiye ngo kurungira inzu agatinda uwo muntu turamunenga kugira ngo ntibizongere kubaho; akajya inyuma y’uruzitiro agakerakera; uwesheje imihigo akajyamo hariya imbere agasoma ku Ntango y’Amahoro undi akahakura isomo ko agomba gufatanya n’abandi.”
Nteziryayo yemeza ko ibyo Bitare by’Imihigo bibafitiye akamaro kubera ko ibikorwa by’imihigo bahakorera bimaze gutanga umusaruro.
Umudugudu wa Kaburanjwiri uherutse kuza ku isonga uhiga indi yose yo mu Ntara y’Amajyepfo ugabirwa Inka y’Imihigo na Perezida Kagame Paul.
Mu byatumye uhiga indi harimo kuba buri rugo rufite amashanyarazi akomoka ku mirasire y’izuba; bakoresha amasibo n’abakuze mu kugira inama abangavu n’ingimbi ku buryo nta nda z’imburagihe ziharangwa cyangwa ibindi byaha; buri rugo rufite inka n’itungo rigufi byibuze rimwe.
Buri muryango ufite akarima k’igikoni gahinzemo imboga, bafite n’ibiti by’imbuto byibuze bitatu; bose bafite amashyiga ya rondereza; nta mwana n’umwe utiga, buri rugo rufite igipande cy’umuganda; buri muryango ukorana n’ikigo cy’imari.
Nta muryango n’umwe ukirangwamo amakimbirane; abaturage bose bawutuye bafite ubwisungane mu kwivuza; nta mwana ufite imirire mibi kandi nta bana bazerera.
[email protected]

",https://m.igihe.com/umuco/amateka/article/ibyo-wamenya-ku-bitare-by-imihigo-bivugwa-ko-umwami-rwabugiri-yabugurijeho,Culture
"Imyaka 76 irashize Umwami Yuhi Musinga atanze, umugogo we n’ubu waburiwe irengero","Imyaka 76 irashize, Umwami Yuhi V Musinga atangiye mu buhungiro, i Moba muri Congo nyuma yo kwirukanwa mu Rwanda n’Ababiligi, agasimbuzwa umuhungu we Mutara II Rudahigwa.
Imyaka 76 irashize, Umwami Yuhi V Musinga atangiye mu buhungiro, i Moba muri Congo nyuma yo kwirukanwa mu Rwanda n’Ababiligi, agasimbuzwa umuhungu we Mutara II Rudahigwa.
Birashoboka ko Musinga ari umwe mu bami b’u Rwanda bayoboye mu bihe bibi cyane, nta bunararibonye bwo guhangana nabyo afite.
Musinga yimye ingoma ahagana muri Werurwe 1897, ayambuye mukuru we bahuje se, Mibambwe IV Rutarindwa. Byakurikiwe no kwitwikira mu nzu kwa Rutarindwa n’umuryango we wose amaze kumenya ko yagambaniwe, urwo rupfu rukurikirwa n’izindi z’abari bashyigikiye Rutarindwa. Ibyabaye icyo gihe bivugwa mu mateka nka coup d’etat yo ku Rucunshu.
Musinga yimye ingoma akiri muto, ku myaka 14 gusa, ari nayo mpamvu mu minsi ye ya mbere yayoborerwaga na nyina Kanjogera. Ni imyaka yari iruhije kuko Abakoloni b’Abadage n’abamisiyoneri ba mbere bari bari kwinjira mu Rwanda, bashaka abayoboke mu banyarwanda.
Abapadiri bera n’Abadage baje mu 1900, basanze Yuhi V Musinga amaze imyaka ine ari umwami w’u Rwanda.
Ku wa 2 Gashyantare 1900, abapadiri bera basabye uruhushya rwo gukorera mu Rwanda, ibwami babanza kubyanga ariko baza kwemeranya kuhakorera, gusa basabwa kutivanga mu mikorere y’umwami.
Musinga yabanye neza n’Abadage, yanga urunuka Ababiligi
Musinga yari afite ibibazo bye bwite by’abigumuraga hirya no hino mu gihugu cyane cyane mu majyaruguru barimo n’abavandimwe be bamuzizaga kujya ku butegetsi yishe Rutarindwa.
Igitabo Defeat Is the Only Bad News, Rwanda Under Musinga cyanditswe na Alison des Forges kigaragaza ko Musinga yatangiye guhura n’ibibazo mu 1915 mu ntambara ya mbere y’Isi, ubwo Ababiligi n’Abongereza bateraga ingabo z’u Budage mu Rwanda.
Mu 1915, Abadage basabye Musinga abasore bato bo kujya ku rugamba guhangana n’Ababiligi, ababaha adashidikanya kuko atifuzaga ko Abadage batsindwa, ikindi yumvaga ko abo basore bazaba baratijwe kurwana nibagaruka bazaba bamwe mu bagize ingabo ze.
Mu 1916, Abadage baratsinzwe basimburwa n’Ababiligi, biyegereza cyane abapadiri bera ndetse batangira gusa n’abananiza Umwami Musinga.
Ababiligi bashakaga umubano n’abapadiri bera, bifuzaga ko umwami n’abatware ububasha bwabo bugabanywa, ntibakomeze gukandamiza abakene bari biganjemo abahutu.
Igitabo cya Des Forges kivuga ko “Bamwe mu basirikare b’Ababiligi biyemeje guha abahutu uburenganzira busesuye ku butaka bwabo n’umusaruro wabo. Umusirikare wagombaga kumva umuhutu winubira umutware we, yagombaga kumenya mpamvu yo kwinuba kwe akabikemura.”
Musinga yatangiye kubahukwa
Musinga yakomeje guhura n’ibibazo, bamwe mu muryango we n’abatware batangira kumwitaza kuko bari bamaze kubona ko Ababiligi ari bo bakomeye kumurusha.
Mu mpera za 1916, Rwagataraka umuhugu wa Rwidegembya watwaraga i Kinyaga, yashatse uburyo atabara se wari watangiye kwangwa akanafungwa n’Ababiligi.
Mu kugura se, Rwagataraka yabeshyeye Musinga ko ahishe Captain Wintgens wari umugaba w’ingabo z’Abadage. Ababiligi baraje basaba Musinga kumubaha ariko undi agira ubwoba abaha umuja we. Padiri Huntziger abimenye yabwiye Ababiligi ko uwo yabahaye atari we, bituma Ababiligi bafata Musinga baramufunga.
Nyuma yo gukora iperereza, baje gusanga Musinga arengana baramurekura.
Ibi ubwabyo ryari ishyano, kumva ko umwami wafatwaga nk’Imana mu banyarwanda ahangarwa n’abanyamahanga agafungwa ku kagambane k’umuturage we.
Akababaro ka Musinga, uburyarya bw’Ababiligi
Mu 1917, Ababiligi batangiye kubona ko batahindura ibintu badakoranye na Musinga. Baramwiyegereje bamwumvisha ko niyemera gukorana na bo bazakomeza kurinda ingoma ye n’icyubahiro cye. Bamuhaye impano zirimo imyenda n’imodoka, bamusaba guha amadini ubwisanzure.
Mu kurushaho kumwiyegereza, mu ntangiriro za 1918, Rezida militaire w’Ababiligi i Kigali, Major Gérard-François Declerck yagiye kwa Musinga ngo yumve uburyo asuzugurwa n’Abapadiri bera.
Akababaro ka Musinga kagaragara muri Raporo yanditswe na Oscar Anthème Defawe, umusirikare w’umubiligi wabaga i Nyanza, akaba n’Umujyanama w’Umwami.
Hari aho Musinga agira ati “Mu gihe cy’Abadage, abatutsi bose n’abahutu bisanzuraga iwanjye, buri wese yaranyubahaga n’abapadiri ubwabo baranyubahaga. Ubwo bazaga bambwiye ko bazanywe n’Imana yabo, ko ntawe bazagirira nabi kandi ko batazivanga mu mikorere yanjye.""
""Umunsi Ababiligi bazaga, Abapadiri bahinduye imyitwarire. Batangiye kwivanga mu mikorere yanjye n’ibindi bibi bitavugwa. Nubwo bavuga ko kubeshya ari icyaha, bo babeshye abayobozi babo bakuru.”
Musinga yakomeje agira ati “Iyo ngize icyo mbwira umututsi, iyo atagishaka ajya kureba padiri akamubwira ngo ntanyumvire. Iyo ngize icyo nsaba abahutu baturiye Misiyoni kugira icyo bankorera, bajya ku bapadiri bagasakuza ngo babagiriye nabi.
""Ahantu hose nshyize umutware, Abapadiri bashyirayo umukiristu ngo amugenzure. Uwo mukristu agakoranya abatishimiye umutware, hakaba impande ebyiri zitavuga rumwe ku musozi.”
Musinga yanavuze ko ngo umunsi umwe Padiri Huntziger yigeze kumubwira ngo “ Guhera ubu Musinga wamanuwe mu ntera, ni njye mutware wawe. Ntabwo bikiri nka cya gihe ku bw’Abadage […] Yavuze ko njyana abana banjye kwiga iwe ariko ntabo azabona. Yanyambuye imisozi, yanyambuye abaturage banjye, antwara ubutware bwanjye none arashaka no kunyambura abana kugira ngo nyuma bazansuzugure, ibyo ntibizigera bibaho.”
Muri Kanama 1917, Ababiligi bongeye gusaba Musinga gusinya iteka riha abahutu ubutaka bukubye kabiri ubwo bari bafite no kugabanya igihe cy’uburetwa kikava ku minsi itatu ikaba ibiri mu cyumweru.
Umwami ubundi yubahirwaga kuba afite ububasha bwo guhana, kwica agakiza. Mu 1917 Ababiligi bamusabye kujya abanza kubamenyesha igihe agize uwo ashaka guhana, kwica n’ibindi. Mu 1920 bamutegetse kujya abanza kubamenyesha mbere yo kugira uwo agira umutware cyangwa uwo ahindura. Ibyo byari bisobanuye kumwambura n’igitinyiro gike yari asigaranye.
Ababiligi bongeye gusaba Musinga n’abatware kohereza abana babo mu mashuri kuko babonaga ejo hazaza abize ari bo bazaba bakenewe mu buyobozi. Bavuze ko nibabyanga amashuri azajyibwamo n’abahutu n’abatutsi bakennye, akaba ari bo bazayobora mu minsi iri imbere.
Muri Kamena 1918, Musinga yemeye ko abana bajya kwiga ariko asaba ko bubakirwa ishuri ryihariye kuko atashakaga ko bigishwa n’abapadiri yashinjaga kwigisha agasuzuguro.
Ababiligi barabyemeye mu 1919 bafungura ishuri ridashamikiye ku bihayimana i Nyanza, yoherezayo abahungu be batatu Munonozi, Rudacyahwa na Rudahigwa, icyakora Munonozi na Rudacyahwa baje kwicwa na mugiga nyuma.
Umwami yasigaye ku izina
Ababiligi bakomeje gukorana bya hafi n’Abapadiri. Impamvu ni uko mu nzego nyinshi z’imitegekere n’iterambere hari hakenewe abantu banyuze mu mashuri kandi abamisiyoneri nibo bari bafite amashuri menshi.
Abapadiri nabo bagombaga gukorana n’Ababiligi kugira ngo abana barangije kwiga bahabwe akazi muri Leta, babeho neza bitume n’abandi bagira ishyari ryo kugana Kiliziya Gatolika no kohereza abana babo kwiga.
Bamwe mu batware bakomeye n’abatutsi b’ibwami bari batangiye gukorana n’abamisiyoneri. Umuhungu wa Musinga, Rwigemera na nyina Nyirakabuga bageze aho baramucika bajya kwibanira n’abamisiyoneri.
Ibwami hatangiye kubaho kutavuga rumwe ku buryo mu 1924, Musinga yari asigaye ari umwami ku izina ariko ubutegetsi bwose bufitwe n’abakoloni.
Igitabo The White Fathers Mission in Rwanda cyanditswe na Ian Linden, kivuga ko nyuma ya 1924 abakoloni bari bafite uburyo bwose bwo kuba bakuraho Musinga, bahura n’ikibazo cyo kubona umuntu wizewe uzamusimbura.
Abaturage ntibari bakimufata nk’umwami kuko amategeko menshi yavaga ku bakoloni, abayobozi ba Kiliziya ari bo baba hafi yabo kurusha ab’umwami.
Abonye ko amaboko atangiye kumushiraho, mu 1927 Musinga yandikiye Musenyeri Léon Classe amumenyesha ko yifuza kongera kuba inshuti n’abamisiyoneri ariko yasaga n’uruhira ubusa kuko ibiganiro hagati ya Kiliziya n’abakoloni byari bigeze kure ngo hashakwe uzamusimbura.
Mu 1927, Guverineri Henri Joseph Voisin yakoze amavugurura mu mitegekere n’imikorere. Hashyizweho imisoro mishya, uburetwa , imirimo y’amaboko nko gukora imihanda, gutegekwa guhinga ibihingwa bimwe nk’ikawa, imyumbati n’ibindi.
Ibyo bikorwa byaremereye cyane abaturage ndetse bamwe bahitamo guhunga. Jean Paul Kimonyo mu gitabo cye Rwanda un Génocide Populaire, avuga ko nyuma y’ayo mavugurura nibura buri mwaka hahungaga abanyarwanda ibihumbi 50.
Musinga yambuwe ubutegetsi, acibwa mu gihugu!
Tariki 11 kugeza kuri 13 Nzeri 1931, Guverineri Mukuru wabaga muri Congo Tilkens yasuye Musenyeri Classe na Voisin ngo bapange itariki yo gukuraho Musinga.
Saa yine n’igice ku wa 14 Ukwakira 1931 igihiriri ry’abaja cyahagurutse i Nyanza giherekeje Musinga, abagore be batanu n’abana be icyenda na nyina Kanjogera n’abo mu muryango wabo, bajyanwa mu nzu yari yabateguriwe i Kamembe.
Musinga yasimbuwe ku ngoma n’umuhungu we Rudahigwa wari warize mu mashuri y’abazungu.
Yakomeje kuba i Kamembe ameze nk’ufungishijwe ijisho. Tariki 2 Ukwakira 1933, nyina wa Musinga, Kanjogera yaje gupfa bakiri i Cyangugu.
Mu 1939 ubwo hadukaga intambara ya kabiri y’isi, Musinga n’abambari be bagaruye icyizere ko Abadage nibatsinda, bazamusubiza ku butegetsi.
Ababiligi bamaze kumenya ibyo byifuzo bya Musinga, bamufunze inshuri ebyiri i Kamembe, babonye akomeje, tariki 18 Kamena 1940 basinya Itegeko ryo kumwohereza muri Congo mu gace ka Moba, hafi y’ikiyaga cya Tanganyika.
Ageze muri Congo, Musinga yongeye gufungwa n’abaturage ba Congo bakeka ko ashaka kongera kwiyimika nk’umwami ku butaka bwabo. Yakomeje kubaho atariho kugeza tariki 13 Mutarama 1944 ubwo yashiragamo umwuka.
Amateka avuga ko umugogo we watwawe n’Ababiligi, ariko nta gihamya na kimwe cyemeza ko ari bo bawujyanye koko.
Mu 2017, Gakuba Jeanne d’Arc wari senateri yasabye inzego zibishinzwe gukora uko zishoboye ngo umugogo w’Umwami Yuhi V Musinga wajyanwe n’Abakoloni b’Ababiligi ugarurwe mu Rwanda.
Icyakora mu mpera z’umwaka ushize, Umuyobozi Mukuru w’Ikigo k’Ingoro z’Umurage w’u Rwanda, Ambasaderi Robert Masozera yabwiye IGIHE ko nta gihamya ko uwo mugogo wajyanywe mu Bubiligi.
Yagize ati “Twakekaga ko bafite n’umugogo w’umwami Musinga ariko ntabwo byo babyemeza, natwe nta gihamya tubifitiye.”
U Bubiligi bufite n’ibindi bimenyetso ndangamateka byavanywe mu Rwanda mu gihe cy’ubukoloni birimo n’igisingo (ikamba) cy’umwami Kigeli IV Rwabugili.
",https://m.igihe.com/umuco/amateka/article/imyaka-76-irashize-umwami-yuhi-musinga-atanze-umugogo-we-n-ubu-waburiwe,Culture
Amateka adasanzwe y’Abasigari n’Indara babaye Abanyarwanda ku bw’impanuka,"U Rwanda kuva kera na kare rwahoranye abarutuye kavukire hakaba n’abaruzagamo bashaka imibereho, bikarangira bashimye amaronko ntibazasubire iwabo.
U Rwanda kuva kera na kare rwahoranye abarutuye kavukire hakaba n’abaruzagamo bashaka imibereho, bikarangira bashimye amaronko ntibazasubire iwabo.
N’uyu munsi birakorwa uretse ko bwo bica mu mategeko aho ushaka kuba umunyarwanda abisabira uruhushya yaba yujuje ibisabwa akemererwa.
Mu moko agera kuri 24 y’abanyarwanda (imiryango migari ariyo dusangamo Abazigaba, Abagesera, Abega….), harimo ayisanze yabaye abanyarwanda ku bw’impanuka, nta n’umwe muri bo wigeze abirota.
Abo barimo ubwoko bw’Abasigari n’Indara, bamwe mu bagize inzu izwi nk’Abarera bakomoka ku mukurambere wabo Murera. Ubu babaye abanyarwanda nk’abandi ariko si ko byahoze kuko babaye bo bibatunguye, bavuye mu bwami bw’u Bunyoro (muri Uganda), ubwo ubwami bwabo bwagabaga igitero ku Rwanda, rukabanesha abarokotse bakayoberwa aho baca basubira mu Bunyoro, bakaguma mu Rwanda.
Mu mwaka wa 1378, Ku ngoma y’Umwami Kigeli Mukobanya w’u Rwanda, nibwo u Bunyoro bwahawe amakuru y’intasi, ko mu Majyepfo yabwo hari igihugu cyitwa Rwanda, kirimo kubica bigacika, cyazahaje ingoma z’abami b’ibindi bihugu, ubutaka bwabo kikabwomeka ku bwacyo.
Icyo gihe u Bunyoro, bwabafashe umwanzuro wo gutera u Rwanda rwa Mukobanya kugira ngo ari bwo busigara ari igihangange muri Afurika y’Iburasirazuba.
Abanyoro nibo bayoboraga igihugu cyitwaga u Bunyoro nk’uko izina rya benigihugu ribigaragaza, kikaba cyari kimwe mu bihugu byari biherereye mu Majyaruguru y’Iburengerazuba bw’u Rwanda, kuri ubu ni mu Burengerazuba w’igihugu cya Uganda. Ni igihugu cyari cyarazengereje ibihugu bigituriye kibigira ingaruzwamuheto, ndetse cyari cyarabihatse.
Mu bihugu byari mu maboko y’u Bunyoro harimo nk’u Bugande, Bukiri, Bukede, Busogo, Toro na Nkore y’Abahima.
Ku ngoma ya Mukobanya, Abanyoro bateye igitero cya mbere, gifite umugambi wo kunesha u Rwanda, bagasigara aribo baganje. Mu gitero cya mbere cy’Abanyoro bagabye mu Rwanda, bigabanyijemo imitwe ibiri. Igitero kimwe cyamanutse mu Bugara, gica mu Ndorwa y’i Burengerazuba gihinguka mu Buliza cyambuka Nyabugogo ahari urugabano rwa Gasabo n’u Buliza, ugana i Ntora ( Ubu ni mu Murenge wa Gisozi) ahari ingoro ya Mukobanya.
Ikindi gitero cyaturutse mu Ndorwa y’Iburasirazuba, gica mu Ngoma y’u Rweya rw’u Mubali, cyambukiranya i Gisaka (mu Ntara y’Iburasirazuba ubu) gihinguka mu Bwanacyambwe, gihawe inzira n’umwami w’u Bwanacyambwe Nkuba ya Nyabakonjo. Abo nabo baje bagana ku ngoro ya Mukobanya.
Ingabo z’u Rwanda zatunguwe n’icyo gitero gikaze zirahanyanyaza ngo zirwane biranga ziraneshwa zirahunga. Abanyoro bakurikiranye Abanyarwanda, bashaka kubanyaga inka mu gihe bambukaga Nyabarongo, bagana mu Nduga. Abanyarwanda, babibonye, bashira ubwoba babifashijwemo n’ingabo z’Abanyenduga zari ziyobowe na Mashira ya Nkuba wari inshuti ya Mukobanya.
Nkuko tubikesha igitabo “Intwari z’imbanza, zubatse u Rwanda rugahamya igitinyiro’’ n’ikindi cyitwa “Iyororoka ry’Abanyarwanda, inkomoko y’imiryango migari” byombi dukesha Umusizi Nsanzabera Jean de Dieu, ingabo z’u Rwanda zimaze kwifatanya n’iz’Abanye-Nduga, bahindukiranye ingabo z’Abanyoro, barwanira ku Muganzacyaro wa Runda muri Kamonyi . Barazirwanyije bazambutsa Nyabarongo bagaruka mu Bwanacyambwe, bazamuka ku musozi wa Kigali, ari naho urugamba rwasibaniye bikomeye.
Aho urugamba rw’inkundura rwaremeye, kuri ubu ni mu Kagali ka Cyivugiza mu Murenge wa Nyamirambo, mu Kagali ka Nyakabanda II ( cyane cyane ahubatse Stade) no mu Mudugudu wa Akanyamirambo mu Kagali ka Rwesero mu Murenge wa Kigali, yose yo mu Karere ka Nyarugenge.
Ingabo z’u Rwanda zihageze, zacunshumuye iz’abanyoro, zirabica cyane izihonotse zirayoba zibura aho zaje zituruka.
Abanyoro bamaze gutsindwa mu gitero cya mbere, baragiye bitegura ikindi gitero cya Kabiri bagabye ahasaga mu wa 1411 ku ngoma ya Mibambwe Sekarongoro ka Mukobanya. Icyo gitero cya Kabiri cy’Abanyoro cyari kirangajwe imbere n’umuhungu wa Nyabwongo II Buhemu, ariwe bakunze kwita mu mateka :’’ Cwa Rya Nyabwongo”, wari ufite izina ry’ubwami rya ’’ Cwa I Cwamwali’’.
Se wa Cwa ari we Nyabwongo II Buhemu, yari yaraguye mu gitero cya mbere Abanyoro bagabye ku Rwanda mu bihe by’ingoma ya Kigeli Mukobanya. Bagarutse barangajwe imbere n’umuhungu we, baje kwihimura kuri Sekarongoro se Mukobanya, yari yarishe ingabo z’Abanyoro nyinshi.
Muri icyo gitero cya kabiri, Abanyoro bazanye zimwe mu ngabo z’ibihugu byari ibituranyi by’u Bunyoro birimo n’ibyo bwari bwaragize ingaruzwamuheto, ngo bize bibufashe kuza kwikiza u Rwanda. Izo ngabo z’ibyo bihugu zarikusanyije ziyongereyeho n’iz’Abanyoro, zishyika umubare usaga Ibihumbi icumi mu gihe iz’u Rwanda zageraga ku bihumbi bine.
Muri icyo gitero bagabye, batsinzwe uruhenu nk’uko tuzabibona mu gice gikurikira, abasigaye barayoba bayoberwa aho baturutse baza kwisanga baraheze mu Rwanda. Mu bwoko bwasigaye mu Rwanda harimo Abasigari n’Indara, bakunze kwita Abasigi ari nabo bibumbiye mu nzu yitwa ‘Abarera’ bakomoka kuri Murera.
Mu nkuru zikurikiyeho, tuzabatekerereza imigendekere y’igitero cya Kabiri cy’Abanyoro, ari nacyo cyabaye inkomoko y’Abasigari n’Indara.
",https://m.igihe.com/umuco/article/amateka-adasanzwe-y-abasigari-n-indara-babaye-abanyarwanda-kubw-impanuka,Culture
Gusura Ingoro y’urugamba rwo kubohora igihugu ku Mulindi byahagaritswe by’agateganyo,"Ikigo cy’Ingoro z’Umurage w’u Rwanda (INMR) cyatangaje ko gusura Ingoro ndangamateka y’urugamba rwo kubohora igihugu iherereye ku Mulindi byahagaritswe by’agateganyo kubera imirimo yo kuyivugurura irimo kuhakorerwa.
Ikigo cy’Ingoro z’Umurage w’u Rwanda (INMR) cyatangaje ko gusura Ingoro ndangamateka y’urugamba rwo kubohora igihugu iherereye ku Mulindi byahagaritswe by’agateganyo kubera imirimo yo kuyivugurura irimo kuhakorerwa.
Ingoro ndangamateka yo kubohora igihugu iri ku Mulindi w’Intwari mu Ntara y’Amajyaruguru, Akarere ka Gicumbi, Umurenge wa Kaniga, Akagari ka Mukindi, Umudugudu wa Nyakabungo.
Itangazo INMR yanyujije kuri Twitter kuri uyu wa 9 Mutarama 2020 rivuga ko gusura iyi ngoro byahagaritswe by’agateganyo guhera ku wa 7 Mutarama 2020 kugeza undi munsi uzatangazwa.
Rigira riti “Ikigo cy’Ingoro z’Umurage w’u Rwanda kiramenyesha abantu bose ko kubera imirimo yo kubaka no gutunganya ingoro y’amateka y’urugamba rwo kubohora igihugu iherereye mu Karere ka Gicumbu ku Mulindi w’Intwari, iyi Ngoro idasurwa guhera ku wa 7 Mutarama 2020. Tuzabamenyesha igihe izafungurirwa.”
Iyi ngoro iherereye ahahoze ibiro bya FPR Inkotanyi, irimo n’indaki Perezida Paul Kagame yakoreshaga mu gutanga amabwiriza igihe yari ayoboye urugamba rwo kubohora igihugu hagati ya 1990-1994 .
Umuyobozi wa INMR, Masozera Robert aheruka gutangaza ko imirimo yo gusana ingoro ya Mulindi yari ikenewe kuko nta bice bifasha mu kumurika intambara y’urugamba rwo kubohora igihugu yari ifite.
Yagize ati “Yari ikeneye kongererwa ubushobozi kuko yari ikennye ibikorwa bifasha kumurika amateka kandi mu kuyubaka, tugomba kwizera ko dusigasira amateka y’urugamba rwo kubohora igihugu”
“Imirimo yo kubaka ibikorwa bifasha kumurika nirangiraa muri Kamena uyu mwaka izaba ari igicumbi cy’amateka yose y’urugamba rwo kubohora igihugu guhera mu mizi kugera irangiye kandi mu buryo bwimbitse.”
Masozera yasobanuye ko mu kwagura iyi ngoro hazongerwamo ibyumba byihariye byo kumurika ayo mateka bizaba bifite uburyo buyasobanura nka filimi mbarankuru ikoze mu majwi no mu mashusho.
Bizaba binarimo amakarita agaragaza inzira n’uburyo byifashishwaga mu kuyobora urugamba rwo kubohora igihugu, ibikoresho byifashishwaga mu rugamba n’ibindi bikoresho bisobanura ayo meteka byakozwe n’abahanga mu by’ubugeni.
Biteganyijwe ko nyuma yo kwagura iyi ngoro izaba ifite ubushobozi bwo kwakira abantu bari hagati y’ibihumbi 120-50 buri mwaka, ikinjiza arenga miliyoni 150Frw.
U Rwanda rufite ingoro umunani z’umurage w’u Rwanda ziherereye mu bice bitandukanye by’igihugu. Umwaka ushize Ikigo cy’Ingoro z’umurage w’u Rwanda cyagaragazaga ko ingoro ndangamurage zisurwa n’abantu 272 636, barimo Abanyarwanda 78%, zikinjiza miliyoni 310 643 966 Frw.
",https://m.igihe.com/umuco/article/gusura-ingoro-y-urugamba-rwo-kubohora-igihugu-ku-mulindi-byahagaritswe-by,Culture
Imvano y’igitutu cy’u Burayi na Amerika ku Rwanda ubwo Habyarimana yacudikaga na Koreya ya Ruguru,"Intambara n’ibitutsi, ibisasu kirimbuzi no kwigerezaho niyo makuru benshi bazi aturuka muri Koreya ya Ruguru y’umugabo w’igisunzu, Kim Jong Un.
Intambara n’ibitutsi, ibisasu kirimbuzi no kwigerezaho niyo makuru benshi bazi aturuka muri Koreya ya Ruguru y’umugabo w’igisunzu, Kim Jong Un.
Iyo Koreya isa n’iyitajwe n’ibihugu kuri ubu, yabaye inshuti ikomeye y’u Rwanda ku butegetsi bwa Perezida Habyarimana Juvénal mu gihe cy’intambara y’ubutita kugeza ubwo Leta Zunze Ubumwe za Amerika n’u Burayi zari zimurabye ivu, bikamusaba amayeri ngo atabizira.
Habyarimana yashatse gukina amayeri Amerika n’u Burayi, bamuha gasopo
Ikibazo cyo kutavuga rumwe kwa Koreya ya Ruguru n’iy’Epfo cyo mu 1948 ubwo zacikagamo kabiri, cyakomeje gukururuka kigeza mu 1973 ubwo Habyarimana yafataga ubutegetsi mu Rwanda.
Nk’umuntu wari ugiye ku butegetsi vuba, yagombaga gushaka ibihugu by’inshuti ariko agahera ku bitari bisanzwe bifitanye ubushuti bwa hafi n’u Rwanda, kugira ngo inkunga iva hanze yiyongere.
Koreya ya Ruguru yari ishyigikiwe n’ibihugu by’u Bushinwa na Leta Zunze Ubumwe z’Abasoviyeti, iy’Epfo ishyigikiwe n’u Burayi Leta Zunze Ubumwe za Amerika.
Ibihugu byinshi muri Afurika byari byarahisemo guca umubano n’ibindi bikoresha Communisme ari nacyo gice Koreya ya Ruguru yabarizwagamo kugira ngo ba shebuja b’i Burayi na Amerika babirebe neza, hato badakoma rutenderi ingoma zabo zigahirima.
Leta ya Habyarimana yashakaga ubufasha no kwimenyekanisha mu mahanga, yatangiye kugenda rwihishwa ikorana n’ibihugu bikoresha Communisme, dore ko muri ibyo bihe byatangaga inkunga itubutse kandi itariho amananiza menshi nk’ayo Amerika n’u Burayi bashyiragaho.
U Rwanda rwatangiye kwiyegereza Koreya ya Ruguru, nayo irarukundira umubano uratangira.
Tariki 15 Mata 1974 mu Rwanda haje itsinda ryo muri Koreya ya Ruguru riyobowe n’uwari Minisitiri wungirije w’ububanyi n’amahanga, Chun Nyung Soo, ryakirwa na Perezida Habyarimana.
Icyo gihe Radio Rwanda yatangaje ko Koreya ya Ruguru yemeye gufasha u Rwanda mu bijyanye n’amahugurwa y’urubyiruko, kubaka inzu mberabyombi y’urubyiruko n’ibindi.
Radio Rwanda kandi yavuze ko iryo tsinda ryashyikirije Habyarimana ubutumwa buvuye kuri Perezida, Kim il Song wa Koreya ya Ruguru.
Inyandiko z’ibanga za Ambasade ya Leta Zunze Ubumwe za Amerika mu Rwanda zo muri ibyo bihe zashyizwe hanze n’urubuga Wikileaks, zigaragaza ko Koreya ya Ruguru nyuma yaje no kwemera guha imyitozo urubyiruko rw’ishyaka MRND ryari ku butegetsi, gutoza abasirikare ibijyanye n’akarasisi n’ibindi.
Uruzinduko rw’intumwa za Koreya ya Ruguru mu Rwanda rwaje mu gihe Koreya zombi zari mu biganiro byo kwiyunga ariko bigatambamirwa n’ibindi bihugu bikomeye.
Abasesenguzi icyo gihe bavugaga ko Koreya ya Ruguru nta gihambaye yashakaga ku Rwanda kitari ijwi ryarwo mu Muryango w’Abibumbye.
Habyarimana icyo gihe yabwiye itsinda rya Koreya ya Ruguru ko u Rwanda rufata ikibazo kiri hagati ya Koreya zombi nk’icy’imbere mu gihugu gikwiriye gukemurwa hatajemo ukuboka kw’amahanga.
Umubano w’ibihugu byombi warakuze, ndetse Koreya ya Ruguru ifungura Ambasade yayo i Kigali.
Mu Ukwakira 1976, inyandiko z’ibanga za Ambasade ya Amerika zigaragaza ko Habyarimana afatanyije na Ambasade ya Koreya ya Ruguru, bashyizeho Komite yiga ku kongera kwiyunga kwa Koreya zombi. Inama yabereye mu nyubako z’uwari uhagarariye Koreya ya Ruguru mu Rwanda.
Iyo komite yari igizwe n’abajyanama muri MRND, Umuyobozi Mukuru ushinzwe Ububanyi n’Amahanga muri Perezidansi, abo muri Minisiteri y’ububanyi n’amahanga n’abandi.
Iyo nama yabaye buri buke ngo Umunyamabanga Mukuru wa MRND wafatwaga nk’umuntu wa kabiri ukomeye mu butegetsi, ajye mu ruzinduko i Pyongyang.
Iyo komite yashimwe cyane na Djeun Yeung Oun wari ushinzwe ibikorwa muri Ambasade ya Koreya ya Ruguru i Kigali, aho yavuze ko gushyiraho iyo komite bizongera ubushuti n’umubano mu by’ubukungu w’ibihugu byombi.
Nubwo u Rwanda rwakoraga ibishoboka byose ngo rushimishe Koreya ya Ruguru, byakorwaga mu ibanga rikomeye ngo ibihugu bya Amerika n’u Burayi bitabimenya.
Ibanga ryaje kumenyekana!
Mu 1976 intambara y’ubutita yari irimbanyije. Gufatwa n’abanyaburayi cyangwa abanyamerika ucuditse n’ibihugu by’Uburusiya, u Bushinwa n’abakorana nabyo, byari icyaha kitababarirwa.
Ibihugu bya Amerika n’u Burayi biciye muri Ambasade zabyo i Kigali, byaje kuvumbura ko u Rwanda ruri mu bushuti bwihariye na Koreya ya Ruguru.
Ubwo hari hashize iminsi Komite ishyizweho ndetse n’Umunyamabanga wa MRND avuye muri Koreya ya Ruguru, Ambasaderi w’u Bubiligi yahamgaje Minisitiri w’Ububanyi n’Amahanga w’u Rwanda, amusaba ibisobanuro ku mubano wihariye uhari na Koreya ya Ruguru.
Ambasaderi yamubwiye ko ababajwe no kuba u Rwanda ruri kugendera ku icengezamatwara rya Koreya ya Ruguru no guhengamira ku ruhande rumwe, avuga ko u Rwanda rukwiye kumenya neza inshuti z’u Burayi n’umwanzi wabwo.
Wikileaks igaragaza ko Minisitiri w’Ububanyi n’Amahanga w’u Rwanda yatunguwe, aryoshyaryoshya u Bubiligi, avuga ko umubano uri hagati y’u Rwanda na Koreya udakanganye.
Yavuze ko u Rwanda rushyigikiye kongera kwihuza kwa Koreya zombi, gusa yemera ko kuba barashinze komite yiga kuri icyo kibazo ntibazanemo Koreya y’Epfo kandi nayo biyireba, ari amakosa asabira imbabazi.
Yijeje u Bubiligi ko umubano w’u Rwanda n’icyo gihugu ndetse n’ibindi bihugu by’i Burayi na Amerika utazangizwa n’iryo shyirwaho rya Komite kuko icyerecyezo cy’ububanyi n’amahanga bw’u Rwanda bakizi neza.
Ambasaderi w’u Bubiligi yavuze ko yifuza kubona inyandiko z’ibyo Umunyamabanga Mukuru wa MRND yavugiye muri Koreya ya Ruguru, kugira ngo bemeze koko niba nta kindi cyihishe inyuma y’uwo mubano udasanzwe.
Habyarimana yasuye Koreya ya Ruguru ahasiga amacumu, ahabwa umudari
Ibihugu by’u Burayi na Amerika bimaze kwihanangiriza u Rwanda, rwagabanyije amarere ariko rukomeza kubana na Koreya ya Ruguru kuko yarufashaga muri byinshi.
Tariki 7 Kamena 1978, Habyarimana yahagurutse i Kigali agiye mu ruzinduko rw’iminsi icumi muri Koreya ya Ruguru no mu Bushinwa.
Yahagurutse ku kibuga cy’indege i Kanombe aherekejwe n’abantu 70, bagenda mu ndege yatanzwe n’u Bushinwa ya Boeing 107.
Uretse kuba uruzinduko rw’iminsi icumi rudasanzwe ku mukuru w’igihugu, bwari n’ubwa mbere Habyarimana agiye hanze aherekejwe n’abantu bangana gutyo, nkuko inyandiko za Ambasade ya Amerika zibigaragaza.
Habyarimana yakiriwe neza muri Koreya ya Ruguru no mu Bushinwa. I Pyongyang yakiriwe n’indirimbo za MRND zaririmbwe mu Kinyarwanda n’abana bo muri Koreya ya Ruguru.
Bivugwa ko Habyarimana yasigiye Perezida Kim Il-Sung amacumu nk’ikimenyetso cy’umubano mwiza, na we agororerwa umudari uzwi nka Order of the National Flag. Amacumu Habyarimana yatanze ari mu nzu ndangamurage yiswe International Friendship Exhibition, irimo impano Kim Il-Sung na Kim Jong-il bagiye bahabwa n’abanyamahanga.
Nyuma y’iminsi icumi, tariki 17 Kamena 1978, Habyarimana n’abo bari bajyanye bagarutse mu Rwanda.
Ageze ku kibuga cy’indege, yavuze ukuntu yashimishijwe n’umuhate w’Abashinwa n’Abanya-Koreya n’uburyo bamwijeje inkunga itubutse bazaha u Rwanda.
Icyo gihe Koreya ya Ruguru yavuze ko igiye kwihutisha umushinga wo kubaka ingoro y’urubyiruko no guhinga umuceri kuri hegitari 200 mu Rwanda.
Banatanze inkunga ijyanye n’imodoka zirekura amajwi n’amashusho zigenewe urubyiruko ndetse n’iz’Ikigo cy’amatangazo ya Leta, Orinfor.
Mu 1979, Koreya ya Ruguru yahaye u Rwanda ibijyanye n’intwaro za gisirikare imbunda zo mu bwoko bwa Howitzers, n’imbunda nini zishobora guhangana n’ibitero byo mu kirere.
Uwo mwaka kandi Koreya yemeye gufasha u Rwanda mu mishinga irimo uwo kubaka ikigo cy’amashuri cyakira abanyeshuri 400, kubaka ibitaro n’uruganda rw’ibireti.
Umubano w’u Rwanda na Koreya ya Ruguru warakomeje kugeza mu 1994 muri Jenoside yakorewe Abatutsi.
Nyuma yo guhagarika Jenoside, umubano w’u Rwanda na Koreya ya Ruguru wabaye nk’ukonje uretse ko n’ijambo rya Koreya ya Ruguru mu ruhando mpuzamahanga ryasaga nk’aho ntaryo, kandi intambara y’ubutita yatumaga ibihugu byiremamo udutsiko nayo yari yarahosheje.
Tariki 18 Kanama 2010, Kim Jong Il wayoboraga Koreya yoherereje ubutumwa bw’ishimwe Perezida Paul Kagame amushimira kuba yongeye gutorerwa manda ya kabiri ku majwi 93 %.
Ibiro Ntaramakuru bya Koreya, Korea News Services (KNS) byatangaje ko Kim yifurije ishya n’ihirwe Perezida Kagame ndetse ko yizeye iterambere ry’umubano w’ibihugu byombi.
Guhera mu 1994, nta mubano ushingiye kuri za ambasade ibihugu byombi bifite.
",https://m.igihe.com/umuco/amateka/article/imvano-y-igitutu-cy-u-burayi-na-amerika-ku-rwanda-ubwo-habyarimana-yacudikaga,Culture
Bamurangirwa agiye gusohora ibitabo bibiri birimo igikebura abanyafurika abategereje amakiriro mu mahanga,"Bamurangirwa Patricia, Umunyarwandakazi uba mu mahanga, agiye gusohora ibitabo bibiri birimo icyo yise “Africanism” gikangurira urubyiruko gukunda Afurika no kwigirira icyizere.
Bamurangirwa Patricia, Umunyarwandakazi uba mu mahanga, agiye gusohora ibitabo bibiri birimo icyo yise “Africanism” gikangurira urubyiruko gukunda Afurika no kwigirira icyizere.
Bamurangirwa w’imyaka 69, amaze kwandika ibitabo bitanu. Bibiri ateganya gusohora birimo icyo yise “Africanism” na “New Rwanda From Hell to Heaven” akazabimurika ku itariki 16 Mutarama uyu mwaka.
Mu kiganiro yagiranye na IGIHE, Bamurangirwa yavuze ko igitabo yise “Africanism” cyangwa “uburwanashyaka muri rusange ku mugabane wa Afurika” yacyanditse kugira ngo akangurire urubyiruko kwikunda no gukunda iby’iwabo.
Yagize ati “Ni igitabo nanditse ari ugukangurira urubyiruko muri rusange, bigirire icyizere, bakunde iwabo, ndetse kandi na bo ubwabo bibuke kwiyubaha, bikunde ko ari beza ku mubiri, bamenye ko ubwenge babufite, ntibagire icyo bakeka cyangwa uwo bakeka wabaruta ku buryo ubwa ari bwo bwose kubera ko ari bo; kandi bamenye ko muri Afurika iwabo ntacyo babuze, bareke kurarikira ahandi hanze y’umugabane wacu.”
Bamurangirwa yavuze kandi ko iki gitabo yacyanditse kugira ngo kiburire urubyiruko rufite imyumvire yo kujya mu bihugu by’abazungu bizeye kuhakirira.
Ati “kubera umubare munini w’urubyiruko muri Afurika bafite iyo myumvire, ari abo nahasanze n’abahansanze, nasanze ntabona ukundi mbwira abana bacu kugira ngo bigarure, biyemere, bakunde aho bari, bamenye ko ari heza kandi ntacyo habuze.”
Indi mpamvu yateye imbaraga Bamurangirwa kwandika iki gitabo ni uko hari abandi bafite imyumvire nk’iyo yarafite mbere y’uko agera bihugu byo hanze y’umugabane wa Afurika, ngo abone ko ibyo yatekerezaga atari byo.
Yavuze ko ibyo benshi bakeka ko mu bihugu by’i Burayi na Amerika haba ubuzima bwiza, baba bibeshya kuko akenshi bajyayo bagakora akazi gasuzuguritse gahari, bahembwa amafaranga y’intica ntikize.
Bamurangirwa avuga ko ubwe azi benshi bagiye bagenda bazi ko bagiye gukira, bikarangira babayeho ubuzima bubi, bakagira isoni zo kugaruka iwabo.
Yavuze ko hari icyizere cy’uko imyumvire ibihugu bya Afurika byasigiwe n’ubukoroni yo kumva ko bikennye kandi ntacyo byakwishoboza, yahinduka ariko mu gihe urubyiruko rubigizemo uruhare.
 Ati “Twebwe nk’abirabura batwumvishije ko iwacu turi abakene natwe turabyakira. Kugira ngo tuzabyigobotore, ni byo bizakunda ariko ni urugendo rurerure ruzatangirwa n’aba bana bacu, abana babyiruka badukundiye n’ubwo bitoroshye twabigeraho.”
 “Inama yanjye ni uko bankundira nkabuhagira ubwo bukoroni bubarimo nkashyiramo ubundi, kuko urugendo ruracyari rurerure. Ntabwo byahita bishoboka ariko intangiriro yo irahari ntabwo twahita tuvuga ngo nta cyizere.”
New Rwanda From Hell to Heaven” cyo yagikomoye ku iterambere yasanze mu Rwanda ubwo yahagarukaga mu mwaka wa 2016, ubwo yari amaze imyaka isaga icumi atahakandagira.
Yavuze ko iterambere ry’u Rwanda ari igihamya ko Afurika yatera imbere ishyize hamwe.
Kumurika ibyo bitabo ku mugaragaro bizaba tariki 16 Mutarama 2020 mu isomero rikuru ry’igihugu ku Kacyiru guhera saa kumi n’imwe.
Nubwo adafite amashuri menshi, ngo ntibimuza kwandika ibitabo kubera ko yegera inzobere muri uyu mwuga zikagenda zimugira inama.
Iduka ’Waterstones’ niryo mu Bwongereza rimufasha gusohora ibitabo rikanabishyira ku isoko.
Mu Rwanda ibitabo bye biboneka mu maduka y’ibitabo, Ikirezi na Caritas, ndetse n’ababishaka bashobora kubisanga kuri interineti. Ibi bitabo bibiri yasohoye bizajya biboneka mu isomero ry’igihugu.
Bamurangirwa amaze kwandika ibitabo bitanu byose biri mu rurimi rw’Icyongereza. Harimo icyo yise “Rwanda Yesterday” avugamo amateka y’u Rwanda, ‘‘Patriotism” kigizwe n’ibisigo biri mu Kinyarwanda no mu Cyogereza yahimbiye Perezida Kagame, icyo yahimbiye Umwami Mutara wa III Rudahigwa, ndetse n’icyo yahimbiye Inkotanyi zambuka, “My Mother’s Dreams” agaragazamo uburyo yapfushije nyina akiri muto agacikiriza amashuri ye kandi inzozi ze zari ukwiga, “New Rwanda From Hell to Heaven” avugamo uburyo u Rwanda rwahindutse nyuma ya Jenoside. Igitabo cya gatanu ni icyo yise “Africanism” twabavwiyeho byinshi.
Amafoto: Munyarugerero Gift
",https://m.igihe.com/umuco/ibitabo/article/bamurangirwa-agiye-gusohora-ibitabo-bibiri-birimo-igikebura-abanyafurika,Culture
