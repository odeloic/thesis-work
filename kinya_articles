Title,Body,Url
Ethiopia yasubitse amatora kubera coronavirus,"Komisiyo ishinzwe amatora muri Ethiopia, yatangaje ko amatora rusange yari ateganyijwe muri Kanama uyu mwaka asubitswe kubera icyorezo cya coronavirus.
Komisiyo ishinzwe amatora muri Ethiopia, yatangaje ko amatora rusange yari ateganyijwe muri Kanama uyu mwaka asubitswe kubera icyorezo cya coronavirus.
Iyo Komisiyo yatangaje ko itariki nshya y’amatora izatangazwa igihe icyorezo cya coronavirus kizaba gicogoye.
Hatangajwe ko ibikorwa byo kwitegura amatora byagiye bigongana n’ingamba zo guhashya coronavirus ku buryo ibikoresho by’amatora bitaraboneka ndetse n’abakorerabushake batahuguwe ku gihe.
Byari biteganyijwe ko abazatora batangira kwiyandikisha mu ntangiriro za Mata, naho amashyaka agatangira kwiyamamaza muri Gicurasi.
Niyo matora ya mbere yari agiye kuba kuva Minisitiri w’Intebe, Abiy Ahmed wanatwaye igihembo cyitiriwe Nobel, agiye ku butegetsi mu 2018.
Nyuma yo kugera ku butegetsi, Abiy yakoze amavugurura atandukanye muri politiki ya Ethiopia.
",https://mobile.igihe.com/amakuru/muri-afurika/article/ethiopia-yasubitse-amatora-kubera-coronavirus
Bwa mbere mu Burundi hagaragaye abarwayi babiri ba Coronavirus,"Minisitiri w’Ubuzima mu Burundi, Ndikumana Thaddée, yatangake ko ku nshuro ya mbere mu gihugu cye hagaragaye abarwayi babiri bafite ubwandu bwa COVID-19 iterwa n’agakoko ka Coronavirus.
Minisitiri w’Ubuzima mu Burundi, Ndikumana Thaddée, yatangake ko ku nshuro ya mbere mu gihugu cye hagaragaye abarwayi babiri bafite ubwandu bwa COVID-19 iterwa n’agakoko ka Coronavirus.
U Burundi nicyo gihugu cyo mu Karere ka Afurika y’Uburasirazuba cyari gisigaye kitarabonekamo umurwayi wa Coronavirus.
Mu kiganiro n’itangazamakuru, Minisitiri w’Ubuzima mu Burundi, Ndikumana, yavuze ko Abarundi babiri basanganywe Coronavirus barimo uw’imyaka 56 n’uwa 42 binjiye mu gihugu bavuye hanze.
Yagize ati “Ibitaro byo mu Giteranyi byakiriye abantu batatu baje bava muri Tanzania. Muri Buremec naho bari abantu babiri. Ibipimo byerekanye ko abo batatu baje bava muri Tanzania nta Coronavirus barwaye. Mu bitaro bya Buremec hari abantu babiri bagiye kuhivuriza, uwa mbere ni Umurundi w’imyaka 56 uba i Bujumbura akaba yari yatashye avuye mu Rwanda. Undi na we afite imyaka 42 uba i Bujumbura akaba yaherukaga i Dubai anyuze mu Rwanda.""
MinisitiriNdikumana yasabye Abarundi kwitwararika isuku no kutegerana mu rwego rwo kwirinda ikwirakwira rya Coronavirus.
Mu minsi ishize Tanzania yatangaje ko umwe mu barwayi babonetse ku butaka bwayo ari umushoferi wanyuze mu mu Burundi ariko Minisiteri y’Ubuzima mu Burundi yahise itangaza ko iperereza ku makuru y’uko uyu murwayi yari aturutse muri icyo gihugu, iyagendera kure.
Abarwayi basanganywe Coronavirus bari bagiye kwivuza bafite ibimenyetso bya Coronavirus, birimo inkorora. Abo bahise bajyanwa mu Bitaro byitiriwe Igikomangoma Louis Rwagasore ahateganyijwe kwita ku barwayi ba Coronavirus.
Kuri ubu abarwayi nta kibazo gikomeye bafite. U Burundi bwari bwatangaje ku wa 28 Werurwe 2020 ko bwari bwasuzumye abantu bane ariko bose basanga ari bazima.
U Burundi bwahagaritse ingendo z’indege mu byumweru bibiri ndetse bunafunga imipaka mu gukumira urujya n’uruza rw’abantu bashobora kubwinjizamo Coronavirus.
Umuryango uharanira Uburenganzira bwa Muntu Human Rights Watch uheruka kugaragaza impungenge utewe no kuba mu Burundi hashobora kuba hadatangwa amakuru mpamo kuri Coronavirus, uvuga ko abayobozi gushyira ubuzima bw’abaturage mu kaga.
HRW ivuga ko mu 2019, u Burundi bwanze gutangaza ko Malaria yabwibasiye mu gihe habonetse abantu miliyoni 8,5 bayirwaye mu gihugu gifite miliyoni 11,5 ikica abantu barenga 3,000.
Coronavirus yagaragaye mu Burundi mu gihe muri Gicurasi hitegurwa amatora rusange y’Umukuru w’Igihugu y’ugomba gusimbura Perezida Pierre Nkurunziza ku butegetsi.
#COVID19: Le Ministre de la Santé, Dr Thaddée Ndikumana déclare que deux (2) personnes qui étaient en isolement à l’hôtel Bumerec ont été testés positifs. Le Ministre rappelle les mesures d’hygiène et de distanciation sociale pour éviter la propagation et la contamination. pic.twitter.com/AuppNIC7gc
— Burundi Government (@BurundiGov) March 31, 2020
",https://mobile.igihe.com/amakuru/muri-afurika/article/bwa-mbere-mu-burundi-hagaragaye-abarwayi-babiri-ba-coronavirus
Hari ingo zituje n’izatokombeye-Pst Rutayisire yavuze ku isomo ryo ‘kuguma mu rugo’ ku bashakanye,"Iminsi 10 iruzuye hatanzwe ibwiriza ryo kuguma mu rugo mu gihe cy’ibyumweru bibiri mu kwirinda ikwirakwira rya COVID-19 iterwa na Coronavirus.
Iminsi 10 iruzuye hatanzwe ibwiriza ryo kuguma mu rugo mu gihe cy’ibyumweru bibiri mu kwirinda ikwirakwira rya COVID-19 iterwa na Coronavirus.
Ni icyemezo gifatwa nk’izingiro ryo guhangana na Coronavirus yugarije Isi; kuri bamwe ni umuti usharira ariko nanone ugakiza.
Mu mwanya wo kuguma mu rugo hari aho usanga abakibyiruka bahugiye kuri za filime z’uruhererekane, abasoma ibitabo n’abakora ubushakashatsi butandukanye.
Abashakanye na bo bari kumwe isegonda ku rindi, ni ibihe bishobora kurambirana cyangwa bikanyaruka bitewe n’imibanire yabo. Hari abasubiye mu bihe by’ukwezi kwa buki, hari abandi bashaririwe.
Vuba aha abakoresha imbuga nkoranyambaga babonye Umutaliyani wafashwe na Polisi yavuye mu rugo, agasubiza ko ‘‘Aho kwicwa n’umugore wanjye nicwe na Coronavirus.’’ Ni rumwe mu ngero zerekana ko hari abashegeshwe no kuguma mu rugo.
Pst Dr Antoine Rutayisire uzwi mu nyigisho zubaka umuryango yabwiye IGIHE ko usanga no mu Rwanda hari abashakanye bagiriye umugisha mu kuguma mu rugo, abandi bagasharirirwa.
Yagize ati ‘‘Telefoni nakira hari abavuga ko ubu baruhutse, bicaranye n’ababo, bagafasha abana gusubira mu masomo, bakabona umwanya wo gusenga n’ibindi. Hari abo byabereye ikizamini, babuze icyo bakora, uwo si bibi cyane.’’
‘‘Abandi byabaye umuriro utazima. Hari ingo zatokombeye, hari abantu neza insinga zakoranye. Umugore arakubwira ati ‘umugabo uri hano yanshobeye ntavuga’, iyo abumbuye umunwa aravuga nabi, byadushobeye.’’
Yavuze ko muri iki gihe hari abinangira batagirwa inama; hari uwo yasabye kubaza mugenzi we inyungu yo kuba mu muriro utazima mu byumweru bibiri akamubwira ko ‘‘Ibyo ubaza pasiteri uribeshya kuko ndi mukuru nta muntu wangira inama.’’
 	 Yagereranyije Guma mu rugo n’Umwiherero 
Pasiteri Rutayisire yagaragaje ko kuguma mu rugo bikwiye kugira ingamba nshya bisiga. Kuri we si ubwa mbere abisabwe ariko isomo yakuyemo ni uko yize gutuza muri icyo gihe.
Ati “Hari abantu babifata nabi, ko bafungiye mu rugo, nkababwira nti ‘ntidufunze’, turi mu mwiherero. Iyo ubifashe neza bikorohera kubibamo, kwicara mu rugo nkavuga nti simfunze ahubwo ndi mu mwiherero kuko iyo uwugiyemo hari ibintu uba ugiye kwiga no gukora, wazarangira ukajya kubishyira mu bikorwa.’’
Mu gihe abenshi bari mu ngo, bari kumwe n’imiryango yabo, babonye umwanya wo kuganira no gucoca ibitagenda neza, gufasha abana mu masomo no gusenga ku babyizereramo.
Ati ‘‘Kuguma mu rugo ni inyungu z’ubuzima bwanjye kuko nirinda nkarinda n’abandi. Ni umwanya wo gufata ikibi ukagihindura umwanya wo kunezerwamo.’’
 	Inyungu ya Guma mu rugo ku muryango
Kuva hambere Imana yabaga mu rugo, ababandwaga niho babikoreraga ndetse niho hari intango yo guterekera.
Rutayisire agaragaza ko nubwo atasaba abantu kubisubiramo ariko bikwiye ko bagarura iryo hame ryo kugira Imana mu ngo.
Ati “Ubu twabonye umwanya wo gusengana no kugarura Imana mu rugo. Umugisha urimo ni uko Umuyisilamu ntakijya ku musigiti, umukirisitu na we ntajya ku rusengero, bose bari gusengera mu rugo.’’
Inyungu ya kabiri asanga iri muri gahunda ya ‘Guma mu rugo’ ishingiye ku kubaka urugo rwiza rurimo ubusabane hagati y’ababyeyi n’abana babo. Ati “Ubu abenshi bari kumwe, bafite umwanya wo kuganira kandi bari kumwe.’’
Pasiteri Rutayisire yavuze ko ku bashaka guhinduka, hari isomo bakura muri ibi bihe.
Ati “Ababibonyemo icyiza bazajya babikumbura, gusa bashobora no kubibona ntibafate umwanya nk’uwo gushyiraho igihe cyo kuganira. Hari abazabibona nk’ibisanzwe. Abarambiwe bameze nk’abari mu kizamini kitoroshye, ndizera ko icyumweru cya kabiri bashobora kureba uko bakibyaza umusaruro. Abo babyebereye umuriro utazima na bo bashobora gukuramo amasomo nubwo bigoye. Ikizavamo kizaterwa n’abari mu rugo n’imitekerereze yabo.’’
Minisiteri y’Uburinganire n’Iterambere ry’Umuryango iheruka gusaba abashakanye kwirinda ihohoterwa rikorerwa mu ngo no kuzirikana kuboneza urubyaro.
Rev. Rutayisire avuga ko “Ibyo dukora [mu guhangana n’ihohoterwa] ni ubutabazi ariko ubwirinzi bukwiye kuba kwigisha umwana ukiri muto uko umugabo cyangwa umugore ateye no kumenya kumutega amatwi.’’
Mu kwirinda inda z’indahekana, yavuze ko mu byo bigisha abagiye gushyingirwa harimo no kumenya urubyaro rwabo.
Ati “Kubyara si itegeko ni umugisha. Ikibazo ni uko itondaguranshinga ry’umugisha riba mu ntegeko, iyo umuntu akubwiye ngo ‘urye uhage’, ntaba agutegetse guhaga ahubwo aba aguhaye umugisha wo guhaga. Iyo akubwiye ngo ‘ntujye hariya’, biri mu ntegeko kimwe na ‘urye uhage’. Abantu babisomye nabi bibwira ko Imana yategetse abantu ngo ‘mubyare mwororoke mwuzure Isi’ kandi yaratanze umugisha wo kubyara. Biratandukanye. Itegeko uraryumvira ariko umugisha uwufata mu kigero wowe wagennye.’’
Pasiteri Rutayisire yavuze ko abakozi b’Imana bakwiye guhozaho mu guha abayoboke urugero rw’amabwiriza yo guhangana na Coronavirus.
Ati ‘‘Kuguma mu rugo ni inyungu zacu, ni n’ibwiriza rya Leta kuko biyifasha gukomeza kureba abanduye. Nituguma mu rugo, Leta izadukubitira Coronavirus, dusubire mu buzima busanzwe vuba.’’
Abakirisitu bahawe ubutumwa bwo kurushaho kwegerana n’Imana no kwisuzuma bakazava muri ibi bihe bameze neza, bafite imbaraga nshya.
Minisiteri y’Ubuzima igaragaza ko abantu 70 banduye Coronavirus mu Rwanda. Abaturarwanda basabwa kuguma mu rugo mu gukumira ko iki cyorezo cyakwirakwira mu gihugu.
Pasiteri Rutayisire yakomeje gufasha abayoboke b’Itorero Angilikani mu masengesho y’iminsi 40
Video: Mushimiyimana Azeem
",https://mobile.igihe.com/amakuru/u-rwanda/article/hari-ingo-zituje-n-izatokombeye-pst-rutayisire-yavuze-ku-isomo-ryo-kuguma-mu
Umuganga wakoraga muri CHUK yasanzwe mu icumbi yapfuye,"Urwego rw’Igihugu rushinzwe Ubugenzacyaha (RIB), rwatangiye iperereza ngo hamenyekanye icyaba cyarishe Dr Joel Kambale Ketha, wakoraga mu bitaro bya Kaminuza bya Kigali (CHUK) biherereye mu Mujyi wa Kigali.
Urwego rw’Igihugu rushinzwe Ubugenzacyaha (RIB), rwatangiye iperereza ngo hamenyekanye icyaba cyarishe Dr Joel Kambale Ketha, wakoraga mu bitaro bya Kaminuza bya Kigali (CHUK) biherereye mu Mujyi wa Kigali.
Amakuru avuga ko Dr Kampale wari afite ubwenegihugu bwo muri Repubulika Iharanira Demokarasi ya Congo, yasanzwe mu cyumba aho yari yaraye izamu muri ibi bitaro yitabye Imana.
Dr Theobald Hategekimana, umuyobozi w’ibitaro bya Kaminuza bya Kigali (CHUK), yavuze ko ku wa Gatandatu aribwo uyu mugabo yitabye Imana, ariko ibindi bisobanuro byatangwa n’inzego zishinzwe umutekano.
Umuvugizi wa RIB, Marie Michelle Umuhoza, yemereye IGIHE ko koko uyu mugabo yitabye Imana, ariko batangiye iperereza ibindi bizatangazwa nyuma.
Yagize ati “Nibyo amakuru RIB yarayamenye kandi yatangiye iperereza riracyakorwa ntabwo rirarangira. Turashaka kumenya icyaba cyarateye urupfu rwe.”
Amakuru agaragaza ko Dr Kambale yari inzobere mu bijyanye no gutera ikinya.
Umurambo wa nyakwigendera wagiye gusuzumwa kugira ngo hamenyekane icyamuhitanye.
",https://mobile.igihe.com/amakuru/article/umuganga-wakoraga-muri-chuk-yasanzwe-mu-icumbi-yapfuye
U Rwanda rwamenyesheje Uganda na Kenya ko u Burundi bwakumiriye amakamyo ava mu Rwanda,"Guverinoma y’u Rwanda yamenyesheje ibihugu bya Uganda na Kenya ko u Burundi bwafashe umwanzuro wo kubuza amakamyo atwaye ibicuruzwa avuye mu Rwanda kwinjira muri icyo gihugu.
Guverinoma y’u Rwanda yamenyesheje ibihugu bya Uganda na Kenya ko u Burundi bwafashe umwanzuro wo kubuza amakamyo atwaye ibicuruzwa avuye mu Rwanda kwinjira muri icyo gihugu.
Ubusanzwe amakamyo yose atwaye imizigo avuye ku cyambu cya Mombasa, anyura muri Uganda no mu Rwanda mbere yo kugera mu Burundi.
Ubuyobozi bw’u Burundi buherutse gufata umwanzuro wo kwangira ayo makamyo kwinjira mu gihugu, biteza umuvundo ku mipaka.
Ni umwanzuro utarishimwe n’abacuruzi kuko uhabanye n’ibyo ibihugu bigize Umuryango wa Afurika y’Iburasirazuba (EAC) biherutse kwemeranya byo koroshya urujya n’uruza rw’ibicuruzwa muri ibi bihe byo kwirinda COVID-19.
Abaminisitiri b’ubuzima mu bihugu bigize Umuryango wa Afurika y’Iburasirazuba (EAC) n’abashinzwe ibikorwa by’uwo Muryango, bemeje ko ibihugu binyamuryango byorohereza amakamyo n’imodoka zitwaye ibicuruzwa, ndetse bigashyiraho uburyo bwo gusuzuma ababitwaye ku mipaka yabyo.
Minisiteri y’Ububanyi n’Amahanga y’u Rwanda yandikiye Kenya na Uganda, ibimenyesha ko amakamyo yari yerekeje i Burundi yangiwe kwinjira.
Mu ibaruwa u Rwanda rwanditse IGIHE yabonye rwagize ruti “Guverinoma y’u Burundi ntikiri kwemerera amakamyo atwaye imizigo kwinjira aturutse mu Rwanda hirengagijwe imyanzuro y’abaminisitiri ba EAC.”
“Kubera ko u Burundi bwafunze imipaka yabwo yose ku makamyo atwaye ibicuruzwa avuye mu Rwanda, Guverinoma y’u Rwanda ntabwo izongera kwemera ko amakamyo ajyanye imizigo mu Burundi aca ku butaka bwarwo.”
Guhera mu cyumweru gishize, amakamyo yari atwaye ibicuruzwa bigiye mu Burundi yaheze ku butaka butagira nyirabwo hagati y’u Rwanda n’u Burundi.
Ibaruwa ya Guverinoma y’u Rwanda, igaragaza ko kugeza kuwa 30 Werurwe, hari amakamyo 23 yari yarabuze uko yinjira mu Burundi aciye mu Rwanda.
Abashoferi na ba nyiri amakamyo bagerageje bashaka uko ikibazo cyabo cyakemuka ariko Leta y’u Burundi ikinangira.
Tariki 28 Werurwe, amakamyo atatu yari ajyanye ibicuruzwa mu Burundi abinyujije ku mupaka wa Nemba mu Karere ka Bugesera yangijwe kwinjira mu Burundi, abiri muri yo arapakururwa ibicuruzwa bipakirwa mu makamyo yo mu Burundi, naho indi imwe yo byageze kuri uyu wa Kabiri tariki 31 Werurwe itaremererwa kwinjira mu Burundi.
Kuwa Gatanu ushize, ku mupaka wa Ruhwa naho andi makamyo abiri yari yangiwe kwinjira.
Ku mupaka w’Akanyaru, hari andi makamyo yari aparitse ku ruhande rw’u Rwanda, ba nyirayo bari kugerageza kuganira n’ubuyobozi bw’u Burundi kugira ngo yinjire.
Kubera icyo kibazo, amakamyo umunani yaganaga i Burundi yari aparitse mu gace katagira nyirako ahazwi nka Mirama Hills, ku mupaka w’u Rwanda na Uganda tariki 29 Werurwe .
U Rwanda kandi kuri uyu wa Kabiri rwemereye abarundi batandatu kugaruka mu gihugu, nyuma y’uko Guverinoma yabo ibangiye kwinjira.
Nkuko byatangajwe n’abashinzwe abinjira n’abasohoka, abo barundi bangiwe kwinjira mu gihugu cyabo tariki 27 Werurwe.
Umwe mu bashinzwe abinjira n’abasohoka yagize ati “Bari baheze mu gace katagira nyirako ku ruhande rw’u Burundi, nta biribwa, ntaho kwikinga bategereje ko abayobozi b’iwabo babemerera kwinjira.”
Abo barundi barimo umuryango w’abantu batanu, umwe yari yaraje kwivuza kanseri mu Rwanda n’undi mugabo wageze mu Rwanda avuye muri Kenya tariki 25 Werurwe 2020.
Tharcienne Hashazinka yari amaze amezi menshi aba mu Rwanda, arwaje umuhungu we waje kwivuza kanseri ku bitaro bya Butaro.
We n’abandi bo mu muryango we bamufashaga kwita ku muhungu we, bari bamaze iminsi itanu baraheze mu gace katagira nyirako ku mupaka, uburyo bwose bwifashishijwe n’umugabo wa Hashazinka ngo binjire mu gihugu cyabo ntacyo bwatanze.
Umwe mu bashinze abinjira n’abasohoka ku ruhande rw’u Rwanda, yavuze ko u Rwanda rwabakiriye, rukabashyira mu kato rubitaho muri amwe mu macumbi ya Kaminuza y’u Rwanda mu Karere ka Huye.
Impamvu bashyizwe mu kato, ni uko aho bari bari ku butaka butagira nyirabwo ku mupaka, bagiye bahura n’abantu batandukanye ku buryo nta wakwizera ko batahuye n’abanduye Coronavirus.
Icyemezo cy’u Burundi cyo kwangira abaturage bacyo kwinjira iwabo nabyo bihabanye n’imyanzuro yafashwe n’abaminisitiri ba EAC mu cyumweru gishize.
Mu byemejwe harimo kuba ibihugu byarasabwe kumenyesha Ambasade gufasha abaturage babyo baba baragizweho ingaruka n’ifungwa ry’imipaka, kubafasha kugera aho bari bagiye muri EAC n’ibindi.
",https://mobile.igihe.com/amakuru/article/u-rwanda-rwamenyesheje-uganda-na-kenya-ko-u-burundi-bwakumiriye-amakamyo-ava-mu
"Abarwayi batanu basanganywe Coronavirus, umubare w’abanduye mu Rwanda uba 75","Minisiteri y’Ubuzima yatangaje ko kuri uyu wa Kabiri, tariki 31 Werurwe 2020, hagaragaye abandi bantu batanu barwaye Coronavirus, bikaba byatumye umubare w’abarwaye mu Rwanda ugera kuri 75.
Minisiteri y’Ubuzima yatangaje ko kuri uyu wa Kabiri, tariki 31 Werurwe 2020, hagaragaye abandi bantu batanu barwaye Coronavirus, bikaba byatumye umubare w’abarwaye mu Rwanda ugera kuri 75.
Itangazo rya Minisante rigaragaza ko abasanganywe ubwandu biganjemo abavuye hanze y’u Rwanda bageze mu gihugu bagahita bashyirwa mu kato.
Minisiteri y’Ubuzima itangaza ko “Abarwayi bose barimo kuvurirwa ahantu habugenewe kandi barimo koroherwa. Abenshi muri bo ubu nta bimenyetso bya Coronavirus bagaragaza. Nta n’umwe urembye. Hanashakishijwe abantu bose bahuye nabo kugira ngo basuzumwe ndetse bitabweho n’inzego z’ubuzima.’’
Minisante yasabye ubufatanye bwa buri muturarwanda mu gukumira iki cyorezo. Abantu bose bageze mu Rwanda bazashyirwa mu kato k’iminsi 14 guhera igihe bahagereye
Umurwayi wa mbere wa COVID-19 iterwa n’agakoko ka Coronavirus yabonetse mu Rwanda ku wa 14 Werurwe 2020, ni Umuhinde ukorera rimwe mu mashami y’Umuryango w’Abibumbye mu Rwanda.
COVID-19 yemejwe nk’icyorezo cyibasiye Isi yose ku wa 11 Werurwe 2020. Kuva mu Ukuboza 2019, abamaze kucyandura ni 837 021, abagera ku 41 245 bahitanywe na cyo mu gihe 176 040 bagikize.
Abanyarwanda bose basabwe gukomeza kwitwararika, ndetse ingamba zashyizweho zikomeje kubahirizwa zirimo ko ibikorwa by’ubucuruzi bitari iby’ibanze bifunzwe, ingendo zihuza imijyi n’uturere byahagaritswe n’ingendo zitari ngombwa no kuva mu ngo nta mpamvu zihutirwa birabujijwe.
Ibimenyetso bya Coronavirus birimo kugira umuriro, ibicurane, umunaniro n’inkorora ijyana no kubabara mu mihogo, guhumeka nabi bishobora no kugera aho itera umusonga no kubuza impyiko gukora bishobora gutera urupfu. Iyi ndwara ishobora kwandura binyuze mu gukora ku muntu uyirwaye, cyane cyane mu kuramukanya abantu bahana ibiganza.
Umuntu ugaragaza ibimenyetso asabwa guhamagara ku 114, cyangwa akohereza ubutumwa bwa WhatsApp kuri +250788202080 cyangwa akitabaza umujyanama w’ubuzima umwegereye.
",https://mobile.igihe.com/ubuzima/coronavirus/article/abarwayi-batanu-basanganywe-coronavirus-umubare-w-abanduye-mu-rwanda-uba-75
Hagiye gufatwa umwanzuro wa nyuma kuri CHOGM yitezwe mu Rwanda muri Kamena,"Ubunyamabanga bw’Umuryango w’Ibihugu bikoresha Icyongereza ‘Commonwealth’, bwatangaje ko icyemezo ku Nama y’Abakuru b’ibihugu na za guverinoma, izabera mu Rwanda kizafatwa vuba.
Ubunyamabanga bw’Umuryango w’Ibihugu bikoresha Icyongereza ‘Commonwealth’, bwatangaje ko icyemezo ku Nama y’Abakuru b’ibihugu na za guverinoma, izabera mu Rwanda kizafatwa vuba.
Ubuyobozi bw’Ikigo gishinzwe kumenyekanisha Ubukerarugendo bushingiye ku Nama, RCB, buherutse gutangaza ko kubera Coronavirus, zimwe mu nama zari kubera mu Rwanda zimuwe, ubu harimo gushakishwa amatariki mashya zaberaho bitewe n’aho icyorezo kigana.
Umuyobozi Mukuru wa RCB, Nelly Mukazayire, yavuze ko “Nk’uko bigaragara hose, iki cyorezo cyagiye gituma hari ibihinduka, ndetse muri urwo rwego rwacu, ubu hari inama zigeze kuri 20 zimuwe, zikaba zitarasubitswe burundu ahubwo zarimuwe, tukaba turimo tuvugana n’ababishinzwe, abazikurikirana, kugira ngo turebe aho zazashyirwa.”
Ibi byatumye benshi bibaza niba inama ya CHOGM, igomba kubera mu Rwanda, na yo izaba mu gihe icyorezo cya Coronavirus gikomeje kuzahaza byinshi mu bihugu bigize Commonwealth n’ibindi.
Ubunyamabanga bwa Commonwealth, kuri uyu wa Kabiri bwanditse kuri Twitter ko bufatanyije na Guverinoma y’u Rwanda, barimo gushaka uburyo butekanye bushobora gutuma abayobozi bungurana ibitekerezo ndetse bagakemura ibibazo byihutirwa.
Bwakomeje buvuga ko “Icyemezo ku bijyanye n’inama y’abakuru b’ibihugu na za guverinoma bikoresha ururimi rw’Icyongereza (CHOGM 2020), iteganyijwe kubera mu Rwanda muri Kamena, gitegerejwe vuba.”
Umuyobozi Mukuru w’Ikigo cy’Iterambere (RDB), Clare Akamanzi, aherutse kuvuga ko u Rwanda rwizeye ko inama ya CHOGM, itazabangamirwa n’icyorezo cya Coronavirus gikomeje guhungabanya ibikorwa bitandukanye hirya no hino.
Yagize ati “Aho Guverinoma y’u Rwanda ihagaze ni ugukomeza kwitegura CHOGM, kandi turizera ko mu gihe CHOGM izabamo Coronavirus itazaba ikiri icyorezo nk’uko iri uyu munsi. Ariko turakomeza kubikurikiranira hafi, kandi twizeye ko kugeza hagati muri Mata tuzaba tubona neza icyerekezo iki cyorezo kimaze gufata ku rwego mpuzamahanga. Dukomeje kubikurikirana ariko tunakomeza imyiteguro yose ya CHOGM.”
Byitezwe ko ibikorwa bikomeye bya CHOGM bizabera muri Kigali Convention Centre na Intare Conference Arena i Rusororo, ariko izindi nama zizabera muri Kigali Conference and Exhibition Village hazwi nka Camp Kigali, Kigali Serena Hotel na Ubumwe Grande Hotel.
Inama ya CHOGM biteganyijwe ko izabera mu Rwanda muri Kamena 2020, hagati ya tariki 22-27, yitezwemo amasezerano y’ubucuruzi ya miliyoni $700.
Aya masezerano arimo ayo mu rwego rw’ubwubatsi, ibijyanye n’imikino n’imyidagaduro n’ibindi.
CHOGM ni inama yitabirwa n’abantu bari hagati ya 5000 na 8000. Kuyakira bisaba ko igihugu cyerekana ubushake hakabaho kureba ko igihugu gifite ubushobozi. Mu kureba ubwo bushobozi harebwa ibintu bitandukanye, birimo aho inama izakirirwa, indege zigana aho hantu, uko bantu babona Visa, umutekano, imiyoborere n’ibindi.
Inama ya CHOGM izaba igizwe n’ibiganiro bitandukanye birimo ibireba urubyiruko, abikorera, abagore, imiryango itari iya leta n’iby’abakuru b’ibihugu na za Guverinoma.
",https://mobile.igihe.com/amakuru/u-rwanda/article/hagiye-gufatwa-umwanzuro-wa-nyuma-kuri-chogm-yitezwe-mu-rwanda-muri-kamena
U Rwanda mu bihugu bigiye kugeragerezwamo umuti wongerera umwuka abanduye Coronavirus ,"Ubuyobozi bw’Ikigo gishinzwe kugenzura Ibiribwa n’Imiti mu Rwanda, Rwanda FDA, bwatangaje ko bwakiriye ubusabe bw’ikigo LEAF Pharmaceuticals cyo muri Leta Zunze Ubumwe za Amerika ariko kinafite ibiro mu Rwanda, gishaka gutangira ubushakashatsi ku muti wongera umwuka mu mubiri w’uwanduye Coronavirus.
Ubuyobozi bw’Ikigo gishinzwe kugenzura Ibiribwa n’Imiti mu Rwanda, Rwanda FDA, bwatangaje ko bwakiriye ubusabe bw’ikigo LEAF Pharmaceuticals cyo muri Leta Zunze Ubumwe za Amerika ariko kinafite ibiro mu Rwanda, gishaka gutangira ubushakashatsi ku muti wongera umwuka mu mubiri w’uwanduye Coronavirus.
Ni umuti ushobora gufasha mu kongera umwuka mu bice by’umubiri (tissus), aho kwiringira imashini gusa zabigenewe (intensive care unit (ICU) ventilators).
Amakuru agaragaza ko kubera uburyo iki cyorezo cya Coronavirus gituma abantu bakenera umwuka, izi mashini nazo zahise zihenda ku buryo hari izavuye ku $27,000 zikagera ku $96,000, nk’uko bitangazwa na BBC.
Umuyobozi wa LEAF Pharmaceuticals, Dr Clet Niyikiza yabwiye Televiziyo Rwanda kuri iki Cyumweru ko magingo aya ikigo cye kiri muri 17 biri gushaka umuti n’urukingo bya Coronavirus muri Leta Zunze Ubumwe za Amerika.
Iki gihugu kirahangayitse kuko ubu gifite abarwayi barenga ibihumbi 142 banduye Coronavirus, mu gihe abo imaze guhitana bagera hafi ku 2500.
Mu cyumweru gishize Perezida Trump yasinye itegeko risaba ibigo bikora ibikoresho byo mu nganda gukora nk’aho igihugu kiri mu ntambara, bigakora ibikoresho byo “guhangana n’umwanzi tutabonesha amaso.”
Itegeko rya Trump ryatumye nka bimwe mu bice by’uruganda rw’imodoka rwa General Motors bitangira gukorerwamo ibyuma byongera umwuka, bigenewe Leta Zunze Ubumwe za Amerika n’ibindi bice by’Isi.
Ibigo birimo Leaf Pharmaceuticals byemerewe gukora imiti n’inkingo harebwa ku miti imaze igihe ku isoko nka Hydroxychloroquine ikoreshwa mu kuvura malaria kuva mu 1955 na Azithromycin yica udukoko dutera indwara mu mubiri kuva mu 1988.
Dr Niyikiza ati “Hari n’itsinda ririmo kureba ku miti mishya ririmo n’ikigo cyanjye, aho turimo gukora umuti wafasha abarwayi kubona umwuka (Oxygène) uhagije. Nk’uko mubizi, umubare munini utuma aba barwayi bapfa hirya no hino ku Isi ni uko iyi virus yangiza cyane ibihaha, ku buryo umurwayi atabasha kubona umwuka uhagije.”
“Rero uyu muti twizera ko uzafasha cyane, ku buryo wakwifashishwa mu gihe mudafite imashini zongera umwuka. Ni ibintu bigenze neza uyu muti wacu watangira kugeragezwa ku bantu mu byumweru bitarenze bitatu, ku buryo twazareba uko bigenda, ugenewe abantu barembye cyane hagamijwe kubagarurira ubuzima.”
Kugeza ubu kandi hari imiti isaga 100 mishya irimo kugeragezwa, ku buryo Dr Niyikiza yizera ko umuti n’urukingo bya Coronavirus bizaboneka kandi ""mbere y’uko uyu mwaka ushira.""
Ububushakashatsi buzagera mu Rwanda
Umuyobozi Mukuru wa Rwanda FDA, Dr Karangwa Charles, yabwiye IGIHE ko LEAF Pharmaceuticals yamaze gusaba uburenganzira bwo gukorera ubu bushakashatsi mu Rwanda, harebwa uburyo uwo muti ukora.
Yagize ati “Turacyaganira, hari ibyangombwa [bisabwa] kugira ngo batangire, hari ibikenerwa tukiganiraho, mu minsi mike rwose, hari ibikeneye gusobanurwa kugira ngo bimenyekane uburyo bizakorwa, kuko ntabwo wakwemera ko umuntu wese apfa gukora ku bantu, hari inzira zikurikizwa ziba ziriho, nibyo tukiganiraho, ariko ndumva biri mu nzira yo gusozwa.”
Yavuze ko uyu muti uzunganira abanduye kimwe n’abafite izindi ndwara zitera kugira umwuka muke, zaba iziterwa n’udukoko nka malaria cyangwa iziterwa na virus na COVID-19.
Yakomeje ati “Ikibitera ni uko abantu babura umwuka mu bice by’umubiri (tissue). Bo rero ubushakashatsi bwabo burareba uburyo bwakongera ubudahangarwa bw’umubiri kugira ngo wa mwuka ubura, ugereyo. Bafite rero imiti bashaka gukoraho ubushakashatsi, izajya ituma noneho wa mwuka utabura, kugira ngo umubiri ukomeze urwanye iyo ndwara. “
Kugeza ubu nta muti wa COVID-19 uraboneka, ahubwo havurwa ibimenyetso byayo, igikomeye kikaba kubura umwuka ku muntu wanduye kuko iyi virus itura mu bihaha, ku buryo uyu muti wemejwe wakunganira cyane urwego rw’ubuvuzi.
",https://mobile.igihe.com/ubuzima/coronavirus/article/u-rwanda-mu-bihugu-bigiye-kugeragerezwamo-umuti-wongerera-umwuka-abanduye
Ethiopia yasubitse amatora kubera coronavirus,"Komisiyo ishinzwe amatora muri Ethiopia, yatangaje ko amatora rusange yari ateganyijwe muri Kanama uyu mwaka asubitswe kubera icyorezo cya coronavirus.
Komisiyo ishinzwe amatora muri Ethiopia, yatangaje ko amatora rusange yari ateganyijwe muri Kanama uyu mwaka asubitswe kubera icyorezo cya coronavirus.
Iyo Komisiyo yatangaje ko itariki nshya y’amatora izatangazwa igihe icyorezo cya coronavirus kizaba gicogoye.
Hatangajwe ko ibikorwa byo kwitegura amatora byagiye bigongana n’ingamba zo guhashya coronavirus ku buryo ibikoresho by’amatora bitaraboneka ndetse n’abakorerabushake batahuguwe ku gihe.
Byari biteganyijwe ko abazatora batangira kwiyandikisha mu ntangiriro za Mata, naho amashyaka agatangira kwiyamamaza muri Gicurasi.
Niyo matora ya mbere yari agiye kuba kuva Minisitiri w’Intebe, Abiy Ahmed wanatwaye igihembo cyitiriwe Nobel, agiye ku butegetsi mu 2018.
Nyuma yo kugera ku butegetsi, Abiy yakoze amavugurura atandukanye muri politiki ya Ethiopia.
",https://mobile.igihe.com/amakuru/muri-afurika/article/ethiopia-yasubitse-amatora-kubera-coronavirus
Bwa mbere mu Burundi hagaragaye abarwayi babiri ba Coronavirus,"Minisitiri w’Ubuzima mu Burundi, Ndikumana Thaddée, yatangake ko ku nshuro ya mbere mu gihugu cye hagaragaye abarwayi babiri bafite ubwandu bwa COVID-19 iterwa n’agakoko ka Coronavirus.
Minisitiri w’Ubuzima mu Burundi, Ndikumana Thaddée, yatangake ko ku nshuro ya mbere mu gihugu cye hagaragaye abarwayi babiri bafite ubwandu bwa COVID-19 iterwa n’agakoko ka Coronavirus.
U Burundi nicyo gihugu cyo mu Karere ka Afurika y’Uburasirazuba cyari gisigaye kitarabonekamo umurwayi wa Coronavirus.
Mu kiganiro n’itangazamakuru, Minisitiri w’Ubuzima mu Burundi, Ndikumana, yavuze ko Abarundi babiri basanganywe Coronavirus barimo uw’imyaka 56 n’uwa 42 binjiye mu gihugu bavuye hanze.
Yagize ati “Ibitaro byo mu Giteranyi byakiriye abantu batatu baje bava muri Tanzania. Muri Buremec naho bari abantu babiri. Ibipimo byerekanye ko abo batatu baje bava muri Tanzania nta Coronavirus barwaye. Mu bitaro bya Buremec hari abantu babiri bagiye kuhivuriza, uwa mbere ni Umurundi w’imyaka 56 uba i Bujumbura akaba yari yatashye avuye mu Rwanda. Undi na we afite imyaka 42 uba i Bujumbura akaba yaherukaga i Dubai anyuze mu Rwanda.""
MinisitiriNdikumana yasabye Abarundi kwitwararika isuku no kutegerana mu rwego rwo kwirinda ikwirakwira rya Coronavirus.
Mu minsi ishize Tanzania yatangaje ko umwe mu barwayi babonetse ku butaka bwayo ari umushoferi wanyuze mu mu Burundi ariko Minisiteri y’Ubuzima mu Burundi yahise itangaza ko iperereza ku makuru y’uko uyu murwayi yari aturutse muri icyo gihugu, iyagendera kure.
Abarwayi basanganywe Coronavirus bari bagiye kwivuza bafite ibimenyetso bya Coronavirus, birimo inkorora. Abo bahise bajyanwa mu Bitaro byitiriwe Igikomangoma Louis Rwagasore ahateganyijwe kwita ku barwayi ba Coronavirus.
Kuri ubu abarwayi nta kibazo gikomeye bafite. U Burundi bwari bwatangaje ku wa 28 Werurwe 2020 ko bwari bwasuzumye abantu bane ariko bose basanga ari bazima.
U Burundi bwahagaritse ingendo z’indege mu byumweru bibiri ndetse bunafunga imipaka mu gukumira urujya n’uruza rw’abantu bashobora kubwinjizamo Coronavirus.
Umuryango uharanira Uburenganzira bwa Muntu Human Rights Watch uheruka kugaragaza impungenge utewe no kuba mu Burundi hashobora kuba hadatangwa amakuru mpamo kuri Coronavirus, uvuga ko abayobozi gushyira ubuzima bw’abaturage mu kaga.
HRW ivuga ko mu 2019, u Burundi bwanze gutangaza ko Malaria yabwibasiye mu gihe habonetse abantu miliyoni 8,5 bayirwaye mu gihugu gifite miliyoni 11,5 ikica abantu barenga 3,000.
Coronavirus yagaragaye mu Burundi mu gihe muri Gicurasi hitegurwa amatora rusange y’Umukuru w’Igihugu y’ugomba gusimbura Perezida Pierre Nkurunziza ku butegetsi.
#COVID19: Le Ministre de la Santé, Dr Thaddée Ndikumana déclare que deux (2) personnes qui étaient en isolement à l’hôtel Bumerec ont été testés positifs. Le Ministre rappelle les mesures d’hygiène et de distanciation sociale pour éviter la propagation et la contamination. pic.twitter.com/AuppNIC7gc
— Burundi Government (@BurundiGov) March 31, 2020
",https://mobile.igihe.com/amakuru/muri-afurika/article/bwa-mbere-mu-burundi-hagaragaye-abarwayi-babiri-ba-coronavirus
Hari ingo zituje n’izatokombeye-Pst Rutayisire yavuze ku isomo ryo ‘kuguma mu rugo’ ku bashakanye,"Iminsi 10 iruzuye hatanzwe ibwiriza ryo kuguma mu rugo mu gihe cy’ibyumweru bibiri mu kwirinda ikwirakwira rya COVID-19 iterwa na Coronavirus.
Iminsi 10 iruzuye hatanzwe ibwiriza ryo kuguma mu rugo mu gihe cy’ibyumweru bibiri mu kwirinda ikwirakwira rya COVID-19 iterwa na Coronavirus.
Ni icyemezo gifatwa nk’izingiro ryo guhangana na Coronavirus yugarije Isi; kuri bamwe ni umuti usharira ariko nanone ugakiza.
Mu mwanya wo kuguma mu rugo hari aho usanga abakibyiruka bahugiye kuri za filime z’uruhererekane, abasoma ibitabo n’abakora ubushakashatsi butandukanye.
Abashakanye na bo bari kumwe isegonda ku rindi, ni ibihe bishobora kurambirana cyangwa bikanyaruka bitewe n’imibanire yabo. Hari abasubiye mu bihe by’ukwezi kwa buki, hari abandi bashaririwe.
Vuba aha abakoresha imbuga nkoranyambaga babonye Umutaliyani wafashwe na Polisi yavuye mu rugo, agasubiza ko ‘‘Aho kwicwa n’umugore wanjye nicwe na Coronavirus.’’ Ni rumwe mu ngero zerekana ko hari abashegeshwe no kuguma mu rugo.
Pst Dr Antoine Rutayisire uzwi mu nyigisho zubaka umuryango yabwiye IGIHE ko usanga no mu Rwanda hari abashakanye bagiriye umugisha mu kuguma mu rugo, abandi bagasharirirwa.
Yagize ati ‘‘Telefoni nakira hari abavuga ko ubu baruhutse, bicaranye n’ababo, bagafasha abana gusubira mu masomo, bakabona umwanya wo gusenga n’ibindi. Hari abo byabereye ikizamini, babuze icyo bakora, uwo si bibi cyane.’’
‘‘Abandi byabaye umuriro utazima. Hari ingo zatokombeye, hari abantu neza insinga zakoranye. Umugore arakubwira ati ‘umugabo uri hano yanshobeye ntavuga’, iyo abumbuye umunwa aravuga nabi, byadushobeye.’’
Yavuze ko muri iki gihe hari abinangira batagirwa inama; hari uwo yasabye kubaza mugenzi we inyungu yo kuba mu muriro utazima mu byumweru bibiri akamubwira ko ‘‘Ibyo ubaza pasiteri uribeshya kuko ndi mukuru nta muntu wangira inama.’’
 	 Yagereranyije Guma mu rugo n’Umwiherero 
Pasiteri Rutayisire yagaragaje ko kuguma mu rugo bikwiye kugira ingamba nshya bisiga. Kuri we si ubwa mbere abisabwe ariko isomo yakuyemo ni uko yize gutuza muri icyo gihe.
Ati “Hari abantu babifata nabi, ko bafungiye mu rugo, nkababwira nti ‘ntidufunze’, turi mu mwiherero. Iyo ubifashe neza bikorohera kubibamo, kwicara mu rugo nkavuga nti simfunze ahubwo ndi mu mwiherero kuko iyo uwugiyemo hari ibintu uba ugiye kwiga no gukora, wazarangira ukajya kubishyira mu bikorwa.’’
Mu gihe abenshi bari mu ngo, bari kumwe n’imiryango yabo, babonye umwanya wo kuganira no gucoca ibitagenda neza, gufasha abana mu masomo no gusenga ku babyizereramo.
Ati ‘‘Kuguma mu rugo ni inyungu z’ubuzima bwanjye kuko nirinda nkarinda n’abandi. Ni umwanya wo gufata ikibi ukagihindura umwanya wo kunezerwamo.’’
 	Inyungu ya Guma mu rugo ku muryango
Kuva hambere Imana yabaga mu rugo, ababandwaga niho babikoreraga ndetse niho hari intango yo guterekera.
Rutayisire agaragaza ko nubwo atasaba abantu kubisubiramo ariko bikwiye ko bagarura iryo hame ryo kugira Imana mu ngo.
Ati “Ubu twabonye umwanya wo gusengana no kugarura Imana mu rugo. Umugisha urimo ni uko Umuyisilamu ntakijya ku musigiti, umukirisitu na we ntajya ku rusengero, bose bari gusengera mu rugo.’’
Inyungu ya kabiri asanga iri muri gahunda ya ‘Guma mu rugo’ ishingiye ku kubaka urugo rwiza rurimo ubusabane hagati y’ababyeyi n’abana babo. Ati “Ubu abenshi bari kumwe, bafite umwanya wo kuganira kandi bari kumwe.’’
Pasiteri Rutayisire yavuze ko ku bashaka guhinduka, hari isomo bakura muri ibi bihe.
Ati “Ababibonyemo icyiza bazajya babikumbura, gusa bashobora no kubibona ntibafate umwanya nk’uwo gushyiraho igihe cyo kuganira. Hari abazabibona nk’ibisanzwe. Abarambiwe bameze nk’abari mu kizamini kitoroshye, ndizera ko icyumweru cya kabiri bashobora kureba uko bakibyaza umusaruro. Abo babyebereye umuriro utazima na bo bashobora gukuramo amasomo nubwo bigoye. Ikizavamo kizaterwa n’abari mu rugo n’imitekerereze yabo.’’
Minisiteri y’Uburinganire n’Iterambere ry’Umuryango iheruka gusaba abashakanye kwirinda ihohoterwa rikorerwa mu ngo no kuzirikana kuboneza urubyaro.
Rev. Rutayisire avuga ko “Ibyo dukora [mu guhangana n’ihohoterwa] ni ubutabazi ariko ubwirinzi bukwiye kuba kwigisha umwana ukiri muto uko umugabo cyangwa umugore ateye no kumenya kumutega amatwi.’’
Mu kwirinda inda z’indahekana, yavuze ko mu byo bigisha abagiye gushyingirwa harimo no kumenya urubyaro rwabo.
Ati “Kubyara si itegeko ni umugisha. Ikibazo ni uko itondaguranshinga ry’umugisha riba mu ntegeko, iyo umuntu akubwiye ngo ‘urye uhage’, ntaba agutegetse guhaga ahubwo aba aguhaye umugisha wo guhaga. Iyo akubwiye ngo ‘ntujye hariya’, biri mu ntegeko kimwe na ‘urye uhage’. Abantu babisomye nabi bibwira ko Imana yategetse abantu ngo ‘mubyare mwororoke mwuzure Isi’ kandi yaratanze umugisha wo kubyara. Biratandukanye. Itegeko uraryumvira ariko umugisha uwufata mu kigero wowe wagennye.’’
Pasiteri Rutayisire yavuze ko abakozi b’Imana bakwiye guhozaho mu guha abayoboke urugero rw’amabwiriza yo guhangana na Coronavirus.
Ati ‘‘Kuguma mu rugo ni inyungu zacu, ni n’ibwiriza rya Leta kuko biyifasha gukomeza kureba abanduye. Nituguma mu rugo, Leta izadukubitira Coronavirus, dusubire mu buzima busanzwe vuba.’’
Abakirisitu bahawe ubutumwa bwo kurushaho kwegerana n’Imana no kwisuzuma bakazava muri ibi bihe bameze neza, bafite imbaraga nshya.
Minisiteri y’Ubuzima igaragaza ko abantu 70 banduye Coronavirus mu Rwanda. Abaturarwanda basabwa kuguma mu rugo mu gukumira ko iki cyorezo cyakwirakwira mu gihugu.
Pasiteri Rutayisire yakomeje gufasha abayoboke b’Itorero Angilikani mu masengesho y’iminsi 40
Video: Mushimiyimana Azeem
",https://mobile.igihe.com/amakuru/u-rwanda/article/hari-ingo-zituje-n-izatokombeye-pst-rutayisire-yavuze-ku-isomo-ryo-kuguma-mu
Umuganga wakoraga muri CHUK yasanzwe mu icumbi yapfuye,"Urwego rw’Igihugu rushinzwe Ubugenzacyaha (RIB), rwatangiye iperereza ngo hamenyekanye icyaba cyarishe Dr Joel Kambale Ketha, wakoraga mu bitaro bya Kaminuza bya Kigali (CHUK) biherereye mu Mujyi wa Kigali.
Urwego rw’Igihugu rushinzwe Ubugenzacyaha (RIB), rwatangiye iperereza ngo hamenyekanye icyaba cyarishe Dr Joel Kambale Ketha, wakoraga mu bitaro bya Kaminuza bya Kigali (CHUK) biherereye mu Mujyi wa Kigali.
Amakuru avuga ko Dr Kampale wari afite ubwenegihugu bwo muri Repubulika Iharanira Demokarasi ya Congo, yasanzwe mu cyumba aho yari yaraye izamu muri ibi bitaro yitabye Imana.
Dr Theobald Hategekimana, umuyobozi w’ibitaro bya Kaminuza bya Kigali (CHUK), yavuze ko ku wa Gatandatu aribwo uyu mugabo yitabye Imana, ariko ibindi bisobanuro byatangwa n’inzego zishinzwe umutekano.
Umuvugizi wa RIB, Marie Michelle Umuhoza, yemereye IGIHE ko koko uyu mugabo yitabye Imana, ariko batangiye iperereza ibindi bizatangazwa nyuma.
Yagize ati “Nibyo amakuru RIB yarayamenye kandi yatangiye iperereza riracyakorwa ntabwo rirarangira. Turashaka kumenya icyaba cyarateye urupfu rwe.”
Amakuru agaragaza ko Dr Kambale yari inzobere mu bijyanye no gutera ikinya.
Umurambo wa nyakwigendera wagiye gusuzumwa kugira ngo hamenyekane icyamuhitanye.
",https://mobile.igihe.com/amakuru/article/umuganga-wakoraga-muri-chuk-yasanzwe-mu-icumbi-yapfuye
Nigeria: Abadepite bemeye gukatwa imishahara y’amezi abiri kubera Coronavirus,"Abadepite bo muri Nigeria batangaje ko bemeye gukatwa imishahara y’abo y’amezi abiri mu rwego rwo gutanga umusanzu mu guhashya icyorezo cya Coronavirus cyibasiye Isi.
Abadepite bo muri Nigeria batangaje ko bemeye gukatwa imishahara y’abo y’amezi abiri mu rwego rwo gutanga umusanzu mu guhashya icyorezo cya Coronavirus cyibasiye Isi.
Femi Gbajabiamila, Perezida w’umutwe w’Abadepite ugizwe n’abadepite 360, yavuze ko umushahara wabo uzifashishwa mu kwita ku mibereho myiza y’abaganga bari guhangana na Coronavirus muri ibi bihe.
Yavuze ko bamenyesheje mu bunyabamabanga bw’Inteko ko imishahara y’abadepite y’ukwezi kwa Werurwe na Mata aho kujya kuri konti zabo, izajya kuri konti y’ikigega gishinzwe ubutabazi.
Yatangaje ko ibyakozwe biri mu bushake bw’abadepite mu ngamba biyemeje zo gufasha abaturage bahagarariye guhangana na Coronavirus.
Ibigo bitandukanye, abantu ku giti cyabo n’imiryango itegamiye kuri Leta muri Nigeria, yatangiye ibikorwa byo gukusanya inkunga zo gufasha abatishoboye muri ibi bihe bikomeye, nkuko Ibiro Ntaramakuru by’Abashinwa, Xinhua byabitangaje.
Kugeza kuri uyu wa Kabiri, abantu 153 nibo bari bamaze kugaragarwaho Coronavirus muri Nigeria barimo babiri yahitanye.
",https://m.igihe.com/amakuru/muri-afurika/article/nigeria-abadepite-bemeye-gukatwa-imishahara-y-amezi-abiri-mu-guhashya
Abandi bacuruzi 10 bahanwe kubera kunyuranya n’amategeko agenga ubucuruzi,"Minisiteri y’Ubucuruzi n’Inganda yatangaje ko mu igenzura yakoze kuri uyu wa Kabiri, tariki ya 31 Werurwe 2020, yahannye abacuruzi 10, nyuma yo kugaragarwaho n’amakosa yo kunyuranya n’amategeko agenga ubucuruzi.
Minisiteri y’Ubucuruzi n’Inganda yatangaje ko mu igenzura yakoze kuri uyu wa Kabiri, tariki ya 31 Werurwe 2020, yahannye abacuruzi 10, nyuma yo kugaragarwaho n’amakosa yo kunyuranya n’amategeko agenga ubucuruzi.
Ni nyuma y’uko mu gihugu cyose hakomeje gahunda yo guhana abacuruzi bari kuzamura ibiciro bitwaje ibihe bidasanzwe byo kwirinda no kurwanya ikwirakwira ry’icyorezo cya Coronavirus cyugarije Isi.
Kuri uyu wa Gatatu, tariki ya 1 Mata 2020, Minicom yatangaje ko abo yahannye kuri uyu wa Kabiri ari abacuruzi bo mu turere twa Gasabo, Kamonyi na Kicukiro, bafatiwe mu makosa yo kuzamura ibiciro, kudatanga inyemezabwishyu no kutamanika ibiciro by’ibicuruzwa byabo aho abakiliya babibona, bagamije kugurisha ku giciro kinyuranye n’ibyashyizweho ndetse no gucuruza ibyarengeje igihe.
Abacuruzi bose bafashwe kuri uyu wa Kabiri baciwe amande yose hamwe angana n’amafaranga y’u Rwanda 540 000.
Kuva tariki ya 17 kugera ku ya 31 Werurwe 2020, Minicom imaze guhana abacuruzi n’ibigo by’ubucuruzi 145 mu Mujyi wa Kigali no hanze ya wo, baciwe amande angana na 10 740 000 Frw.
Tariki ya 16 na 22 Werurwe 2020, Minicom yasohoye amatangazo asaba abacuruzi bose kubahiriza ibikubiye mu itegeko nimero 36/2012 ryo ku wa 21 Nzeri 2012 rigena ihiganwa no kurengera abaguzi ndetse n’itegeko nomero 35/91 ryo ku wa 5 Kanama 1991 rigena imitunganyirize y’ubucuruzi bw’imbere mu gihugu nk’uko ryavuguruwe n’itegeko nomero 15/2001 ryo ku wa 21 Mutarama 2001.
Iyi minisiteri ivuga ko ishingiye ku igenzura imaze iminsi ikora ku masoko manini n’ahandi hakorerwa ubucuruzi mu Mujyi wa Kigali no hanze ya wo, aho bigaragara ko hari abacuruzi bakomeje kuzamura ibiciro ku biribwa, abandi bagakoresha iminzani itujuje ubuziranenge, hakaba n’abatanga inyemezabuguzi zitajyanye n’ibyaguzwe […] isaba abacuruzi kureka kwica amategeko.
Minicom ivuga ko umucuruzi uzafatwa anyuranya n’amategeko yashyizweho, azahanwa n’ingingo ya 52 n’iya 55 zigize itegeko rigenga ihiganwa no kurengera abaguzi ndetse no gukurwaho kuva kuri 5% kugeza ku 10% by’umusaruro w’ikigo cye mu mwaka ukurikiyeho cyangwa akaba yatanga amande ari hagati y’ibihumbi 200 na miliyoni eshanu z’amafaranga y’u Rwanda, mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Mu igenzura ryakozwe na @RwandaTrade kuri uyu wa 31 Werurwe 2020, abacuruzi icumi nibo bahanwe, nyuma yo kugaragarwaho kunyuranya n'amategeko agenga ubucuruzi. Ibindi murabisanga muri iri tabgazo rikurikira: pic.twitter.com/HMF2Qtqiwh
— Min of Trade |Rwanda (@RwandaTrade) April 1, 2020
",https://m.igihe.com/amakuru/u-rwanda/article/abandi-bacuruzi-10-bahanwe-kubera-kunyuranya-n-amategeko-agenga-ubucuruzi
Col Byabagamba na Rusagara baregeye urukiko rwa EAC basaba kurekurwa,"Col Tom Byabagamba na Rtd Brig Gen Frank Rusagara bamaze imyaka itandatu muri gereza ku byaha bitandukanye, bajuririye urukiko rw’umuryango wa Afurika y’Iburasirazuba, East African Court of Justice, (EACJ) basaba ko igihano cy’imyaka 15 bahawe giteshwa agaciro.
Col Tom Byabagamba na Rtd Brig Gen Frank Rusagara bamaze imyaka itandatu muri gereza ku byaha bitandukanye, bajuririye urukiko rw’umuryango wa Afurika y’Iburasirazuba, East African Court of Justice, (EACJ) basaba ko igihano cy’imyaka 15 bahawe giteshwa agaciro.
Mu Ukuboza 2019, nibwo Urukiko rw’Ubujurire rwakatiye Col Tom Byabagamba na Rtd Brig Gen Frank Rusagara igifungo cy’imyaka 15, nyuma yo kujuririra ibihano bakatiwe n’Urukiko Rukuru rwa Gisirikare mu 2016.
Col Byabagamba yahamijwe ibyaha birimo gukwiza nkana ibihuha agomesha rubanda arwangisha ubutegetsi, icyaha cyo gusebya leta, icyaha cyo guhisha nkana ibintu byagombye gufasha kugenza icyaha gikomeye n’icyaha cyo gusuzugura ibendera ry’igihugu cyangwa ibimenyetso biranga ubwigenge.
Rtd Brig. Gen. Rusagara we yahamijwe ibyaha birimo kwamamaza nkana ibihuha no kugomesha rubanda arwangisha ubutegetsi buriho, gukora igikorwa kigamije gusebya Leta ari Umuyobozi ndetse no gutunga imbunda binyuranije n’amategeko.
Mu kirego bagejeje ku rukiko rwa EAC, mu gashami karwo kaba i Nairobi, Col Tom Byabagamba na Brig Gen (rtd) Frank Rusagara basabye ko ibihano bahawe biteshwa agaciro.
Basabye kandi urukiko gutegeka Intumwa Nkuru ya Leta y’u Rwanda guhabwa imyanzuro y’urubanza rwabo rwaciwe n’urukiko rw’ubujurire mu Ukuboza umwaka ushize.
Binyuze mu munyametegeko wabo Michael Osundwa nkuko Rwanda Today yabitangaje, basabye ko barekurwa kuko uburyo bafunzwemo buhabanye n’ingingo ya 6, iya 7 n’iya 8 z’amasezerano ashyiraho Umuryango wa Afurika y’Iburasirazuba.
Bavuze ko kuba bafungiye mu kato no muri gereza zitemewe bihabanye n’amategeko y’uwo muryango, ay’u Rwanda n’amahame mpuzamahanga y’uburenganzira bwa muntu.
Mu bindi Byabagamba asaba harimo ko urukiko rutegeka ko asubizwa mu mirimo ye ya gisirikare n’amapeti n’impeta za gisirikare yambuwe.
Intumwa Nkuru ya Leta y’u Rwanda ifite iminsi 45 yo kuba yatanze inyandiko z’ibisubizo kuri ibyo birego.
",https://m.igihe.com/amakuru/u-rwanda/article/col-byabagamba-na-rusagara-bajuririye-urukiko-rwa-eac-ngo-barekurwe
Polisi iri gushakisha abantu bose bagize uruhare mu gukubita umusore w’i Rubavu bikamuviramo urupfu,"Umuvugizi wa Polisi y’u Rwanda, CP John Bosco Kabera, yavuze ko barimo gushaka mu buryo bukomeye abantu batatu bikekwa ko bagize uruhare mu gukubita Niyonzima Salomon mu Karere ka Rubavu bikamuviramo gupfa.
Umuvugizi wa Polisi y’u Rwanda, CP John Bosco Kabera, yavuze ko barimo gushaka mu buryo bukomeye abantu batatu bikekwa ko bagize uruhare mu gukubita Niyonzima Salomon mu Karere ka Rubavu bikamuviramo gupfa.
Niyonzima w’imyaka 27 ni umusore wagaragaye ku mashusho arimo gukubitwa n’abaturage mu Karere ka Rubavu nyuma y’uko bari bamufashe bamushinja kwiba igitoki.
Yaje kwitaba Imana mu ijoro rishyira ku Cyumweru tariki 29 Werurwe 2020, aguye mu bitaro bya Gisenyi.
Amashusho ya Niyonzima yari yatangiye gusakara kuwa Kane ku mbuga nkoranyambaga, aho byagaragara ko uwo mugabo abantu bari bamufashe amaguru n’amaboko bakamutambika mu kirere, undi agafata inkoni ahondagura ku kibuno.
Polisi yari yatangaje ko abamaze gufatwa bakekwaho gukubita nyakwigendera ari Niyonzima Jean Baptiste na Bitwayiki Jean Bosco. Bagenzi babo barimo Bipfakubaho François n’uwitwa Nshimiye n’undi umwe bari batarafatwa n’inzego z’umutekano, kuko bahise batoroka nyuma yo kumva ko barimo gushakishwa.
CP Kabera yabwiye itangazamakuru ko kugeza ubu abantu batatu aribo barimo gushashakishwa, barimo na nyiri urutoki aho Niyonzima yakubitiwe.
Yagize ati “Bariya turabafata, urumva iyo urwana n’ibisambo cyangwa abagizi ba nabi birumvikana ko baba bagira amayeri ariko inzego z’umutekano nazo zigira uburyo zibashaka, aba mbere barafashwe kandi birababaje kuba uriya muntu yaritabye Imana, ariko turababwira ko bariya bazafatwa.”
“Umunsi bafashwe tuzabibamenyesha nk’uko twabivuze na mbere, kuko murabizi ko biriya bintu bikimara kuba byari byaciye igikuba bamwe babyemera abandi batabyemera ko aribyo, babiri barafashwe harimo uwari umufashe amaguru n’undi ukuboko, batatu nibo bagishakishwa barimo na nyiri urutoki n’abandi babiri bamukubitaga.”
CP Kabera yavuze ko abantu batagomba kwihanira ahubwo bakwiye kuregera inzego zibishinzwe hakitabazwa amategeko kugira ngo uwakoze icyaha ahanwe.
",https://m.igihe.com/amakuru/u-rwanda/article/abakubise-umuntu-i-rubavu-bikamuviramo-gupfa-turabahiga-kandi-tuzabafata-cp
"Obama yasonze Trump utorohewe no guhashya Coronavirus, anenga imyanzuro ye ku kurengera ibidukikije","Uwahoze ari Perezida wa Leta Zunze Ubumwe za Amerika, Barrack Obama, yanenze ubutegetsi bwa Donald Trump bwatangaje ko bugiye gukuraho itegeko yari yarasize rirebana no kugabanya ingano y’ibikomoka kuri peteroli imodoka zikoresha, hagamijwe kurengera ibidukikije.
Uwahoze ari Perezida wa Leta Zunze Ubumwe za Amerika, Barrack Obama, yanenze ubutegetsi bwa Donald Trump bwatangaje ko bugiye gukuraho itegeko yari yarasize rirebana no kugabanya ingano y’ibikomoka kuri peteroli imodoka zikoresha, hagamijwe kurengera ibidukikije.
Kuri uyu wa kabiri, tariki ya 31 Werurwe 2020, Obama abinyujije kuri Twitter yavuze ko Abanyamerika bagomba gusobanuza neza ibikorwa n’abayobozi bitoreye.
Ati “Twabonye twese ingaruka zikomeye zatewe n’abanze kumva umuburo watanzwe ku cyorezo cyugarije Isi ubu. Ntidushobora kwihanganira na none ingaruka zizaterwa no kwinangira ku ngamba zo kurengera ibidukikije. Twese hamwe by’umwihariko urubyiruko tugomba kubaza byimbitse guverinoma yacu ku rwego rwose kandi tukabitorera.”
Amagambo ya Obama ni amwe muri make avugiye mu ruhame anenga uwamusimbuye muri White House, wagaragaje ko azakora ibishoboka byose (Trump) agatesha agaciro ibigwi bya Obama, by’umwihariko kuri politiki ze zo kurengera ibidukikije.
Mu myaka itatu ishize, Obama yagaragaje agahinda gakomeye yatewe n’icyemezo cya Trump cyo kuvana Leta Zunze Ubumwe za Amerika mu masezerano yo kurengera ibidukikije ya Paris, avuga ko icyo cyemezo kigaragaza ubuyobozi bw’agatsiko katifuza ahazaza heza.
Icyemezo cyo guhindura amategeko ajyanye no kugabanya lisansi na mazutu bikoreshwa n’ibinyabiziga muri Leta Zunze Ubumwe za Amerika cyafashwe kuri uyu wa kabiri, abasesenguzi bavuga ko abazabyungukiramo ari inganda zitunganya ibikomoka kuri peteroli gusa kandi ko bitazatuma intego yo kugabanya imyuka yoherezwa mu kirere igerwaho nkuko byari byariyemejwe n’ibihugu byashyize umukono ku masezerano ya Paris.
We've seen all too terribly the consequences of those who denied warnings of a pandemic. We can't afford any more consequences of climate denial. All of us, especially young people, have to demand better of our government at every level and vote this fall. https://t.co/K8Ucu7iVDK
— Barack Obama (@BarackObama) March 31, 2020
",https://m.igihe.com/amakuru/mu-mahanga/article/obama-yasonze-trump-utorohewe-no-guhashya-coronavirus-anenga-imyanzuro-ye-ku
U Bushinwa bwagaragaje kutambara udupfukamunwa nk’amakosa ibihugu biri gukora mu kwirinda COVID-19,"Umuyobozi w’Ikigo gishinzwe kurwanya indwara z’ibyorezo mu Bushinwa, George Gao, yagaragaje ko hari amakosa akomeye ibihugu bihanganye na Coronavirus biri gukora, arimo kudashishikariza abaturage kwambara udupfukamunwa, mask.
Umuyobozi w’Ikigo gishinzwe kurwanya indwara z’ibyorezo mu Bushinwa, George Gao, yagaragaje ko hari amakosa akomeye ibihugu bihanganye na Coronavirus biri gukora, arimo kudashishikariza abaturage kwambara udupfukamunwa, mask.
Gao yabitangaje mu kiganiro yagiranye n’ikinyamakuru cyandika ku buzima, Science Magazine.
Uyu muyobozi yavuze ko kimwe mu byabafashije kugabanya umubare w’abandura Coronavirus mu Bushinwa, ari ingamba zirimo gupima abaturage, gufunga ibikorwa bihuriza hamwe abantu benshi, gushyira mu kato abanduye, kwirinda kw’abaturage bambara udupfukamurwa n’ibindi.
Yavuze ko abandura muri iyi minsi mu gihugu cye batakiri benshi, nubwo yemeza ko abashakashatsi bagikora amanywa n’ijoro bashaka umuti cyangwa urukingo rwa Coronavirus.
Abajijwe amakosa ibindi bihugu biri gukora mu guhangana n’icyo cyorezo, Gao yavuze ko kudashishikariza abaturage kwambara udupfukamurwa ari amakosa.
Yagize ati “Ikosa rikomeye muri Leta Zunze Ubumwe za Amerika n’i Burayi, uko mbibona ni uko abaturage batambara udupfukamunwa. Iyi virusi yandurira mu guhererekanya amatembabuzi no guhuza imibiri. Amatembabuzi ariko agira uruhare rukomeye.”
“Uba ugomba kwambara agapfukamunwa kuko nk’igihe uri kuvuga, hari amatembabuzi ava mu kanwa kawe. Hari abagiye bandura mu buryo butandukanye. Baramutse bambaye udupfukamunwa rero, byarinda ko virusi iva kuri bamwe ngo ijye ku bandi.”
Mu minsi ishize, havuzwe ibitandukanye, abantu bagaragaza ko Coronavirus yaba yaravuye mu isoko ryo muri Wuhan ricuruza inyama z’inyamaswa zo mu gasozi, bityo abariye kuri izo nyama bakaba barakwirakwije virusi.
Gao yavuze ko nta gihamya ihari kuko ubushakashatsi bukomeje ngo bamenye aho virusi yaturutse.
Hari umuti witwa “Remdesivir” uri gukorwaho ubushakashatsi, bivugwa ko utanga icyizere cyo kuvura Coronavirus.
Gao yavuze ko byitezwe ko nibura muri uku kwezi kwa Kane aribwo igeragezwa ryawo mu Bushinwa rizaba rirangiye.
Yabajijwe kandi ku mvugo Perezida wa Leta Zunze Ubumwe za Amerika, Donald Trump akunze gukoresha, avuga ko Coronavirus ari virusi y’Abashinwa.
Gao yanenze iyo mvugo ati “Ntabwo ari byo kuyita virusi yo mu Bushinwa. Iyi virusi ni iy’isi yose. Ni umwanzi utwugarije twese, si umwanzi w’umuntu runaka cyangwa igihugu runaka gusa.”
Abanduye Coronavirus mu Bushinwa basaga ibihumbi 81, abo yahitanye ni 3300 naho abakize basaga ibihumbi 76.
",https://m.igihe.com/amakuru/article/u-bushinwa-bwagaragaje-kutambara-udupfukamunwa-nk-amakosa-ibihugu-biri-gukora
DJ Pius yasohoye indirimbo “Ubuzima bushira” yanditse akomoye inganzo ku rupfu rwa Mowzey Radio ,"Rickie Pius Rukabuza wamenyekanye nka DJ Pius yashyize hanze indirimbo yise ‘Ubuzima bushira’ iri kuri album yashyize hanze mu 2018, yanditse nyuma y’urupfu rwa Mowzey Radio wari inshuti ye magara akaba icyamamare mu muziki wa Uganda banakoranye indirimbo bise ""Play it again"".
Rickie Pius Rukabuza wamenyekanye nka DJ Pius yashyize hanze indirimbo yise ‘Ubuzima bushira’ iri kuri album yashyize hanze mu 2018, yanditse nyuma y’urupfu rwa Mowzey Radio wari inshuti ye magara akaba icyamamare mu muziki wa Uganda banakoranye indirimbo bise ""Play it again"".
Iyi ndirimbo irimo ubutumwa bwo kwereka abantu ko ubuzima bugira iherezo bityo nta n’umwe ukwiriye kubwiratana ahubwo akwiriye kubukoresha neza uko bikwiriye kandi agasabana na buri wese.
Hari aho agira ati “Burya umwenda mutirano ntabwo ujya umara imbeho, niyo wakorera duke terwa ishema n’uko ari utwawe n’ukorera ayawe uko yaba angana kose ntukabure kwishimira ubuzima utagura. Waba motari cyangwa umushoramari, waba umuhinzi cyangwa umucuruzi”.
DJ Pius yavuze ko iyi ndirimbo yayikoze nyuma y’uko Mowzey Radio wari mu itsinda rya Good Life yitabye Imana ku ya Mbere Gashyantare 2018.
Ati “Ni indirimbo nakoze nyuma y’uko Radio yitabye Imana, irimo ubutumwa bwafasha bukanigisha uwayumvise wese. Nyisohoye iki gihe kuko ibi bihe turimo muri iyi minsi byongeye bikatwereka ko abantu bose aho bava bakagera ari bamwe. Ibiza ntibirobanura, dukwiye kumenya ko icyahutaza undi nawe cyakubabaza.”
DJ Pius uhagarariye ikompanyi yitwa 1K Entertainment isanzwe ifasha abahanzi n’aba DJ banyuranye mu mwaka ushize yari yasohoye indirimbo yise “Mfate moto”.
Tariki ya 4 Kanama 2018 muri Camp Kigali nabwo yamuritse album ye ya mbere yise ‘Iwacu’ nyuma yo kuva mu itsinda yahozemo rya Two4Real yari ahuriyemo na TK Aidan. 
Yashyigikiwe n’abahanzi bakomeye barimo Dr Jose Chameleone, Weasel, Pallaso, Bruce Melodie, Farious, Charly & Nina, Uncle Austin, Jules Sentore, Jack B na Babou.
Umva indirimbo nshya ya DJ Pius yise “Ubuzima bushira”
",https://m.igihe.com/imyidagaduro/article/dj-pius-yasohoye-indirimbo-ubuzima-bushira-yanditse-akomoye-inganzo-ku-rupfu
USA: Abantu ibihumbi 240 bashobora kwicwa na Coronavirus; Trump yateguje abaturage ku minsi ikomeye imbere,"Perezida Donald Trump yatanze umuburo w’ibihe bikomeye kandi by’akababaro bitegereje Amerika mu byumweru bibiri biri imbere kubera Coronavirus, aho nibura abantu bagera ku bihumbi 240 bashobora gupfa.
Perezida Donald Trump yatanze umuburo w’ibihe bikomeye kandi by’akababaro bitegereje Amerika mu byumweru bibiri biri imbere kubera Coronavirus, aho nibura abantu bagera ku bihumbi 240 bashobora gupfa.
Ni ubutumwa butomoye Trump wari umaze iminsi agerageza gukerensa no koroshya uburemere bw’icyorezo cya Coronavirus yageneye Abanyamerika.
Noneho yumvikanye avuga ukuri kuri iki cyorezo cyatitije Isi aho kucyoroshya yerurira Abanyamerika ko imbere hari iminsi mibi kurusha iyo barimo ubu.
Ati “Ndashaka ko buri munyamerika yitegurira iminsi ikomeye iri imbere. Tugiye kunyura mu byumweru bibiri bikomeye.”
Trump agendeye ku biri kubera mu bitaro bya New York biri kugwamo abantu benshi bazize Coronavirus, yasabye abantu kutegerana no guhana intera aho bari hose nibura mu minsi 30 mu rwego rwo kurwanya ikwirakwira ry’icyo cyorezo.
Nyuma yo kuvuga ayo magambo, ukuriye ibikorwa byo guhangana na Coronavirus muri Leta Zunze Ubumwe za Amerikam, Dr. Deborah Birx, yavuze ko nubwo amabwiriza yakurikizwa uko bikwiye abantu bari hagati y’ibihumbi 100 na 240 bashobora gupfa.
Inzobere mu rwego rw’ubuzima muri Amerika, Dr Anthony Fauci, yahise agira ati “Tugomba kwitegura. Tugiye gukora uko dushoboye kose ku buryo iyo mibare itazagera aho.”
Ni ubwa mbere Leta Zunze Ubumwe za Amerika zivuze ku mibare y’abashobora gupfa bazize Coronavirus imaze kugera muri leta 50.
Abanduye Coronavirus bagera kuri 188592 muri Leta Zunze Ubumwe za Amerika akaba aricyo gihugu gifite abantu benshi. Abamaze gupfa ni 4 055 naho abakize ni 7 251.
",https://m.igihe.com/amakuru/mu-mahanga/article/usa-abantu-ibihumbi-240-bashobora-kwicwa-na-coronavirus-trump-yateguje
"Serivisi zimwe zahagaze, hafatwa ingamba nshya ku bivuriza kuri Mutuweli na RAMA kubera COVID-19","Ikigo cy’Ubwiteganyirize mu Rwanda (RSSB) cyafashe ingamba ku banyamuryango bacyo basanzwe bakoresha ubwisungane mu kwivuza (Mituweli) n’ubwishingizi bw’abakozi buzwi nka RAMA, muri ibi bihe byo kwirinda icyorezo cya coronavirus.
Ikigo cy’Ubwiteganyirize mu Rwanda (RSSB) cyafashe ingamba ku banyamuryango bacyo basanzwe bakoresha ubwisungane mu kwivuza (Mituweli) n’ubwishingizi bw’abakozi buzwi nka RAMA, muri ibi bihe byo kwirinda icyorezo cya coronavirus.
Guverinoma y’u Rwanda yahagaritse serivisi zimwe na zimwe mu gihe cy’ibyumweru bibiri , kugira ngo hirindwe ikwirakwira ry’icyorezo cya coronavirus. Muri serivisi zihagaritswe, iz’ubuvuzi ntizirimo. Amavuriro n’ibitaro byarakomeje.
Kugira ngo abarwayi bivuze, abakoresha Mituweli cyangwa RAMA hari ibyo basabwa, icyakora RSSB yashyzeho amabwiriza mashya araba akurikizwa muri ibi bihe serivisi zimwe zahagaritswe, kugira ngo abarwayi bavurwe.
Mu itangazo iki kigo cyashyize hanze, cyatangaje ko ku banyamuryango ba Mituweli icyangombwa cyajyaga kiva mu kagari kugira ngo abana batarafata indangamuntu bahabwe amakarita kitakiri ngombwa.
Icyemezo cy’amavuko kandi cyajyaga gitangwa n’ivuriro kikamara amezi atatu umwana ahabwa ibikorwa by’ubuvuzi kuva avutse, kuri ubu kizajya kimara amezi atandatu. Ibi ni nako bizagenda ku bana bavuka ku bakoresha RAMA.
RSSB yatangaje ko ku bakoresha RAMA, impushya zo kwivuza z’igihe gito zarengeje igihe n’iziri hafi kurangira zongerewe igihe kugeza tariki 31 Gicurasi 2020.
Itangazo ryashyizweho Umukono n’Umuyobozi Mukuru wa RSSB, Regis Rugemanshuro, rivuga ko umukozi utarabona ikarita yo kwivuza ariko yaramaze kwandikwa no gutangirwa imisanzu azaba akoresha indangamuntu kugira ngo abone serivisi zo kwivuza.
RSSB yatangaje ko kwakira dosiye nshya zisaba amafaranga ya pansiyo, ay’ibyago bikomoka ku kazi cyangwa agenerwa umugore uri mu kiruhuko cyo kubyara byabaye bihagaze, kimwe no gusaba ubwishingizi bw’indwara ku bakozi b’ibigo byigenga.
Kwishyura umusanzu ya Mituweli birakomeza hifashishijwe ikoranabuhanga nkuko byari bisanzwe.
Iminsi 11 irashize amabwiriza y’ibyumweru bibiri ashyizweho mu kwirinda coronavirus mu Rwanda, gusa inzego z’ubuzima zagiye zigaragaza ko igihe gishobora kongerwa bitewe nuko icyorezo kizaba gihagaze.
Kugeza kuri uyu wa Kabiri, abantu 75 nibo bari bamaze gutangazwa ko banduye coronavirus mu Rwanda.
",https://m.igihe.com/amakuru/u-rwanda/article/serivisi-zimwe-zahagaze-hafatwa-ingamba-nshya-ku-bivuriza-kuri-mutuweli-na-rama
Amajyaruguru: Abakora isuku basabye gusubukura akazi bakurikije amabwiriza yo kwirinda COVID-19,"Guverineri w’intara y’Amajyaruguru, Gatabazi Jean Marie Vianney, yemereye abasanzwe bakora isuku ku mihanda no mu busitani kubakorera ubuvugizi, kugira ngo bemererwe gukomeza gukora mu rwego rwo gukomeza kubungabunga isuku.
Guverineri w’intara y’Amajyaruguru, Gatabazi Jean Marie Vianney, yemereye abasanzwe bakora isuku ku mihanda no mu busitani kubakorera ubuvugizi, kugira ngo bemererwe gukomeza gukora mu rwego rwo gukomeza kubungabunga isuku.
Aba baturage bamaze iminsi bagaragaza ko kuva icyorezo cya Coronavirus cyagera mu Rwanda imirimo yabo yahagaritswe, ngo bikaba byaratumye imihanda yaramezeho ibyatsi n’ubusitani.
Bamwe mu basanzwe bakora iyo mirimo bavuga ko baramutse bakomorewe bakongera gukora bakubahiriza byihariye amabwiriza yo guhana intera mu rwego rwo gukomeza kwirinda gukwirakwiza icyorezo cya Covid-19.
Ikimanimpaye Patricie ni umwe muri bo yagize ati “N’ubundi twari dusanzwe dukora dutatanye kuko buri wese aba afite aho akora, baturetse tugakomeza gukora twakomeza kubahiriza amabwiriza yo kwirinda icyorezo cya Covid-19, kuko n’ubusanzwe twahanaga nka metero 100, isuku y’aho dutuye no ku mubiri ni ngombwa ariko n’iyi mihanda igasukurwa.""
Gahunde François na we ati "" Twiteguye kubahiriza amabwiriza yo kwirinda Coronavirus, ariko iyi mihanda n’ubusitani bigakomeza bigasukurwa, nk’ubu mutembereye iyi mihanda mwasanga harameze ibigunda, ibikori byuzuyemo, ntabwo hakwiye kuba nk’itongo kandi hari abantu, bareke dukore Igihugu cyacu kigumane isuku nk’iyo twahoranye.""
Aba bakozi kandi banasaba ko bazajya bahembwa buri kwezi aho guhemberwa amezi atatu nk’uko bari basanzwe bahembwa, kuko ngo muri ibi bihe byo kwirinda icyorezo cya Covid-19 bakenera ibintu byinshi, yaba ibyo kurya n’ibundi bikoresho bakenera buri munsi birimo iby’isuku ibafasha kwirinda.
Guverineri w’Intara y’Amajyaruguru Gatabazi Jean Marie Vianney, avuga ko ibi byifuzo byose bigiye gukorerwa ubuvugizi kandi bigakemuka mu buryo bwiza.
Yagize ati "" Ubundi abakora isuku yo mu mihanda no mu busitani ntaho batandukaniye n’abahinga, kandi basanzwe bakora bategeranye, ndetse isuku ni ngombwa, iki ndetse n’icyo basaba ku bijyanye n’imihemberwe yabo byose turakomeza kubikorera ubuvugizi harebwe uko byakemuka.""
Kuva mu Rwanda hagaragara umuntu wa mbere wanduye Covid-19, hatangiye gushyirwaho amabwiriza yihariye yo kwirinda iki cyorezo, aho imwe mu mirimo yagiye ihagarara gukorwa, abantu bakaguma mu ngo hirindwa ikwirakwira cya coronavirus.
",https://m.igihe.com/amakuru/article/amajyaruguru-abakora-isuku-basabye-gusubukura-akazi-bakurikije-amabwiriza-yo
"Coronavirus : Leta Zunze Ubumwe za Amerika zihariye benshi banduye, u Butaliyani ku isonga mu bapfuye","Umubare w’abanduye Coronavirus hirya no hino ku Isi ukomeje kwiyongera kuko kugeza mu gitondo cyo kuri uyu wa Gatatu tariki 1 Mata bari bamaze kuba 859,701.
Umubare w’abanduye Coronavirus hirya no hino ku Isi ukomeje kwiyongera kuko kugeza mu gitondo cyo kuri uyu wa Gatatu tariki 1 Mata bari bamaze kuba 859,701.
Imibare itangazwa mishya igaragaza ko abamaze gupfa ku Isi hose bazize icyo cyorezo ari 42 340 naho abamaze gukira ni 178 333.
Leta Zunze Ubumwe za Amerika nizo ziza ku mwanya wa mbere mu kugira umubare w’abantu benshi banduye kuko bangana na 188592, ikurikirwa n’u Butaliyani bufite abantu 105792, Espagne ikagira 95 923 u Bushinwa buza ku mwanya wa kane n’abantu 81,554, u Budage bufite abantu 71808 naho u Bufaransa bufite abantu 52128.
Muri rusange u Butaliyani nibwo bufite abantu benshi bamaze guhitanwa na Coronavirus kuko kugeza muri iki gitondo bamaze kuba 12428, bukurikirwa na Espagne ifite abantu 8464 hagakurikiraho Leta Zunze Ubumwe za Amerika n’abantu 4055, u Bufaransa n’abantu 3523 naho mu Bushinwa ni 3312, muri Iran ni 2898 n’abantu 1789 mu Bwongereza.
Muri Afurika ibihugu biza imbere mu kugira abantu benshi banduye Coronavirus harimo Afurika y’Epfo ifite abantu 1353, abamaze gupfa ni batanu, abakize ni 51.
Algeria iza ku mwanya wa kabiri n’abantu 716 banduye, abamaze gupfa ni 44 naho abamaze gukira ni 46. Misiri ifite abantu banduye 710, abapfuye ni 46 naho abakize ni 157. Maroc ifite abantu 617 banduye, abapfuye ni 36 naho abamaze gukira ni 24.
Ushobora kumenya amakuru yose ajyanye na Coronavirus urebeye kuri IGIHE.com ukanze hano
",https://m.igihe.com/ubuzima/coronavirus/article/coronavirus-leta-zunze-ubumwe-za-amerika-zihariye-benshi-banduye-u-butaliyani
Burya dusangiye gupfa no gukira!,"Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Hari benshi barajwe ishinga no gushakisha inkomoko y’iki cyorezo cya coronavirus. Byaba bituruka ku makosa cyangwa ubushake bw’umuntu, byaba bikomoka ku mihindagurikire y’ikirere cyangwa ku misazire y’isi nk’uko bamwe babivuga, icyo tubona ni uko twese dusangiye gupfa no gukira.
Iki cyorezo cyadushyize ku munzani w’ubuzima kandi cyitwereka ko iby’ingenzi ari ibyo duhuje kurusha ibidutandukanya.
Abakomeye n’aboroheje, abami n’abatware bahuje icyifuzo n’aboro! Twese turasaba Imana kubaho. Intambara zari zarananiranye zerekanye ko burya turwaniraga ubusa, nazo ziraceceka! Twese twabonye akanya ko kwitekerezaho, maze tubona ko dusangiye gupfa no gukira koko!
Dusangiye gukira: Twese twaremwe mu ishusho y’Imana kandi iduha Ubuhanga, Ubwenge, ubwigenge n’umutima ukunda kugira ngo tubashe gukora ugushaka kwayo, harimo kugenga ibindi biremwa no kubana neza mu rukundo n’abandi. Twese twaremewe gusingiza Imana no kubana nayo (Reba Yh 17).
Dusangiye gupfa: Dusangiye gupfa nk’uko dusangiye ingaruka z’icyaha cy’inkomoko. Kuva ubwo Muntu yasuzuguraga Imana, agashaka kunganya ubwenge nayo ndetse akumva ashaka no kuyirusha, Imana yamusubije mu mwanya we ariko iranamuhana. Bityo aba asemeye bene muntu twese.
Uhoraho abwira umugore ati “Nzongera imiruho yawe igihe utwite, maze uzabyare ubabaye, uzahora wifuza umugabo wawe”. None se Babyeyi babyaye, ni nde wabyaye atababaye cyangwa atamennye amaraso? Kuva ubwo twese dusangiye gupfa no gukira. (Intg 3, 16).
 Uhoraho abwira n’umugabo ati ‘Kuko wansuzuguye, Umugati wawe uzawurya wiyushye akuya kugeza ubwo uzasubira mu gitaka, kuko ari cyo wavuyemo. Koko rero uri umukungugu, kandi uzasubira mu mukungugu”. (Intg 3, 17-19). Ibi se ntitubihuriyeho, ntiturya ari uko twiyushye akuya? Nyamara tujye twibuka ko dusangiye gupfa no gukira.
Iki gihe rero si igihe cyo gushakisha inkomoko y’icyorezo gusa ahubwo ni igihe cyo gufashanya nk’abahuje gupfa no gukira. Niba twese duhuje ibibazo niduhuze no gushakisha ibisubizo, cyane cyane twita ku mbabare n’abatishoboye. Ni igihe kandi cyo kugendera mu gushaka kw’Imana!
Bavandimwe nk’uko tubibonye umubabaro n’ibyago byacu byakomotse ku gusuzugura Imana; aho umuntu wa mbere yihaye gushaka kuresha nayo! N’uyu munsi hari ibyo tubona ukabona ko Muntu yagiye ashyira imbere ubuhanga, ubwenge bwe ndetse agakora ibyo yishakiye aho kugira ngo byose bigende uko Imana yabigennye.
Dukomeze gusenga twizeye ngo Imana idukize ibyaha byacu kandi iturengere idukize iki cyorezo.
Dusenge Nk’uko Uhoraho yabibwiye Dawudi ati “Ntacyo ntagukoreye niba kandi bidahagije nzongeraho n’ibindi (2 Sam 12, 7-8) Natwe, turagushimira Nyagasani kubera ibyiza byose wadukoreye ariko kandi tugarutse imbere yawe n’umutima unyuzwe nabyo, tunagusaba ngo wongereho n’ibindi byiza, utugirire Impuhwe maze udutabare ikibi cyugarije isi. Ni wowe wivugiye ngo igihe kirageze ngo ndengere umuryango wanjye: turengere nk’uko warengeye Daniyeli ukamukura mu rwobo rw’intare zishonje, nk’uko warengeye abayisiraheli bakurikiranywe n’ingabo za Farawo.
 Dutabare nk’uko watabaye Pahulo mu Nzu y’imbohe, maze inzugi z’uburoko zigafunguka, turwanirire ishyaka nk’uko warirwaniriye abavandimwe batatu (Meshaki, Sadaraka na Abedenego) baciriwe urwo gupfa, bakarohwa mu muriro ugurumana ariko ukohereza umumalayika wawe agatemberana nabo mu muriro, maze bose bagatangarira izina ryawe. Ubwo twiyemeje kukugarukira no kongera kukubera abana, ngwino utubere Imana, natwe tuguhoranire icyubahiro hejuru ya byose. Ku bwa Yezu Kristu Umwami wacu. Amen”.
",https://m.igihe.com/iyobokamana/article/burya-dusangiye-gupfa-no-gukira
"Ibyo wamenya kuri Kalashnikov, imbunda yanditse amateka ku Isi (Video)","Ntushobora kuvuga mu buryo byoroshye impamvu imbunda ya AK-47, ifatwa nk’intwaro ya mbere yakunzwe cyane n’abarwanira ubwigenge cyangwa kwibohora, abasirikare n’abacancuro mu mirwano no mu bwicanyi bitewe n’uko yoroshye kuyikoresha, imikorere yizewe n’ubushobozi ifite.
Ntushobora kuvuga mu buryo byoroshye impamvu imbunda ya AK-47, ifatwa nk’intwaro ya mbere yakunzwe cyane n’abarwanira ubwigenge cyangwa kwibohora, abasirikare n’abacancuro mu mirwano no mu bwicanyi bitewe n’uko yoroshye kuyikoresha, imikorere yizewe n’ubushobozi ifite.
Iyi mbunda yo ku rutugu ifite uburebure bwa santimetero 87, yahanzwe n’Umurusiya Mikhail Kalashnikov, iya mbere ikaba yarakozwe mu 1947, kugeza ubu izibarirwa muri miliyoni 100 zikaba zimaze gukorwa.
Kalashnikov yigeze gutangaza ko gukora iyi mbunda yabitewe n’intambara ya kabiri y’Isi yose yari abonye ko yangije byinshi bityo yifuza guhita ahanga intwaro yoroshye gukoresha kandi izafasha mu kurinda ubusugire bw’igihugu cye.
Mu 1949, AK-47 yabaye intwaro yo kugaba ibitero yifashishwaga cyane n’igisirikare cy’Abasoviyete, gusa nyuma yaje kwemerwa n’ibindi bihugu nyuma y’amasezerano ya Warsaw, bituma ikwirakwira ku Isi yose, iba ikimenyetso cy’impinduramatwara cyane cyane mu bihugu nka Vietnam, Afghanistan, Colombia na Mozambique.
Imbunda ya Kalashnikov ntihenze kuyikora, ni ngufi, itwarika neza, iroroshye kuyikoresha kandi ntigorana mu kuyirashisha. Ikindi kandi ntabwo isaba gutunganywa cyane kandi ikora ahantu hose.
Mu 2007, Kalashnikov yasingije cyane imbunda ye avuga ko irenze iya M-16 y’Abanyamerika.
Yagize ati “Mu ntambara ya Vietnam, abasirikare b’abanyamerika bajugunye imbunda zabo za M-16 bafata AK-47 amasasu yayo bakayakura ku basirikare ba Vietnam bapfuye. Numvise ko abasirikare ba Amerika banayikoresheje muri Iraq kenshi”.
Imbunda ya AK-47, ishobora kugurwa amadolari 50 no munsi yayo cyane cyane muri Afurika. Umuvuduko w’isasu riva mu munwa wa AK-47, uba uri kuri metero 700 ku isegonda. Impuzandengo yo kurasa mu munota umwe ishobora kurasa amasasu 600 kandi ishobora gukora mu buryo bwihuse cyangwa ubwihuse igice (semi-automatique).
AK-47 Kalashnikov yubatswe mu bishushanyo bibiri; imwe ifite bimwe mu bice bikozwe mu giti n’indi ifite ibikoze mu cyuma.
Ni imbunda ifite igice cyakwitwa nk’ububiko cyangwa agasanduku kagenewe kujyamo amasasu gafite ubushobozi bw’agera kuri 30.
Hari kandi igice gituma ugiye kurasa ahitamo niba akoresha uburyo bwihuse ‘automatique’ cyangwa ubwihuse gake ‘semi-automatique’.
Ikindi gice ni imbarutso. Imbarutso ya AK-47 yakuwe mu gihangano cy’uwakoraga imbunda zirwanishwa n’abasirikare bo ku butaka, John C. Garand, ari nawe wahanze M1 ndetse n’icy’Umudage, wakoraga imbunda Hugo Schmeisser.
Hari inyakira (receiver), iki ni igice gikomeye ku mbunda kuko giherereyemo ibijyanye byose n’imikorere yayo yaba kwakira amasasu, kuyohereza mu kindi gice n’ibindi. Hari igice cyongerera umuvuduko isasu, ikiriha ingufu nyinshi n’igice cy’ubwirinzi.
Imbunda ya AK-47 irasa isasu rifite ibipimo bya milimetero 7.62 x 39. Ishobora kurasa inshuro hagati ya 20 na 30 mbere y’uko utangira kuyumva ku rutugu rwawe. Ifite kandi ubushobozi bwo kurasa muri metero hagati ya 300 na 400.
Iyi mbunda itwarika ku buryo bworoshye kuko ipima ibilo 3.47 igihe nta masasu arimo. Iyo yuzuye amasasu ipima ibilo 4.78. Igice cyayo kinyuramo isasu mbere yo kurekurwa gipima uburebure bwa santimetero 40.6.
Iyi mbunda ya Kalashnikov ni imwe mu mbunda zikoreshwa cyane ku Isi, aho izibarirwa kuri miliyoni 72 ziri hirya no hino mu bihugu bibarirwa mu 100. Ikundirwa cyane kuba yihanganira ibihe bibi byose nk’imvura, izuba ryinshi, ubukonje bukabije n’ibindi.
Amateka yerekana ko ibisasu bya kirimbuzi Amerika byatewe i Hiroshima na Nagasaki mu 1945, bibarwa ko byahitanye abagera ku 200 000, ariko imbunda ya Kalashnikov, bivugwa ko ari yo imaze kwica benshi kuko yahitanye ababarirwa muri za miliyoni nyinshi hirya no hino ku Isi.
",https://m.igihe.com/amakuru/utuntu-n-utundi/article/ibyo-wamenya-kuri-kalashnikov-imbunda-yanditse-amateka-ku-isi
Pape Diouf wabaye Perezida w’Ikipe ya Marseille yapfuye azize Coronavirus,"Umunya- Sénégal, Pape Diouf, wabaye Perezida w’Ikipe ya Marseille yo mu Bufaransa yapfuye afite imyaka 68 kuri uyu wa Kabiri azize icyorezo cya Coronavirus.
Umunya- Sénégal, Pape Diouf, wabaye Perezida w’Ikipe ya Marseille yo mu Bufaransa yapfuye afite imyaka 68 kuri uyu wa Kabiri azize icyorezo cya Coronavirus.
Diouf yari ari kuvurirwa mu bitaro biri muri Sénégal aho akomoka nyuma y’uko afashwe n’iki cyorezo. Itangazo ryashyizwe hanze n’iyi kipe yabereye umuyobozi rivuga ko “Pape azahora mu mitima yacu iteka” nk’umwe mu bantu bayanditsemo amateka.
Perezida wa Sénégal, Macky Sall, nawe yihanganishije abakunzi b’umupira w’amaguru, umuryango wa nyakwigendera ndetse n’abaturage b’igihugu cye muri rusange ku bwo kubura uyu mugabo w’agaciro.
Sall yavuze ko yakurikiranye ubuzima bwa Diouf kuva ubwo yashyirwaga mu bitaro byitwa “Hôpital de Fann” agifatwa n’iyi ndwara.
Diouf niwe muntu wa mbere w’umwirabura wanditse amateka yo kuba yarayoboye ikipe yo mu cyiciro cya mbere ku mugabane w’u Burayi ubwo yajyaga kuri uyu mwanya mu 2005.
Mbere yaho yari yarakoze nk’umunyamakuru ndetse nk’umuntu ushinzwe gushakira abakinnyi amakipe aho yahagarariye abarimo Marcel Desailly, Basile Boli, William Gallas, Samir Nasri na Didier Drogba.
",https://m.igihe.com/imikino/football/article/pape-diouf-wabaye-perezida-w-ikipe-ya-marseille-yapfuye-azize-coronavirus
Video: Menya ibintu bitandatu Harry na Meghan bemeye guhara kubera kuva mu muryango w’ibwami,"Magingo aya, Igikomangoma Harry n’umugore we Meghan ntibakibarizwa mu bafite inshingano mu muryango w’ibwami, aho biyemeje kubaho mu buzima bwabo nk’abantu basanzwe muri Leta Zunze Ubumwe za Amerika.
Magingo aya, Igikomangoma Harry n’umugore we Meghan ntibakibarizwa mu bafite inshingano mu muryango w’ibwami, aho biyemeje kubaho mu buzima bwabo nk’abantu basanzwe muri Leta Zunze Ubumwe za Amerika.
Ni umwanzuro bafashe ku giti cyabo, ku mpamvu zirimo ko Meghan atari yishimiye ubuzima yari abayemo nk’umunyacyubahiro w’ibwami.
Guhitamo umwanzuro nk’uyu hari ibintu byinshi bemeye guhara, birimo kuba bahabwa ubutumwa n’umwamikazi bakajya kumuhagararira hirya no hino no kuba batazongera kugenerwa amafaranga bahabwaga kubera inshingano bari bafite.
Mu mashusho, urasobanukirwa ibintu bitandatu by’agaciro bemeye guhara.
",https://m.igihe.com/amakuru/mu-mahanga/article/video-menya-ibintu-bitandatu-harry-na-meghan-bemeye-guhara-kubera-kuva-mu
Kicukiro:Umusore yapfiriye mu nzu nyuma y’umunsi umwe uwo baherutse gusangira apfuye,"Umusore uri mu Kigero cy’imyaka 32 y’amavuko wari utuye mu Mudugudu wa Multimedia mu Kagari ka Kagina mu Murenge wa Kicukiro mu Karere ka Kicukiro, yasanzwe mu nzu yapfuye kuri uyu wa 31, Werurwe, 2020 nyuma y’umunsi umwe undi mu bagore babiri baherutse gusangira yitabye Imana.
Umusore uri mu Kigero cy’imyaka 32 y’amavuko wari utuye mu Mudugudu wa Multimedia mu Kagari ka Kagina mu Murenge wa Kicukiro mu Karere ka Kicukiro, yasanzwe mu nzu yapfuye kuri uyu wa 31, Werurwe, 2020 nyuma y’umunsi umwe undi mu bagore babiri baherutse gusangira yitabye Imana.
Umunyamabanga Nshingwabikorwa w’Umurenge wa Kicukiro Murebwayire Alphonsine , yabwiye IGIHE ko amakuru y’uwo musore uzwi ku izina rya Micomyiza ariko ibyangombwa bigaragaraza ko yitwa Ntwali Armel rwamenyekanye kuri uyu wa Kabiri nyuma yuko nyiri aho akodesha abonye amaze amasaha menshi atava mu nzu akitabaza ubuyobozi bukica urugi.
Ati “ Mu gipangu yabagamo yabwiye umukuru w’umudugudu ko amuheruka ku Cyumweru nijoro [tariki 29 Werurwe] kandi ko yabonaga asa n’uwasinze agira amakenga y’ukuntu adaheruka gusohoka , bica urugi nk’ubuyobozi ngo barebe basanga yapfuye kandi ntacyo yambaye.”
Uyu musore ngo yari amaze imyaka ibiri atuye muri ako gace yibana. Nta kazi yagiraga ahubwo yari atunzwe na mushiki we uba i Burayi. Iyo yamwohererezaha amadolari ngo yajyaga kunywa, gusa ngo yari afite abagore babiri bakunze gusangira.
Murebwayire Alphonsine yabwiye IGIHE ko umwe muri abo basangiraga na we yitabye Imana ku wa Mbere tariki 30 Werurwe.
Ati “ Hari abagore basangiraga barimo uwo mu Gasharu ari naho banywereye, umwe rero yapfuye ejobundi none Armel na we arapfuye.”
Umuvugizi w’Urwego rw’Igihugu ry’Ubugenzacyaha (RIB) Marie Michelle Umuhoza yabwiye IGIHE ko urwo rwego rwamenye ayo makuru ndetse rwatangiye iperereza ku cyateye urwo rupfu.
Umurambo w’uwo musore wajyanywe gupimwa ngo bifashe mu kugaragza icyateye urwo rupfu mu gihe n’irindi perereza rikomeje muri rusange. Ibyangombwa bye ‘pasiporo’ byerekena ko akomoka mu Burundi.
",https://m.igihe.com/amakuru/u-rwanda/article/kicukiro-umusore-yapfiriye-mu-nzu-nyuma-y-umunsi-umwe-uwo-baherutse-gusangira
RAB yagaragaje uko yakemuye ikibazo cy’umukamo mwinshi mu gihe cyo kwirinda Coronavirus,"Ikigo cy’Igihugu gishinzwe guteza imbere Ubuhinzi n’Ubworozi, RAB, kivuga ko cyagennye uburyo bwo gutunganya amata mu buryo bushobora gutuma amara igihe kirekire.
Ikigo cy’Igihugu gishinzwe guteza imbere Ubuhinzi n’Ubworozi, RAB, kivuga ko cyagennye uburyo bwo gutunganya amata mu buryo bushobora gutuma amara igihe kirekire.
Ni icyemezo kijyanye n’ibihe Abanyarwanda barimo byo kuguma mu ngo mu kwirinda ikwirakwira ry’icyorezo cya Coronavirus, byatumye amwe mu mata atabona uko agenda, agere ku masoko yayo.
Umusaruro w’ibikomoka ku bworozi by’umwihariko ibijyanye n’amata wagiye wiyongera mu Rwanda, kuko nko mu 1998, Umunyarwanda umwe yanywaga litiro esheshatu ku mwaka, naho kuri ubu akaba anywa litiro 68 ku mwaka.
Minisiteri y’Ubuhinzi n’Ubworozi ivuga ko nko mu 2014, umusaruro w’amata wari litiro miliyoni 634,330 ku mwaka, mu gihe mu 2018, wageze kuri litiro miliyoni 816,791.
Umuyobozi Mukuru Wungirije muri RAB ushinzwe Ubworozi, Dr Uwituze Solange, avuga ko muri ibi bihe inganda zihari zifite ubushobozi bwo kuyatunganya, ku buryo abantu bashobora kuyagura bakayabika.
Yagize ati “Muri rusange ahantu hari inganda zirimo iz’Inyange n’izindi, ubu icyiza gihari ni uko zifite ubushobozi bwo gukora ayo mata, akaba yabikwa byibuze amezi icyenda ku buryo atakwangirika.”
Yavuze ko abajyaga bagura amata yo gukoresha umunsi ku munsi ariko bikaba bibagora, na bo bahisemo kugura ashobora kubikwa igihe kirekire.
Ati “Ubu abantu bahisemo kugura ya yandi abikika igihe kirekire gusa ni ku babishoboye, ibi bituma n’inganda zibasha gufata umukamo w’aborozi mwinshi zikayatunganya.”
RBA yatangaje ko abacuruzi batwaraga amata mu bicuba na bo bagomba kubahiriza amabwiriza yashyizweho.
Dr Uwituze yagize ati “Icy’igenzi ni uko amata bayatwara muri ibyo bicuba kandi bagakurikiza isuku n’amabwiriza yo kwirinda Coronavirus.’’
Yasabye abantu guhaguruka bagakora ariko banubahiriza amabwiriza yo kwirinda Coronavirus.
Mu Rwanda hamaze kugaragara abarwayi ba Coronavirus 70 ndetse bari kwitabwaho bameze neza, ku buryo aba mbere bashobora gutangura gutaha mu minsi ya vuba.
",https://m.igihe.com/amakuru/u-rwanda/article/rab-yagaragaje-uko-yakemuye-ikibazo-cy-umukamo-mwinshi-mu-gihe-cyo-kwirinda
Gisubizo Ministries na Gentil Misigaro bahuriye mu ndirimbo ihumuriza abihebye,"Umuramyi w’Umunyarwanda ukomeye cyane ukorera muzika muri Canada, Gentil Misigaro yahuriye na Gisubizo Ministries mu ndirimbo nshya itanga ihumure ku bantu muri ibi bihe Isi itorohewe n’icyorezo cya Coronavirus.
Umuramyi w’Umunyarwanda ukomeye cyane ukorera muzika muri Canada, Gentil Misigaro yahuriye na Gisubizo Ministries mu ndirimbo nshya itanga ihumure ku bantu muri ibi bihe Isi itorohewe n’icyorezo cya Coronavirus.
Iyi ndirimbo nshya yiswe ""Ntidufite Gutinya"" ni iy’ ihumure ku bahuye n’ingaruka za Coronavirus n’abandi bose bari mu bibazo bitandukanye.
Hari nkaho ivuga ngo ""Ntidufite gutinya habe na gato kuko ubuzima bwacu buri muri we, haba mu byago no mu makuba aturindisha imbabazi agira, kuba turiho ni ubuntu bwayo, kuba turiho ni imbabazi zayo.""
Umuyobozi Mukuru wungirije wa Gisubizo Ministries, Runyambo Eddy, yabwiye IGIHE ko bari barifuje guha abantu ihumure no kubabwira ko nta handi barikura uretse ku Mwami Yesu.
 Yagize ati “Muri iyi minsi abantu bari mu rugo mu ngamba zafashwe mu kwirinda ikwirakwiza rya Covid-19 abantu benshi bafite ubwoba, hari abandi banduye baribaza uko bizagenda, ihumure nta handi riva ni ku Mana yonyine yaremye ijuru n’Isi. Niyo yonyine yavuze ngo yemwe abarushye n’abaremerewe nimuze munsange ndabaruhura.""
Abajijwe impamvu bahisemo gukorana na Gentil Misigaro avuga ari ibintu bari barifuje kuva kera.
Ati “Ni umuramyi ukomeye kandi twifuje kenshi gukorana na we indirimbo, twatangiye kubitegura kuva batangiye gutegura igitaramo bari bafite mu Rwanda mu ntangiriro z’uku kwezi, igitaramo kimaze gusubikwa kubera COVID-19 twihutishije uyu mushinga cyane ko indirimbo yari ijyanye n’ibi bihe Isi iri kunyuramo byo kurwanya Coronavirus.”
Mu kwirinda ikwirakwira rya Coronavirus yugarije Isi, Leta y’u Rwanda yashyizeho ingamba zitandukanye zirimo gusaba abantu kuguma mu ngo zabo, kwirinda guhura n’abantu benshi cyangwa kwegerana nabo nk’ibisanzwe, gukaraba ibiganza n’amazi meza n’isabune inshuro nyinshi n’ibindi.
Ntidufite gutinya ni indirimbo igizwe n’iminota ine n’amasegonda 13, amajwi yayo yatunganyijwe na Producer Boris na Bruce mu gihe amashusho yayobowe na Fleury Legend.
Itsinda rya Gisubizo Ministries ryamamaye mu ndirimbo zo kuramya no guhimbaza Imana mu Rwanda no mu Karere ka Afurika y’Uburasirazuba. Ryamenyekanye cyane mu ndirimbo zirimo “Amfitiye byinshi”, “Mana uriho”, “Ndaguhetse ku Mugongo”, “Narababariwe”, ‘‘Halleluya’’ n’izindi.
Gisubizo Ministries imaze guhabwa ibihembo byinshi mu muziki birimo ibya Groove Awards Rwanda aho mu 2016, ryegukanye bitatu birimo icya Korali y’Umwaka, Indirimbo nziza y’Umwaka n’iyo Kuramya y’Umwaka ndetse mu Karere ryatwaye Groove Awards Kenya 2017 ryegukanye mu ruhando rw’andi makorali yo muri Afurika yo hagati n’iy’Uburasirazuba.
Izina rya Gentil Misigaro ryakunzwe binyuze mu ndirimbo zirimo ‘Biratungana’, ’Hano ku Isi’, ’Hari imbaraga’, ‘Yesu ndiye Dereva’, ‘Hano ku Isi’, ‘Buri munsi’, ’Iyo mbimenya’ n’izindi nyinshi zamaze kwinjira mu buzima bwa buri munsi bw’abemera Yesu nk’Umwami n’Umukiza wabo.
 	Reba hano indirimbo ya Gisubizo Ministries na Gentil Misigaro
",https://m.igihe.com/iyobokamana/article/gisubizo-ministries-na-gentil-misigaro-bahuriye-mu-ndirimbo-ihumuriza-abihebye
Minani Epimaque yemejwe nk’umusimbura wa Depite Ngabitsinze mu Nteko,"Komisiyo y’Igihugu y’amatora (NEC) yatangaje ko Minani Epimaque wo mu Ishyaka riharanira Demokarasi n’Imibereho myiza y’Abaturage (PSD) ari we uzasimbura Depite Ngabitsinze Jean Chrysostome uherutse kugirwa Umunyamabanga wa Leta muri Minisiteri y’Ubuhinzi n’Ubworozi (MINAGRI).
Komisiyo y’Igihugu y’amatora (NEC) yatangaje ko Minani Epimaque wo mu Ishyaka riharanira Demokarasi n’Imibereho myiza y’Abaturage (PSD) ari we uzasimbura Depite Ngabitsinze Jean Chrysostome uherutse kugirwa Umunyamabanga wa Leta muri Minisiteri y’Ubuhinzi n’Ubworozi (MINAGRI).
Dr Ngabitsinze wari Umuyobozi wa Komisiyo ishinzwe gukurikirana imicungire y’Umutungo wa Leta, PAC, mu Nteko Ishinga Amategeko, yagizwe Umunyamabanga wa Leta muri MINAGRI; umwanya utari usanzwe ufite umuntu muri iyo Minisiteri mu mpinduka zo ku wa 9 Werurwe 2020.
Itangazo NEC yashyize ahagaragara rigira riti “Komisiyo y’Igihugu y’Amatora iramenyesha Abanyarwanda ko Minani Epimaque, nimero zirindwi ukurikira ku rutonde ntakuka rw’abakandida-depite ba PSD mu matora yabaye muri Nzeri 2018 ari we uzasimbura Ngabitsinze Jean Chrysostome.”
Ingingo ya 94 y’itegeko ngenga rigenga amatora mu Rwanda ryo muri Nyakanga 2019 ivuga ko iyo Umudepite avuye mu murimo we, asimburwa hakurikijwe uko abakandida bakurikirana ku rutonde, umwanya we uhabwa ukurikiyeho ku rutonde yatoreweho akarangiza igihe cya manda gisigaye iyo kirengeje umwaka umwe.
Icyakora, iyo hari impamvu zituma ibyo bitubahirizwa, umutwe wa politiki cyangwa ishyirahamwe ry’imitwe ya politiki ryandikira Komisiyo risobanura iyo impamvu mu gihe kitarenze iminsi itanu. Iyo ku mpamvu iyo ariyo yose, Umudepite watorewe ku rutonde rw’umutwe wa politiki cyangwa ishyirahamwe ry’imitwe ya politiki avuye mu murimo we w’ubudepite, Perezida w’Umutwe w’Abadepite abimenyesha Komisiyo mu gihe kitarenze iminsi icumi kugira ngo itangaze amazina y’Umudepite usimbura.
Komisiyo igomba kuba yatangarije Abanyarwanda amazina y’Umudepite mushya mu gihe kitarenze iminsi irindwi uhereye igihe Perezida w’Umutwe w’Abadepite abiyimenyeshereje.
Iyo ari umutwe wa politiki washeshwe, umwe cyangwa benshi mu Badepite beguye kandi nta musimbura uri ku rutonde, hakoreshwa andi matora yo gusimbura abadepite batari mu myanya yabo mu gihe kitarenze iminsi 90.
Iyo bigenze bityo, buri mutwe wa politiki cyangwa abakandida bigenga bashobora gutanga kandidatire kuri uwo mwanya mu buryo busanzwe buteganyijwe igihe iyo myanya ipiganirwa.
Minani Epimaque ni munti ki?
Minani Epimaque yabonye izuba ku wa 5 Mutarama 1980. Ni umugabo wubatse, ufite umugore umwe n’abana batatu.
Minani usanzwe ari Umunyamabanga wa PSD mu Ntara y’Amajyepfo, amaze imyaka 10 akora mu Rukiko rw’Ikirenga nk’Umushakashatsi mu by’Amategeko, umwanya yagiyeho mu 2010.
Afite icyiciro cya Kabiri cya Kaminuza mu Mategeko yakuye muri Kaminuza yigenga ya Kigali (ULK) akagira n’iy’Icyiciro cya Gatatu cya Kaminuza mu Butegetsi bwite bwa Leta (Public Administration) yakuye muri Kaminuza ya Tsingua mu Bushinwa. Yize no mu Ishuri Rikuru ryigisha rikanateza imbere amategeko, Institute of Legal Practice and Development (ILPD).
Mu yindi mirimo, yakoze mu bigo bitandukanye aho yagiye ashingwa ubushakashatsi. Yakoze mu Kigo cy’Igihugu cy’Ibaruramibare ashinzwe ubushakashatsi kuva mu 2001 kugeza 2007. Yahavuye ajya mu cyari PSI naho ashinzwe ubushakashatsi, yakoze muri Sonarwa ashinzwe Ubucuruzi mu Ishami ry’Ubwishingizi bw’Ubuzima. Yanabaye umwarimu.
Yakoze muri Minisiteri y’Uburezi ashinzwe ubushakashatsi aho yavuze akajya mu Rukiko rw’Ikirenga aho yatangiye ku wa 1 Mata 2010 kugeza uyu munsi agizwe umudepite.
Mu buzima busanzwe bw’aho atuye ni Umukuru w’Isibo yitwa ‘Ibakwe’ yo mu Mudugudu wa Nyagasozi mu Kagari ka Karuruma mu Murenge wa Gatsata mu Karere ka Gasabo akaba n’Umukuru w’Abatwarasibo.
",https://m.igihe.com/amakuru/u-rwanda/article/minani-epimaque-yemejwe-nk-umusimbura-wa-depite-ngabitsinze-mu-nteko
Abashakashatsi bagaragaje uburyo bwo gupima amaraso bwerekana ubwoko bwa Cancer zirenga 50,"Inyigo nshya yagaragaje ko hari uburyo bushya bwo gupima amaraso bushobora kuvumbura ubwoko burenga 50 bwa Cancer, aho byitezwe ko buzafasha abaganga kwita ku barwayi hakiri kare kurenza uko byari bisanzwe bikorwa.
Inyigo nshya yagaragaje ko hari uburyo bushya bwo gupima amaraso bushobora kuvumbura ubwoko burenga 50 bwa Cancer, aho byitezwe ko buzafasha abaganga kwita ku barwayi hakiri kare kurenza uko byari bisanzwe bikorwa.
Uku gupima gushingiye ku turemangingo ndangasano twihariwe na buri muntu akaba ari natwo tumuranga (ADN), kukaba kwibanda ku mpinduka z’ibinyabutabire, ibizwi nka methylation.
Ubu buryo bwifashishwa mu kugaragaza ubwoko burenga 50 bwa Cancer burimo n’izica cyane nka Cancer y’urwagashya, iy’udusabo tw’intanga, iy’ubwonko n’iy’amara.
Abashakashatsi bavuga ko ubu buryo bwo gusuzuma bwizewe kandi bushobora kugaragaza Cancer mbere y’uko ibimenyetso bigaragara. Nibura ibirenga 99% by’ibisubizo butanga biba ari ukuri ariko haracyari umukoro wo gusuzuma ko budashobora kugira ikibwisoba.
Ibyavuye mu bushakashatsi byatangajwe mu kinyamakuru cy’ubuvuzi bwa Cancer, inzobere zivuga ko ari uburyo bwiza bwo kuvumbura za Cancer zigifata umuntu. Bavuga ko ari uburyo bw’inyongera bwo kuvumbura cancer no kuyivura hakiri kare kurenza uko byakorwaga.
Ubu buryo bwo gusuzuma bwakozwe n’ikigo Dana-Faber Cancer Institute na Mayo Clinic, bureba ibinyabuzima (molecules) bizwi nka methyl bitera impinduka mu tunyangingo (Cellules) bigatuma turwara cancer.
Umwe mu bayoboye iyi nyigo, Geoffrey Oxnard, avuga ko ubu buryo bwo gusuzuma amaraso butuma hagaragara ubwoko bwinshi bwa cancer.
Oxnard yavuze ko ‘ibyavuye mu bushakashatsi byerekanye ubu buryo bwo gusuzuma bushobora kugaragaza cancer ku rwego rwose yaba iriho’.
Mu igerageza hasuzumwe amaraso y’abarwayi barenga 4000 bamwe bafite abandi badafite cancer. Ubwo bushakashatsi bwerekana ko 96% by’ibizamini byafashwe, byagaragaje ubwoko butandukanye bwa cancer.
",https://m.igihe.com/ubuzima/article/abashakashatsi-bagaragaje-uburyo-bwo-gupima-amaraso-bwerekana-ubwoko-bwa-cancer
Bimwe mu bikoresho utakekaga ko ari inzira yaguhuza na Coronavirus (Amafoto),"Mu gihe buri wese asabwa gushyira mu bikorwa ingamba zashyizweho no gukurikiza inama zo gukumira no kurwanya ikwirakwira rya COVID-19 giterwa na Coronavirus, hari benshi batari bazi ko ibikoresho byo mu ngo cyangwa ku kazi na byo biri mu bishobora gukwirakwiza iki cyorezo.
Mu gihe buri wese asabwa gushyira mu bikorwa ingamba zashyizweho no gukurikiza inama zo gukumira no kurwanya ikwirakwira rya COVID-19 giterwa na Coronavirus, hari benshi batari bazi ko ibikoresho byo mu ngo cyangwa ku kazi na byo biri mu bishobora gukwirakwiza iki cyorezo.
Inama ya mbere igirwa abantu mu gukumira no kurwanya ikwirakwira rya COVID-19 ni ukwirinda gukoranaho cyangwa guhana ibiganza mu buryo ubwo ari bwo bwose, gukaraba intoki inshuro nyinshi hakoreshejwe amazi meza n’isabune no guhagarika ingendo zitari ngombwa.
Mu gihe abantu bakangurirwa kuguma mu ngo, abo bidashoboka ko bahagarika imirimo bakwiye kwiyitaho no kwirinda birushijeho.
Akenshi usanga hari ibikoresho byifashishwa na benshi buri munsi bishobora no gushyira ubuzima bwabo mu kaga bakaba bakwandura cyane no batoroherwa no kumenya niba uwabikoresheje mbere atarandura.
Nta gushidikanya ko imibare y’abamaze gufatwa cyangwa kwicwa na Coronavirus hirya no hino ku Isi, irimo n’abanduriye mu bikoresho benshi batatekerezaga ko biri ku rutonde rw’ibishobora gukwirakwiza iki cyorezo.
Abahanga bavuga ko virus itera COVID-19 ishobora kumara amasaha cyangwa iminsi itarapfa mu gihe iri ku kintu gikomeye cyangwa cyoroshye; igihe kigahinduka bitewe n’ubuso, ubushyuhe cyangwa ubuhehere bw’icyo kintu.
Niba utekereza ko igikoresho runaka gishobora kuba cyaranduye, gisukure ukoresheje umuti wica udukoko cyangwa amazi n’isabune; usukure kandi intoki zawe na bwo ukoresheje isabune n’amazi cyangwa umuti wica udukoko kandi wirinde gukora ku maso, ku munwa cyangwa ku mazuru.
Twese dufatanyije twahashya ikwirakwira rya Coronavirus. Tugume mu rugo!
Amafoto: Niyonzima Moïse
",https://m.igihe.com/amakuru/article/bimwe-mu-bikoresho-utakekaga-ko-ari-inzira-yaguhuza-na-coronavirus-amafoto
Rayon Sports yagobotse abakinnyi bayo mu bihe bya Coronavirus,"Muri ibi bihe abantu bose basabwe kuguma mu ngo zabo kubera icyorezo cya Coronavirus, Rayon Sports yagobotse abakinnyi bayo, buri umwe ahabwa ibihumbi 50 Frw yo kwifashisha.
Muri ibi bihe abantu bose basabwe kuguma mu ngo zabo kubera icyorezo cya Coronavirus, Rayon Sports yagobotse abakinnyi bayo, buri umwe ahabwa ibihumbi 50 Frw yo kwifashisha.
Kuva tariki ya 15 Werurwe, ibikorwa byose bihuza abantu benshi birimo n’imikino, byarahagaritswe mu Rwanda mu gihe abantu bose basabwe kuguma mu ngo zabo kuva tariki ya 21 Werurwe 2020 mu kwirinda ikwirakwira ry’ubwandu bwa Coronavirus.
Bitandukanye n’andi makipe 13 muri 16 akina Shampiyona y’icyiciro cya mbere, afashwa na Leta, 90% by’amafaranga Rayon Sports ikoresha ku kwezi, aturuka mu bafana bayo mu gihe 10% ari atangwa n’abafatanyabikorwa bayo nk’uko biheruka gutangazwa n’ubuyobozi.
Abafana bayo bamaze iminsi batanga inkunga yo gufasha ikipe, hifashishijwe ikoranabuhanga rya telefoni kuri *610# ndetse kuva icyo gikorwa gitangiye tariki ya 19 Werurwe 2020, hamaze gukusanywa agera kuri miliyoni 6 Frw.
Nubwo Rayon Sports yihaye intego yo kugeza kuri miliyoni 20 Frw. IGIHE yamenye ko abakinnyi batangiye kugezwaho iyi nkunga ndetse buri mukinnyi yahawe ibihumbi 50 Frw.
Umuvugizi wa Rayon Sports, Nkurunziza Jean Paul, yabwiye IGIHE ko amafaranga bahaye abakinnyi ari yo kugira ngo bifashishe muri ibi bihe bari mu ngo zabo.
Ati “Muri ibi bihe abakinnyi tubitaho bisanzwe, tukabaha amafaranga bifashisha. Uyu munsi bashobora guhabwa amafaranga, ejo bakabona andi. Ni amafaranga ari kuva mu nkunga y’abafana, bitandukanye n’imishahara cyangwa andi. Uko abafana bazakomeza kwitanga, abakinnyi bazajya bayahabwa.”
Rayon Sports yari isanzwe yinjiza impuzandengo ya miliyoni 15 Frw ku kwezi, zirimo miliyoni 10 Frw zavuye ku kibuga n’izindi miliyoni 5 Frw zatanzwe n’abafana.
Kuva imikino ihagaze hagati muri uku kwezi ndetse umukino iheruka guhuramo na Gicumbi FC ukaba warabaye mu muhezo, byatumye ubuyobozi bwayo butangira gushaka ibindi bisubizo birimo no gushishikariza abafana kuyiba hafi.
Rayon Sports imaze iminsi kandi nta mafaranga ihabwa na SKOL, aho yishyuraga umwenda wa miliyoni 33 Frw yari yaragurijwe, ariko ikaba izahabwa ikindi gice kingana na miliyoni 33 Frw n’uyu muterankunga wayo mukuru mbere y’uko umwaka w’imikino urangira.
Umuyobozi wa Rayon Sports, Munyakazi Sadate, aherutse gutangaza ko ikoresha hafi miliyoni 32 Frw ku kwezi mu gihe kuri ubu hari gushakwa uburyo abakinnyi bahembwa ukwezi kwa Gashyantare.
Indi nkuru wasoma: Mu Rwanda birashoboka kugabanyiriza abakinnyi imishahara kubera Coronavirus?- Icyo abayobozi b’amakipe babivugaho.
",https://m.igihe.com/imikino/football/article/rayon-sports-yagobotse-abakinnyi-bayo-mu-bihe-bya-coronavirus
Impamvu kubahiriza ‘Itariki yo Kubeshya’ bidakwiye mu bihe bya Coronavirus ,"Itariki ya 1 Mata buri mwaka, ni umunsi abantu batandukanye bafata nk’uwagenewe kubeshya, ku buryo bamwe usanga hari inkuru bakwije cyangwa bagashuka umuntu runaka, nyuma akaza kumenya ko ibyo yabwiwe byari ibinyoma bitewe n’uwo munsi.
Itariki ya 1 Mata buri mwaka, ni umunsi abantu batandukanye bafata nk’uwagenewe kubeshya, ku buryo bamwe usanga hari inkuru bakwije cyangwa bagashuka umuntu runaka, nyuma akaza kumenya ko ibyo yabwiwe byari ibinyoma bitewe n’uwo munsi.
Bimwe mu bikorwa byibukwa byajyanye n’uwo munsi, hari ubwo mu 1986 maneko wa Israel yakwije inkuru ko Nabih Berri wayoboraga Lebanon yishwe. Amakuru yaguye mu itangazamakuru bitangira gusakara, biza no kuvugwa na Minisitiri w’Ingabo wa Israel Yitzhak Rabin.
Ni inkuru yaciye igikuba mu Burasirazuba bwo Hagati, ariko nk’igihuha, cyari gifite ingaruka zikomeye.
Kubera ibihe Isi irimo, abantu benshi bafite imitima ihagaze kuko nko mu cyumweru gishize, Abanyamerika basaga milyoni eshatu batakaje imirimo, ku buryo igihuha icyo aricyo cyose gishobora guteza impagarara ku rwego rukomeye.
Ikigo gitanga ibisubizo by’ikoranabuhanga cya Google, ni kimwe mu byari bimaze kumenyereza ababikoresha ko ku wa 1 Mata kigira uburyo kibeshya, kuri iyi nshuro cyatangaje ko kitazagira uruhare mu gutangaza ikintu icyo aricyo cyose kiri muri uwo mujyo, bitandukanye n’ibyari bisanzwe.
Ni igikorwa Umuyobozi ushinzwe Imenyekanishabikorwa muri Google, Lorraine Twohill, yavuze ko kigamije guha icyubahiro abarimo guhangana n’icyorezo cya COVID-19 no korohereza abakomeje gushakisha amakuru nyayo banyuze kuri Google, cyane ko ubu abenshi btanasohoka mu ngo.
Mu ibaruwa yandikiwe abakozi, igira iti “Twahagaritse ibikorwa bihuriweho byajyana n’itariki ya 1 Mata, ariko twumva ko hashobora kuba hari n’ibiteganywa tutazi. Turabasaba kwitandukanya nabyo ndetse abo bantu bahagarika ibyo baba bateguye byose – haba mu kigo no hanze yacyo.”
Ibi bikorwa hari ibihugu byabihagurukiye, aho nko mu Buhinde hemejwe ko umuntu wese uzakwirakwiza ibihuha muri ibi bihe bya Coronavirus, azakanirwa urumukwiye hakurikijwe amategeko y’icyo gihugu.
Ni ibikorwa umuntu uzabigiramo uruhare ashobora gukatirwa gufungwa amezi atandatu. Ni ibikorwa ngo bizagera no ku bantu bakwirakwiza ayo makuru ku mbuga nkoranyambaga nka WhatsApp, kuko ayo makuru azaryozwa abayobozi bayo.
Kubeshya muri ibi bihe kandi bifatwa nk’ibishobora kugira ingaruka zikomeye, kubera ko mu kwirinda Coronavirus bisaba kugendera ku mabwiriza yagenwe, kandi abantu benshi ntabwo ariko babasha kugera ku makuru bitewe n’uko hari abatakiva mu rugo.
Tariki ya 1 Mata benshi bakunze kwita “Poisson d’Avril” mu rurimi rw’Igifaransa yatangiye gufatwa nk’umunsi wo kubeshya mu 1594 ku ngoma y’Umwami w’Abafaransa Charles IX.
Kuri iyi tariki ni ho umwaka mushya watangiriragaho muri iki gihugu bagendeye ku ngengabihe ya Julien (Calendrier Julien). Abafaransa batangiraga umwaka bishima bahana impano zitandukanye cyane cyane ibyo kurya nk’uko bisanzwe kugeza ubu; ibyo biryo byabaga byiganjemo amafi.
Umwami Charles IX rero aza guhindura iyi tariki aca iteka ko umwaka uzajya utangira ku ya 1 Mutarama ariko ibi ntibyakuraho ko Abafaransa bakomeza kwishimisha ku wa 1 Mata ari nako bakomeza guhana impano; gusa bamwe muri bo batangira guhana impano z’impimbano (bihanywe no kudakoresha ukuri nk’uko byari bisanzwe) cyane cyane iz’amafi ari na ho izina “Poisson d’Avril” ryakomotse.
Ibi rero byaje kuba akamenyero uko umwaka utashye, ari na ho uyu munsi waje gufatwa nk’umunsi wo kubeshya, biza kugenda bikwirakwira mu bihugu 
bitandukanye hirya no hino ku Isi.
",https://m.igihe.com/amakuru/mu-mahanga/article/impamvu-kubahiriza-itariki-yo-kubeshya-bidakwiye-mu-bihe-bya-coronavirus
Ntawunguka wa FDLR nadataha azaba nka Mudacumura-Gen Major Alexis Kagame ,"Umuyobozi w’Ingabo mu Ntara y’Uburengerazuba, Gen Maj Alexis Kagame, yavuze ko Gen Ntawunguka Pacifique alias Omega usigaye ayoboye FDLR nadataha mu gihugu cye azasoza nabi nka Mudacumura Sylvestre yasimbuye.
Umuyobozi w’Ingabo mu Ntara y’Uburengerazuba, Gen Maj Alexis Kagame, yavuze ko Gen Ntawunguka Pacifique alias Omega usigaye ayoboye FDLR nadataha mu gihugu cye azasoza nabi nka Mudacumura Sylvestre yasimbuye.
Yabitangaje kuri uyu wa Mbere mu rugendo yagiriye mu Karere ka Rubavu mu nama n’abayobozi kuva mu mudugudu kugeza mu murenge.
Gen Maj Alexis Kagame yabwiye abayobozi ko umubano w’u Rwanda na Repubulika Iharanira Demokarasi ya Congo umeze neza ku buryo imitwe igamije guhungabanya umutekano w’u Rwanda na FDLR irimo, itazihanganirwa.
Yavuze ko FDLR itabangamiye u Rwanda gusa kuko no mu mashyamba ya RD Congo aho ifite ibirindiro, yica abaturage, igasahura ikanafata abagore ku ngufu.
Ati “Nabo bafashe icyemezo cyo kuyirwanya kandi byagenze neza. Mwarabyumvise mu makuru ko hari abayobozi ba FDLR bagwa iyo mu mashyamba, ba Mudacumura, ba Jean Michel ba RUD Urunana, hari n’abafashwe bazanwa Mutobo batagira ingano.’’
Yakomeje anenga abanga gutaha kubera ingengabitekerezo y’urwango barimo Gen Ntawunguka Pacifique [Omega] usigaye ayobora FDLR. Gen Ntawunguka yigeze kuvuga ko azagaruka mu Rwanda nta Mututsi ukirurimo.
Gen Maj Alexis Kagame yavuze ko Ntawunguka nadahindura imyumvire ngo atahe mu gihugu cyamubyaye, bizarangira apfuye nkuko byagendekeye Mudacumura yasimbuye.
Ati “Mudacumura wiyitaga General urumva aho yaguye, Jean Michel wa RUD Urunana na we ni uko kandi ufite igihugu kikwakira kikaguha n’amafaranga yo kwiteza imbere ukanga gutaha kubera ingengabitekerezo yabahezemo y’urwango. Na Mudacumura niko yavugaga ngo ntiyahemukira Habyarimana. Abakiri mu mashyamba ba Ntawunguka Pacifique wiyita ngo ni Omega ukorera hano za Nyamuragira, nadataha niko azapfa, na we azagwa hariya.’’
Muri Nzeri 2019 nibwo ingabo za Repubulika ya Demokarasi ya Congo, FARDC, zishe Lieutenant General Sylvestre Mudacumura wayoboraga umutwe wa FDLR, mu gitero zagabye ku birindiro by’uwo mutwe mu gace ka Bwito mu Ntara ya Kivu y’Amajyaruguru.
Guverineri w’Intara y’Uburengerazuba, Munyentwari Alphonse, yashimiye abaturage b’imirenge yegereye umupaka ugabanya u Rwanda na Congo muri Rubavu, uko bari kwitwara mu kubungabunga umutekano.
Yabasabye ko ari nako babigenza ku cyorezo cya Coronavirus cyugarije Isi muri iki gihe, bagatahiriza umugozi umwe.
Imirenge ikora ku mupaka irimo uwa Busasamana yagiye ikunda kwibasirwa n’ibitero by’umutwe wa FDLR. Igitero giheruka ni icya tariki 10 Ukuboza 2018 ubwo abarwanyi ba FDLR bakigabaga mu Murenge wa Busasamana ahitwa Kanyesheja abagera ku icyenda bakahasiga ubuzima, umuturage umwe agakomereka.
",https://m.igihe.com/amakuru/article/ntawunguka-wa-fdlr-nadataha-azaba-nka-mudacumura-gen-major-alexis-kagame
Abasenateri basabwe kwifatanya n’abadafite ubushobozi muri ibi bihe,"Perezida wa Sena Dr Iyamuremye Augustin, yasabye abasenateri muri ibi bihe u Rwanda n’Isi muri rusange bahanganye n’icyorezo cya coronavirus, kwifatanya n’abadafite ubushobozi, babafasha kubona ibyo kurya mu Midugudu batuyemo.
Perezida wa Sena Dr Iyamuremye Augustin, yasabye abasenateri muri ibi bihe u Rwanda n’Isi muri rusange bahanganye n’icyorezo cya coronavirus, kwifatanya n’abadafite ubushobozi, babafasha kubona ibyo kurya mu Midugudu batuyemo.
Kuri iki Cyumweru nibwo biro ya Sena yateranye hakoreshejwe uburyo bw’ikoranabuhanga, harebwa uruhare abasenateri bakwiriye kugira muri ibi bihe.
Perezida wa Sena yavuze ko abasenateri bakwiye kugira uruhare mu gufasha abatishoboye, cyane cyane bakabikora aho batuye.
Yagize ati “Biro ya Sena yasuzumye uruhare abasenateri bagomba kugira muri ibi bihe bidasanzwe u Rwanda n’Isi biri mu rugamba rwo kurwanya icyorezo cya COVID-19, abagize Sena barahamagarwa kwifatanya n’abadafite ubushobozi, babafasha kubona ibyo kurya mu midugudu batuyemo.”
Umujyanama wa Perezida wa Sena, Olivier Mushimire, yabwiye IGIHE ko nyuma yo guhabwa ubu butumwa, abasenateri bagaragaje ko bishimiye iki gikorwa.
Yagize ati “Nyuma y’ubu butumwa bwe, abasenateri bagaragaje ko bamushyigiye ndetse basanzwe barabitangiye kandi biteguye kubikomeza, byari ukubashishikariza kujya muri iki gikorwa, bakanashishikariza n’abandi kuko aba ni abayobozi, kandi ni abantu bafite ubushobozi bwo kugira uruhare rufatika muri iki gikorwa.”
Senateri Ntidendereza William utuye mu Karere ka Kicukiro, Umurenge wa Gatenga, yabwiye IGIHE ko iyi gahunda bayitangiye, kuko kuri iki Cyumweru bafashije imiryango 28 igizwe n’abantu barenga 100 itishoboye.
Yagize ati “Isibo nyobora yitwa Imena, twakoze urubuga dutangira kubwira abo duturanye bafite ubushobozi, buri muntu agatanga uko ashoboye. Twashyizeho abantu bagenda baturebera babandi bafite ubushobozi buke turabanduka.”
Avuga ko bagiye babaha amavuta, ibiribwa n’ibindi bikenewe mu rugo.
Avuga ko uko ubushobozi uko buzagenda buboneka, bazakomeza kujya bafasha abakeneye ubufasha, agasaba n’abandi gukomeza iki gikorwa cyo gufasha.
Abandi basenateri baganiriye na IGIHE, bavuze ko nubwo batari bagatangiye iki gikorwa ariko bagiye kwifatanya n’abo baturanye bafite intege, kugira ngo babafashe abakeneye ubufasha.
Kuwa Gatandatu nibwo leta yatangije mu gihugu gahunda yo guha ibikenerwa by’ibanze birimo ibiribwa ku baturage batishoboye muri ibihe abaturarwanda basabwe kuguma mu ngo.
",https://m.igihe.com/amakuru/article/abasenateri-basabwe-kwifatanya-n-abadafite-ubushobozi-muri-ibi-bihe
Gaël Faye yahishuye ko amaze iminsi arwaye COVID-19,"Umwanditsi w’ibitabo akaba n’umuraperi Gaël Faye yatangaje ko amaze iminsi arwaye COVID-19 iterwa n’agakoko ka Coronavirus, ashimira umuganga wamufashije agakira adashyizwe mu bitaro, bitandukanye n’ibyabaye kuri bagenzi be bakoranaga kuri filime Petit Pays.
Umwanditsi w’ibitabo akaba n’umuraperi Gaël Faye yatangaje ko amaze iminsi arwaye COVID-19 iterwa n’agakoko ka Coronavirus, ashimira umuganga wamufashije agakira adashyizwe mu bitaro, bitandukanye n’ibyabaye kuri bagenzi be bakoranaga kuri filime Petit Pays.
Gaël ni Umufaransa ufite inkomoko mu Rwanda, umaze kwamamara ku rwego mpuzamahanga. Aheruka kwandika igitabo yise ’Petit Pays’, ndetse amaze iminsi mu bikorwa byo kumenyekanisha filime yagikozweho.
Mu butumwa yanyujije kuri Instagram, Gaël Faye yavuze ko mu bikorwa byo kumenyekanisha iyo filime ariho yanduriye Coronavirus.
Ati ""Mu byumweru bibiri ubwo nari mu bikorwa byo kumenyekanisha filime Petit Pays nanduye COVID-19. Nagize amahirwe yo kutajyanwa mu bitaro, bitandukanye n’ibyabaye kuri bamwe mu bagize itsinda dukorana kuri filime. Namaze iminsi 15 mu kato.""
Yavuze ko muri iyo minsi 15 yari afite ibimenyetso birimo gucika intege, kubabara umutwe, gukorora no kugira ibibazo by’ubuhumekero, akababara mu bihaha no mu gituza.
Yakomeje ati ""Kuva ejo nagize amahirwe yo kongera guhura n’umuryango wanjye. Ndashimira muganga wanyitayeho kandi akamvura. Ndabifuriza mwese kugira umuhate no kwiyitaho no kwita ku bandi muri ibi bihe bikomeye.""
Gaël Faye aheruka mu Rwanda mu ntangiriro z’uku kwezi mu bikorwa byo kwerekana bwa mbere filime Petit Pays, yatangiye gukorwa ku wa 14 Mutarama 2019, n’Umufaransa Eric Barbier biciye muri studio yitwa Jerico.
Iyi filime ishingiye ku nkuru y’ubuzima bw’umwana wavukiye i Burundi abyarwa n’Umunyarwandakazi w’impunzi n’umuzungu w’Umufaransa. Uwo mwana avuga uko yabonaga ubuzima muri icyo gihe, ibibazo by’amoko y’Abahutu n’Abatutsi.
Uwo mwana uba ufite hagati y’imyaka 10 na 15, aba yibuka uburyo ubuto bwe bwaje kwicwa n’ibibazo bya politiki zo muri aka karere. Anavuga ku kibazo cyo kuvuka ku babyeyi badahuje uruhu.
Nyuma yaje guhungishirizwa i Burayi ari nabwo yaje kubona ko kuba imvange bigoye kuko haba i Burundi no mu Burayi, hose abantu bamufataga nk’umunyamahanga.
Amaze gukura yiyemeje kugaruka muri Afurika kuko ariho nibura yumvaga ari iwabo. Filime ‘Petit Pays’ ivuga no ku mateka yaranze u Burundi n’u Rwanda, mu myaka ya za 90 na nyuma yaho.
U Bufaransa ari nacyo gihugu Gaël Faye abamo, icyorezo cya Coronavirus kimaze gufata abantu 44.550, naho abamaze gupfa ni 3.024.
 Il y a 2 semaines lors de la promotion de #petitpayslefilm j'ai attrapé le covid 19. J'ai eu la chance de ne pas être hospitalisé contrairement à d'autres personnes de l'équipe du film. J'ai passé 15 jours en isolement total. 15 jours de courbatures, maux de tête, quintes de toux et surtout problèmes respiratoires (comme si j'avais de la colle dans les poumons et des hauts fourneaux en activités dans la cage thoracique 🥵). Depuis hier je peux à nouveau côtoyer ma famille. Merci au médecin qui m'a pris en charge et admirablement bien soigné. . Je vous souhaite à toutes et à tous beaucoup de courage et de prendre soin de vous et des autres durant cette période si étrange❤️🌼🕊️ #covıd19
A post shared by  Gaël Faye (@gaelfaye) on Mar 31, 2020 at 6:28am PDT
",https://m.igihe.com/imyidagaduro/article/gael-faye-yahishuye-ko-amaze-iminsi-arwaye-covid-19
Kayonza: Imibiri y’abazize Jenoside imaze imyaka 26 mu rugomero igiye gukurwamo,"Muri iki Cyumweru hagiye gushakishwa imibiri y’abazize Jenoside yakorewe Abatutsi yajugunywe mu cyuzi cya Ruramira cyizwi nka ‘Barrage’ giherereye mu Karere ka Kayonza.
Muri iki Cyumweru hagiye gushakishwa imibiri y’abazize Jenoside yakorewe Abatutsi yajugunywe mu cyuzi cya Ruramira cyizwi nka ‘Barrage’ giherereye mu Karere ka Kayonza.
Muri Mata 2019 nibwo Akarere ka Kayonza katangaje ko imibiri y’abazize Jenoside yakorewe Abatutsi bo mu bice bitandukanye bigize Akarere ka Kayonza, yajugunywe mu rugomero ruzwi nka ‘Barrage’, izakurwamo muri Nyakanga 2019, kugira ngo ishyingurwe mu cyubahiro.
Uru rugomero ruri mu Mudugudu wa Karambi, Akagali ka Gikaya hagati y’Umurenge wa Ruramira n’uwa Nyamirama, rwifashishwa mu kuhira ibihingwa birimo umuceri. Muri Jenoside yakorewe Abatutsi hajugunywemo imibiri y’abishwe kugeza n’ubu itarakurwamo.
Kuva mu 1994 kugeza ubu hamaze gukurwamo imibiri 53 gusa, mu gihe amakuru yatanzwe muri Gacaca yavugaga ko hajugunywemo abasaga 3000.
Eng. Nkurunziza Gilbert uyoboye ibikorwa byo gukamya amazi muri iyo Barrage yavuze ko mu minsi itatu kiraba cyakamijwe kugira ngo iyo mibiri ikurwemo. Ni nyuma y’aho kuri uyu wa Mbere umuyoboro munini wacukuwe usohoramo amazi.
Umwaka ushize ni bwo hatangiye igikorwa cyo gukamya amazi mu cyuzi cya Ruramira, amakuru akavuga ko aho kugabanuka yarushagaho kwiyongera.
Muri Mata umwaka ushize abacitse ku icumu rya Jenoside bari babwiye IGIHE ko icyo cyuzi ari kirekire ariko ko iyo amazi agabanyutse hari igihe babona imwe mu mibiri.
Uretse muri “Barrage” hari n’ahandi hirya no hino hakiri imibiri y’Abatutsi itarashyingurwa mu Karere ka Kayonza. Harimo mu Murenge wa Mukarange ahari paruwasi ya EER Nyagatovu, ubuhamya butandukanye bwemeza ko hari abantu bagera kuri 300.
Hari n’abaguye ahahoze ari mu bisi bya Rwinkwavu nabo bataraboneka ngo bashyingurwe mu cyubahiro. Abanyarwanda basabwa gutanga amakuru y’aho ariho hose bazi hajugunywe imibiri y’Abatutsi bazize Jenoside kugira ngo bashyingurwe mu cyubahiro.
",https://m.igihe.com/amakuru/u-rwanda/article/kayonza-imibiri-y-abazize-jenoside-imaze-imyaka-26-muri-barrage-igiye-gukurwamo
Yasiragiye igihe kinini: Ibyo utamenye ku rugendo rwa Yvanny Mpano muri muzika,"Yvanny Mpano uri mu bahanzi bari kuzamuka neza bakunzwe muri iki gihe yavuye imuzi ubuzima bwe n’uko yamaze imyaka myinshi asiragira mu muziki bikaza kumukundira nyuma y’igihe avuye kuwiga ku Nyundo.
Yvanny Mpano uri mu bahanzi bari kuzamuka neza bakunzwe muri iki gihe yavuye imuzi ubuzima bwe n’uko yamaze imyaka myinshi asiragira mu muziki bikaza kumukundira nyuma y’igihe avuye kuwiga ku Nyundo.
Uyu musore ubusanzwe yitwa Mutangana Yves ariko mu muziki yiyita Yvanny Mpano. Yavukiye mu Karere ka Nyarugenge tariki ya 1 Nyakanga 1989.
Mu mashuri yisumbuye yize Amateka, Ubukungu n’Ubumenyi bw’isi [HEG].
Ni imfura mu muryango w’abana babiri b’abahungu. Mu 2011 ubwo yari yitabiriye irushanwa rya Talent Detection nibwo yahuye na Lick Lick wari umwe mu bagize Akanama Nkemurampaka muri iryo rushanwa, wamukunze akamukorera indirimbo ye yambere yise ""Wagiye he"".
Mu 2013 yinjiye mu ishuri rya muzika ryo ku Nyundo aharangiza mu 2017, anatangira kwigisha muzika mu mashuri abanza. Mu 2019 yagarutse muri muzika. Uyu musore azi gucuranga guitar.
Kuri ubu ni umwe mu bahanzi birahirwa na benshi kubera ubuhanga buri mu ndirimbo ze yaba mu myandikire, imiririmbire ndetse n’uko yitwara mu mashusho.
Ibihangano bye bikora ku mitima ya benshi bakazamura amarangamutima kubera amagambo aryoheye amatwi ndetse umusore cyangwa inkumi wayifashisha atera imitoma umukunzi we nta kabuza arahirwa.
Yari ifite inzozi zo kuba umukinnyi w’umupira w’amaguru ukomeye aza kugira imvune
Kuva mu 2008 uyu musore yakundaga umuziki ariko akabikomatanya no gukina umupira w’amaguru.
Ati “Natangiye gukunda umuziki mu 2008 niga mu mashuri yisumbuye mu cyiciro rusange, mbere nakundaga umupira w’amaguru ndetse narakinaga, gusa umuziki uza kunganza. Natangiye kubyiyumvamo buhoro ndirimba mu rusengero, niga guitar. Nasohoye indirimbo ya mbere mu 2011 nyikorewe na Lick Lick yitwaga ‘Wagiye he?’.
Mu mupira w’amaguru avuga ko atawukinaga yishimisha kuko yakinaga imyanya ibiri yose kandi akabikora neza kuko yari impano yemeze ko yakuraga kuri se.
Ati “Ntabwo nishimishaga mu mupira w’amaguru, nakinaga mu izamu ndetse ndi n’umwataka kandi byose nkabikora neza. Nakuze mbona amafoto ya papa nawe wakinaga uyu mukino ari umunyezamu nkura mbikunda nza no gusanga mbishoboye. Naje kugira imvune y’ukuguru kw’iburyo turi mu mikino ihuza amashuri nza kugira ubwoba gusa na none umutima wanjye wansunikiraga mu muziki.”
“Nari nziko bizakunda ku ndirimbo ya mbere. Hari Group y’abana bari baturutse i Kayonza, bumva ukuntu ndirimba bansaba kubashyiriramo inyikirizo bampa 15 000 Frw mbona umuziki ushobora kuba urimo akantu.”
Umuziki waramusiragije, duke abonye akawumenamo ariko bikanga
Ati “ Nabaye umuhanzi wo mu byiciro bibiri cyane ko nakoze umuziki mbere y’uko njya kwiga ku Nyundo, ndabyibuka 2011-2013 nibwo nagiye guhatana nshaka kujya kwiga umuziki ariko nari mfite indirimbo eshatu. Mu 2014 nibwo nagiye kwiga ndangiza mu 2017, nize kuririmba.”
Akirangiza amashuri yisumbuye ntabwo yatekereje kujya kwiga muri kaminuza ahubwo yatekereje ikintu yakora kikajya kimuha amafaranga yo gushora mu muziki .
Ati “Nakoraga akazi ko kwakira abantu, nakoze aka kazi imyaka itatu. Amafaranga nakuraga hariya niyo nashoraga mu muziki kandi nanahembwaga make ariko nkakora icyo nakwita kubiba, nkavuga nti hari umunsi aya mafaranga azagaruka.”
Uyu musore yari asanzwe afite akazi ubwo yafataga umwanzuro wo kujya kwiga umuziki, ahitamo kukareka ngo ajye kugerageza mu muziki yari yarimariyemo arebe ko bikunda.
Ati “Njya kwiga ku Nyundo nagiye nsize akazi nakoraga. Ndavuga nti reka njye kureba ukuntu bimeze nimbona ari byiza nzakomeza. Inyota nari mfite ni ukureba igisobanuro cy’umuziki. Ikintu cya mbere nakuyeyo nabaye umunyamuziki wuzuye numva ko ikintu mfite nagisobanurira umuntu.”
Mu 2014 yararambiwe akora indirimbo ya nyuma avuga ko nidakundwa azahita areka umuziki ariko ku bw’amahire yumva itangazo risaba abashaka kujya kwiga umuziki kwiyandikisha ahita ajya kuwiga atyo, atangira gukabya inzozi ze.
Ati “Mu muryango bageze aho bararambirwa, hari ukuntu batabyumvaga neza gusa nyuma bageze aho barabyumva. Bakambwira bati ibintu ukoze imyaka ine bitarakunda urabona bizavamo? Urumva utamaze gukura? Nakoze iyitwa Karahanyuze mu 2014 numva ariyo ya nyuma, naka inguzanyo ku kazi nkora ibishoboka byose ariko nayo iranga. Nyuma y’ukwezi nibwo nahise njya kwiga ku Nyundo.”
Indirimbo ye yamamaye cyane yise ‘‘Ndabigukundira” avuga ko kwamamara kwayo bitamutunguye kuko ajya kuyikora yarebye icyo atari afite akagishyiramo imbaraga, yanasohoka akabona umuntu wishyura ikorwa ryayo mu buryo bw’amashusho.
Ati “ Haje umuntu ansaba ko nayikorera amashusho kandi njye narumvaga nta gahunda yabyo mfite. Yishyuye ibintu byose.”
Ubu Yvanny Mpano akora umuziki mu buryo bw’umwuga ndetse yemeza ko kuva muri Kanama 2019 yatangiye kubona ibiraka ahantu hatandukanye mu bukwe abikesheje indirimbo yise ‘Ndabigukundira’.
Uyu musore ateganya gushyira hanze album ye ya mbere, ndetse amaze gukora muri studio indirimbo enye zizaza zisanga izindi yamaze gukora zikanakundwa cyane.
Mu buhanzi bwe abahanzi afatiraho icyitegererezo cyane Kidum aza imbere kubera ukuntu aririmba ubuvanganzo bw’Ikirundi ariko akanakunda cyane indirimbo zo mu rurimi rw’Igifaransa.
Ikiganiro IGIHE yagiranye na Yvanny Mpano
",https://m.igihe.com/imyidagaduro/article/yarasiragiye-igihe-kinini-ibyo-utamenye-ku-rugendo-rwa-yvanny-mpano-muri-muzika
Hashyizweho ibihano bishobora guhabwa abacuruza amakara bazamuye ibiciro,"Minisiteri y’Ubucuruzi n’Inganda (Minicom), yashyizeho ibihano bishobora guhabwa abakoze amakosa yo kuzamura ibiciro by’amakara, binyuranye n’ibyo yashyizeho mu cyumweru gishize.
Minisiteri y’Ubucuruzi n’Inganda (Minicom), yashyizeho ibihano bishobora guhabwa abakoze amakosa yo kuzamura ibiciro by’amakara, binyuranye n’ibyo yashyizeho mu cyumweru gishize.
Minicom iheruka gutangaza ko umufuka w’amakara utagomba kurenza amafaranga ibihumbi 12, muri ibi bihe igihugu gihanganye n’icyorezo cya Coronavirus.
Itangazo ry’iyi Minisiteri rivuga ko ‘ishingiye ku igenzura ryakozwe, igiciro amakara aranguzwaho kitagomba kurenza 10,500 Frw kandi akagurishwa atarenze 12,000 Frw ku mucuruzi udandaza mu Mujyi wa Kigali’.
Mu turere hakurikizwa ibiciro byari bisanzweho mbere y’uko hashyirwaho amabwiriza abuza ingendo zitari ngombwa mu gihugu mu rwego rwo kwirinda icyorezo cya Coronavirus.
Itangazo rya Minicom ryo kuri uyu wa Mbere risaba kubahiriza ibiciro by’amakara yashyizeho, rigaragaza ibihano bishobora guhabwa abakoze amakosa yo kuzamura ibiciro mu Mujyi wa Kigali no mu turere.
Riti “Kutubahiriza ibiciro byashyizweho byo kurangura ku mucuruzi n’imodoka iranguza ni 50 000Frw, kutubahiriza ibiciro byashyizweho byo kudandaza ni 20 000 Frw. Umucuruzi uzafatirwa mu ikosa inshuro nyinshi (insubira cyaha), igihano ahabwa kikuba kabiri”.
Ibi bihano kandi bishobora guhabwa abakoze amakosa mu ntara.
Abayobozi b’inzego z’ibanze (Akarere, Umurenge, akagari n’inzego z’umutekano zikorera mu turere) basabwe gukurikirana ishyirwa mu bikorwa ry’ibi biciro kimwe n’ibiciro by’ibiribwa byatangajwe mu gihe gishize.
Minicom ishyizeho ibi bihano mu gihe hari aho umufuka w’amakara urimo kugura amafaranga ibihumbi 16 Frw. Mu bice by’akarere ka Gasabo cyane cyane mu Murenge wa Gisozi, umufuka w’amakara uragura amafaranga ibihumbi 20 Frw.
Mu cyumweru gishize mu karere ka Kicukiro, Umurenge wa Kanombe, umufuka w’amakara waguraga amafaranga ibihumbi 17 Frw. Mu karere ka Rulindo, Umurenge wa Shyorongi, ho ikilo cy’amakara kigurwa ku mafaranga 500 Frw.
Inkuru bifitanye isano:https: MINICOM yashyizeho ibiciro ntarengwa by’amakara akomeje kuzamura ibiciro
",https://m.igihe.com/amakuru/u-rwanda/article/hashyizweho-ibihano-bishobora-guhabwa-abacuruza-amakara-bazamuye-ibiciro
Facebook igiye gushora miliyoni 100$ mu itangazamakuru kubera COVID-19,"Facebook yatangaje ko igiye gushora miliyoni 100 z’amadolari mu gufasha itangazamakuru muri iki gihe cy’icyorezo cya COVID-19 giterwa na Coronavirus.
Facebook yatangaje ko igiye gushora miliyoni 100 z’amadolari mu gufasha itangazamakuru muri iki gihe cy’icyorezo cya COVID-19 giterwa na Coronavirus.
Iri shoramari ririmo miliyoni 25$ z’inkunga y’ingoboka ku itangazamakuru ry’imbere mu bihugu binyuze mu mushinga witwa ‘Facebook Journalism Project’, mu gihe izindi miliyoni 75$ zizakoreshwa mu iyamamazabikorwa kugira ngo itangazamakuru ribone amafaranga.
Bitewe nuko amafaranga yaturukaga mu kwamamaza arimo kugabanyuka kubera ingaruka za Coronavirus mu rwego rw’ubukungu, itangazamakuru ririmo gukorera mu buryo budasanzwe kugira ngo abantu bamenye amakuru kuri COVID-19.
Hazatangwa inkunga y’ako kanya izafasha abanyamakuru gutara inkuru z’ingenzi binyuze muri porogaramu yo kumenyekanisha Coronavirus.
Ikindi gice cy’inkunga kizahabwa ibitangazamakuru mu bihugu bikomerewe cyane na Coronavirus. Icyiciro cya mbere kizahabwa ibitangazamakuru 50 byo muri Amerika na Canada.
Aya mafaranga azatuma itangazamakuru rikomeza gutangaza inkuru ziboneye muri iki gihe cya Coronavirus, kandi binatange amahirwe ku itangazamakuru ry’imbere mu bihugu yo guteza imbere impinduka mu bucuruzi burambye bushingiye ku ikoranabuhanga.
",https://m.igihe.com/amakuru/mu-mahanga/article/facebook-igiye-gushora-miliyoni-100-mu-itangazamakuru-muri-iki-gihe-cya-covid
Uganda: Urubanza rwa Gen Henry Tumukunde rwasubitswe kubera ibura ry’umucamanza,"Urubanza rwa Lt Gen Henry Tumukunde uherutse gutabwa muri yombi n’Inzego z’umutekano muri Uganda, rwasubitswe kubera kubura k’umucamanza.
Urubanza rwa Lt Gen Henry Tumukunde uherutse gutabwa muri yombi n’Inzego z’umutekano muri Uganda, rwasubitswe kubera kubura k’umucamanza.
Tumukunde akekwaho ibyaha birimo gutunga amasasu n’intwaro mu buryo bunyuranyije n’amategeko.
Lt Gen Henry Tumukunde yatawe muri yombi ku wa 13 Werurwe 2020 nyuma y’iminsi mike atangaje ko aziyamamaza mu matora yo mu 2021 agasimbura Perezida Yoweri Museveni ku butegetsi.
Urubanza rwa Lt Gen Henry Tumukunde wabaye Minisitiri w’Umutekeno rwagombaga gutangira ku wa 30 Werurwe. Daily Monitor yatangaje ko rwasubitswe kubera umucamanza wagombaga kuruburanisha Valerian Tuhimbise atari mu nshingano nyuma y’uko imanza zihagaritswe mu rwego rwo kwirinda coronavirus.
Lt Gen Tumukunde ashinjwa ibyaha bine birimo gutunga intwaro n’amasasu mu buryo butemewe n’amategeko. Ubushinjacyaha bwabitangaje tariki 13 Werurwe 2020 ubwo yafatirwaga ku biro bye biri ahitwa Impala mu Mujyi wa Kololo aho yafatanywe imbunda ebyiri; imwe yo mu bwoko bwa AK47 na masotela (Pisitori).
Lt Gen. Tumukunde anashinjwa icyaha cy’ubugambanyi. Ni icyaha akekwaho biturutse ku byo yavugiye kuri imwe muri Televiziyo zo kuri Uganda ku itariki 5 Werurwe 2020, ashishikariza igihugu cy’amahanga guhirika ubutegetsi bwa Uganda.
",https://m.igihe.com/amakuru/muri-afurika/article/uganda-urubanza-rwa-gen-henry-tumukunde-rwasubitswe-kubera-ibura-ry-umucamanza
Uburezi bw’abana baturuka mu miryango itishoboye mu bishobora guhungabanywa cyane na Coronavirus,"Umuryango wita ku kurengera abana, Save the Children, urasaba guverinoma z’ibihugu kugira icyo zikora kugira ngo abana baturuka mu miryango itishoboye bahagaritse amasomo kubera icyorezo cya Coronavirus, bitazababera intandaro yo kurivamo burundu no kugerwaho n’imibereho mibi birindaga babifashijwemo n’ishuri.
Umuryango wita ku kurengera abana, Save the Children, urasaba guverinoma z’ibihugu kugira icyo zikora kugira ngo abana baturuka mu miryango itishoboye bahagaritse amasomo kubera icyorezo cya Coronavirus, bitazababera intandaro yo kurivamo burundu no kugerwaho n’imibereho mibi birindaga babifashijwemo n’ishuri.
Izi mpungenge zije nyuma y’uko mu kwirinda ko icyorezo cya Coronavirus, cyakomeza gukwirakwira. Ibihugu birenga 120 byamaze gushyiraho amabwiriza ahagarika amashuri kugeza kuri za kaminuza, bikaba byaragize ingaruka ku banyeshuri bo hirya no hino ku Isi basaga miliyari 1.2 nk’uko ishami ry’umuryango w’Abibumbye rishinzwe uburezi, ubumenyi n’Umuco (UNESCO), ribigaragaza.
Umuryango Save the Chidren, urasaba Leta z’ibihugu ko zashyiraho uburyo bwo kwita ku bana bahagarikiwe amashuri kubera Coronavirus, hashyirwaho uburyo bwo kwiga bw’iyakure budaheza ndetse bafasha n’abarimu kugira ubumenyi bubashoboza kwigisha muri ubu buryo bitabangamiye ireme ry’uburezi.
Umuyobozi ushinzwe uburezi muri Save the children ishami ryo mu Rwanda, Ndahayo Paulin, yavuze ko guhagarika amashuri kubera Coronavirus, bishobora kuzagira ingaruka ku burezi bw’abanyeshuri.
Ati “Duhanganye n’ibihe bidasanzwe, umubare w’abana bahagaritse ishuri na kaminuza bitunguranye urenze kimwe cya kabiri cy’abaturage b’u Rwanda, amagana y’ibihumbi by’abanyeshuri ntibazabasha gusubira ku ishuri nk’uko bisanzwe mu gihe cy’ibyumweru, amezi bishobora no kurenga, ibizamini by’ingenzi byarahagaritswe cyangwa birasubikwa.”
Akomeza agira ati “Ibi byabaye umutwaro ku miryango by’umwihariko ku idafite ubumenyi buhagije ku bijyanye no kwirerera abana mu buryo bubungura ubumenyi ndetse biba nk’ikiza ku bana bakomoka muri iyi miryango”.
Uyu muryango uvuga ko ingaruka z’ifunga ry’amashuri zirenga ku kubangamira uburezi zikagera no ku mibereho y’abana cyane cyane abava mu miryango itishoboye, kuko abenshi bacungira ku mafunguro yo ku ishuri agira uruhare runini mu mirire yabo.
Uyu muryango kandi ushingiye ku bunararibonye ufite mu bijyanye n’uburezi bw’abana, ugaragaza ko uko umwana amara igihe kinini atagiye ku ishuri ari nako biba bishoboka cyane ko atazarisubiramo, ibi bikagaragara cyane ku bana b’abakobwa baturuka mu miryango itifashije.
Izi mpungenge ni zo zituma uyu muryango usaba leta y’u Rwanda, binyuze muri Minisiteri y’uburezi gukorana n’abafatanyabikorwa bayo bose gushyiraho byihuse uburyo bufasha abana kwiga mu buryo bw’iyakure kandi ikagenzura ko iri koranabuhanga ridaheza abana b’abakene n’abafite ubumuga.
Save the Children ivuga ko abana bazagerwaho n’ingaruka cyane barimo abo ku muhanda, abatagira ababyeyi, abagikeneye kurerwa cyane, abari mu nkambi z’impunzi ndetse n’abafite ubumuga.
Umuyobozi wa Save the Children mu Rwanda Maggie Korde yavuze ko uyu muryango witeguye gufatanya n’u Rwanda mu gushakira umuti iki kibazo.
Yagize ati“Twiyemeje gukorana na guverinoma y’u Rwanda, Minisiteri y’Uburezi n’Ikigo cy’Igihugu gishinzwe uburezi ndetse n’abandi bafatanyabikorwa mu iterambere, mu gushaka igisubizo gishingiye mu guhanga udushya kugira ngo abana babashe gutekana mu rugo banashobore gukomeza kugera ku buryo bubafasha kwiga”.
Ubuyobozi bw’uyu muryango mu Rwanda, buvuga ko iki ari igihe cyo gufatanyiriza hamwe mu kurengera abana, ukagira n’inama ababyeyi batandukanye ko mu gihe bubahiriza amabwiriza ya leta yo kuguma mu rugo, ko bakwiye kubyaza uyu mwanya umusaruro barushaho gukundisha abana babo umuco wo gusoma ndetse ukababera n’amahirwe yo kurushaho kumarana umwanya munini na bo babafasha no kwiga.
",https://m.igihe.com/amakuru/u-rwanda/article/uburezi-bw-abana-baturuka-mu-miryango-itishoboye-mu-bishobora-guhungabanywa
Umuhanzi Cyusa Ibrahim yibarutse imfura ,"Umuhanzi Cyusa Ibrahim uri mu bagezweho mu muziki gakondo yibarutse imfura ye yabyaranye n’umukobwa uba muri Canada.
Umuhanzi Cyusa Ibrahim uri mu bagezweho mu muziki gakondo yibarutse imfura ye yabyaranye n’umukobwa uba muri Canada.
Mu kiganiro kigufi Cyusa yagiranye na IGIHE yemeye ko yibarutse umwana w’umuhungu mu ijoro ryo kuri uyu wa Mbere tariki 30 Werurwe 2020.
Uyu muhanzi yagize ati ""Nibyo nabyaye imfura yanjye, nyina aba muri Canada twarakundanaga aza kugenda.""
Cyusa yavuze ko uyu mukobwa babyaranye atari we bakiri mu rukundo muri iyi minsi.
Abajijwe ku kuba abyaye atarashaka yagize ati ""Umwana ni umugisha, wenda sinabanye na nyina kubera amatage ariko nishimiye kwibaruka imfura yanjye.""
Cyusa Ibrahim ni umwe mu bahanzi bagezweho mu muziki gakondo. Aherutse i Burayi aho yari afite igitaramo cyakomwe mu nkokora n’icyorezo cya Coronavirus.
Cyusa yavutse tariki 13 Nyakanga 1989; avukira i Nyarugenge mu Mujyi wa Kigali. Uyu musore uri gusatira imyaka 31 amaze kwamamara mu bihangano bitandukanye bigaruka ku muco nyarwanda.
Uyu musore avuka kuri Rutare Pierre inzobere bwubatsi ufite ibigwi i Kigali, wanagize uruhare rukomeye mu iyubakwa rya zimwe mu nyubako z’i Kigali mu gihe cye harimo n’imisusire y’amasangano yo mu mujyi rwagati (Rond Point). Yanamamaye mu mukino wa Basketball na Volleyball.
Cyusa ni umuvandimwe wa Stromae nawe uri mu bahanzi bakomeye ku Isi wamamaye mu ndirimbo zitandukanye zirimo ‘Papaoutai’, ‘Alors on danse’, ‘Formidable’, ‘Racine carrée’ n’izindi.
Cyusa na we arakataje mu muziki. Mu gihe kirengaho gato umwaka amaze atangiye gushyira hanze ibihangano, ni umwe mu barangamiwe mu gisekuru cye kubera gutera umugongo injyana z’amahanga akimakaza gakondo.
Mu 2012 nibwo yatangiye gukora umuziki. Yawinjiyemo byeruye mu 2019 ubwo yasezeraga akazi yakoraga agatangaza ko ubuzima bwe bwose ari wo agiye guha umwanya.
Amaze gukora indirimbo zirimo ‘Umutako’, ‘Mbwire nde’, ‘Rwanda Nkunda’, ’Migabo’, ‘Umwitero’ ndetse n’iza kera yasubiyemo nka ‘Imparamba’ na ‘Muhoza wanjye’.
",https://m.igihe.com/imyidagaduro/article/umuhanzi-cyusa-ibrahim-yibarutse-imfura
Musenyeri Mbanda yahishuye uko umugore we yamusohokanye bakicarana ku ibaraza muri gahunda ya #Gumamurugo,"Mu ijoro ryo ku wa 21 Werurwe 2020 nibwo itangazo rya Minisitiri w’Intebe ryahamije ko abantu bose bagomba kuguma mu rugo, ingendo n’utubari bifungwa mu gukumira ikwirakwira rya Coronavirus, bamwe babanza kwibaza aho bazibandwa bazerekeza.
Mu ijoro ryo ku wa 21 Werurwe 2020 nibwo itangazo rya Minisitiri w’Intebe ryahamije ko abantu bose bagomba kuguma mu rugo, ingendo n’utubari bifungwa mu gukumira ikwirakwira rya Coronavirus, bamwe babanza kwibaza aho bazibandwa bazerekeza.
Si ishyano ryari riguye ku bafite ingo zibizihira, n’ubusanzwe bavaga mu kazi bahanya, uwageze mu rugo mbere ugasanga anyotewe no gusanganira mugenzi we.
Sindi butinde ku baryaga ari uko bakoze - dukomeze kubaba hafi, twaratewe buri muntu yimane mugenzi we - cyangwa se ngo ntinde ku bafite ingo zibasharirira, bahise bibaza uburyo bagiye kumara ibyumweru bibiri barebana mu maso ntawe ufite aho ahungira undi, haba mu kazi cyangwa mu kabari.
Ku mbuga nkoranyambaga, abantu bakomeje gusangiza ababakurikira amasomo bamaze kuvana muri iyi minsi 10 ishize, ukabona amafoto acicikana y’uburyo mu rugo bakorana siporo, bareba filime, bicaye baganira n’urubyaro cyangwa basangira ubuzima, ari nako bacungira hafi aho icyorezo kigana.
Bumwe mu buhamya bwakoze benshi ku mutima ukurikije ibitekerezo babutanzeho, ni ubwa Musenyeri Dr Laurent Mbanda, Umuyobozi w’Itorero Angilikani mu Rwanda. Yagarukaga ku bihe byiza yagiranye n’umugore we Chantal Mbanda bamaranye imyaka 36 kuko bashyingiranwe mu 1984, bazengurukana mu butumwa mu bihugu birimo u Burundi, Kenya, Congo, Côte d’Ivoire, Zimbabwe na Tanzania.
Ku mugoroba wo Cyumweru yasangije abamukurikira kuri Twitter uburyo umugore we wamutunguye, amusaba kwitegura, akambara bimwe by’umugabo ugiye gusohokana n’urubavu rwe.
Mu butumwa bwe yagize ati “Umugore wanjye yansabye kwambara ngo dusohokane mu ijoro! Ubwo namubwiraga ko bitemewe, yarambwiye ati wowe ambara uyu munsi! Twicaye ku ibaraza ryacu dusohokana ku mugoroba.”
My wife told me to dress up for a night out! When I said it was night allowed, she said just dress up today! We seated on our balcony for a “night out” pic.twitter.com/NFyfQV9EaP
— Laurent Mbanda (@MbandaLaurent) March 29, 2020
Ni ubutumwa buherekejwe n’amafoto abiri, agaragaza Musenyeri Mbanda yicaranye n’umugore we bamwenyura.
Ni n’umugoroba wateguwe mu buryo bwitondewe, kuko ameza yari yateguwe bimwe by’abakundana, hategurwaho twa buji (bougies) dukikije ururabo, kumwe ijoro ry’urukundo ryaba ryateguriwe muri imwe muri hoteli zitanga umutuzo nka zimwe zikomeye muri Kigali, cyangwa mu bindi bice nyaburanga by’u Rwanda.
Ni igikorwa cyasembuye ibitekerezo by’abantu banyuranye, bamwe bagaragaza ko muri ibi bihe batemerewe kuva mu rugo, mu buryo bwo guhanga ibishya, mushobora gutegura umugoroba wanyu, mukawuhimbaza bikarushaho kubongerera ibyishimo mu rugo, n’umuryango wanyu ugasugira.
Nk’uwitwa Donnah Kamashazi, yavuze ko ubu ari uburyo bwiza cyane bwo guhangana n’ibi bihe byo kutava mu rugo cyangwa ‘lockdown”, bitewe na Coronavirus.
Maria Kaitesi we yagize ati “Ibi ni byiza kandi ni intangarugero ku bandi bashakanye – hano dushobora kuhigira ikintu kimwe cyangwa bibiri.”
Uwitwa Mary N. we yakuriye ingofero Chantal wateguye uyu mugoroba utagira uko usa, akomeza ati “Abantu bashobora kwishima no mu bihe bigoye!”
Kugeza ubu abantu bamaze kwandura Coronavirus mu Rwanda ni 70, ndetse abaturarwanda bakangurirwa kuguma mu rugo, kugira ngo hakumirwe ko iki cyorezo cyakwirakwira imbere mu gihugu.
Ubu abaturarwanda bari mu cyumweru cya kabiri, ariko amabwiriza ya Minisitiri w’Intebe avuga ko izi ngamba zizamara igihe cy’ibyumweru bibiri gishobora kongerwa.
Beautiful! Happiness can be found even in difficult days! Kudos Chantal❤
— Mary N (@blessed05826226) March 30, 2020
Wonderful innovation my Grace and Madam. Congratulations 👏🏽👏🏽
— Donnah Kamashazi (@kamashazd) March 29, 2020
1000smile+1of you!Plz next time mention another big smile from Mama Chantal @MbandaLaurent i love you too much
— Olivier Niyomugabo (@NiyomugaboO) March 29, 2020
The candles and the flowers are just Godly, the best way to deal with the Lockdown ✅
— Donnah Kamashazi (@kamashazd) March 29, 2020
Arko ubundi abantu babana badakundana babaho bate koko😎😋
— Philippe Nkwakuzi (@NkwakuziP) March 30, 2020
So sweet bishop, kubuzima bwacu.
— Abdikarim Hussein (@AbdikarimHusse2) March 30, 2020
Ma belle soeur ndamwemera kuri creativite. Enjoy at home.
— [email protected] (@5c84ef9895374ed) March 30, 2020
I am inspired rwose. This is want people call age graciously
— Shema N. Christian (@SNseenga) March 31, 2020
Kera data na mama bakundaga kuririmba indirimbo ivuga ngo; Uwiteka numunyambabazi, numukunzi wacu udahemuka, ntawarondor’imbaraga agira,.... niwe tangiriro nkurebe mperuka.........lol
— Richard Ntukura (@RichardNtukura) March 30, 2020
Excellent. Blessing for your wife, you and your family.🙏🏽🙏🏽 🍽🥂🍽✌🏽😷
— CALLISTE (#StayAtHome)🇺🇸🗽🆘🌊 (@CALLISTE) March 30, 2020
Not always. I had a function prior
— Laurent Mbanda (@MbandaLaurent) March 30, 2020
Wow....this has always been my ideal date night for my future personal person
— le_moi (@harsh_fact) March 30, 2020
😍 Romantic and Creative Chantal
— Irené NSENGIYUMVA (@Irenee_Legison) March 30, 2020
How sweet and romantic! Great idea Mama!
— Jazzy in Rwanda (@carolsbigdreamz) March 30, 2020
Wow! What a romantic and creative idea and setup. Very inspirational🎉🎈
— Mmonet (@jean_monet) March 30, 2020
This is so cute. True & beautiful romantic love. I’m inspired 💞
— Lerato Mbele (@mbele_lnb) March 30, 2020
That was great..atleast she showed how much she cares about..
— Dennis (@Dennis93624573) March 30, 2020
",https://m.igihe.com/amakuru/article/musenyeri-mbanda-yahishuye-uko-umugore-we-yamusohokanye-bakicarana-ku-ibaraza
Sierra Leone: Uwahoze ari Minisitiri yagejejwe mu rukiko azira kwinjirana imbunda kwa Perezida,"Paolo Conteh yagejejwe mu rukiko rwo muri Sierra Leone ashinjwa ubugambanyi kuko yinjiranye imbunda mu biro bya Perezida ubwo bari bagiye mu nama yo gushaka icyakorwa ngo bakumire coronavirus.
Paolo Conteh yagejejwe mu rukiko rwo muri Sierra Leone ashinjwa ubugambanyi kuko yinjiranye imbunda mu biro bya Perezida ubwo bari bagiye mu nama yo gushaka icyakorwa ngo bakumire coronavirus.
Uyu mugabo wahoze ari Minisitiri w’Ingabo yagejejwe mu rukiko rwo mu murwa mukuru, Freetown kuri uyu wa Mbere.
Arashinjwa ibyaha 16 bishamikiye ku cyaha nyamukuru cy’ubugambanyi. Urubanza rwe rwarasubitswe, ariko umucamanza amwima kuburana ari hanze nkuko yari yabyifuje.
Conteh yatawe muri yombi tariki 19 Werurwe nyuma y’uko ibyo yakoze bimenyekanye.
Nubwo ashinjwa kwinjirana imbunda kwa Perezida Julius Maada Bio , we avuga ko yari yayeretse abashinzwe umutekano w’umukuru w’igihugu bakora ku marembo ya Perezidansi.
Ibinyamakuru byo muri icyo gihugu byatangaje ko gutwara imbunda ugiye guhura na Perezida, Itegeko Nshinga ribifata nk’ubugambanyi.
",https://m.igihe.com/amakuru/muri-afurika/article/sierra-leone-uwahoze-ari-minisitiri-yagejejwe-mu-rukiko-azira-kwinjirana
Ibintu by’agaciro Harry na Meghan bagiye guhara kubera kuva mu muryango w’ibwami,"Mu buryo bwemewe n’amategeko, Igikomangoma Harry n’umugore we Meghan biyambuye inshingano bari bafite mu muryango w’ubwami bw’u Bwongereza, biyemeza kujya kubaho mu buzima busanzwe muri Leta Zunze Ubumwe za Amerika.
Mu buryo bwemewe n’amategeko, Igikomangoma Harry n’umugore we Meghan biyambuye inshingano bari bafite mu muryango w’ubwami bw’u Bwongereza, biyemeza kujya kubaho mu buzima busanzwe muri Leta Zunze Ubumwe za Amerika.
Amakuru avuga ko intandaro yo gushaka kuva mu muryango w’ibwami kwa Harry na Meghan ari uko Meghan yari abangamiwe n’ubuzima bwaho ndetse itangazamakuru rigahora rishaka kwinjira mu buzima bwite bw’umuryango we.
Uyu mwanzuro bafashe wababaje Umwamikazi Elizabeth II n’abandi bayobozi bakuru mu muryango, bituma atumiza inama y’igitaraganya, bemeranya ko Harry na Meghan nibava ibwami, batazongera kwitwa ibikomangoma, bikajyana no kwamburwa inshingano bari basanzwe bahabwa n’umwamikazi.
Icyemezo cyo kuva ibwami cyatangiye kubahirizwa kuri uyu wa 31 Werurwe 2020, kizatuma ububasha n’icyubahiro bagenerwaga nk’abari ku rutonde rw’abaragwa b’ubwami bihagarara.
Bimwe mu byo Harry na Meghan ndetse n’umuhungu wabo Archie batazongera kugiraho uburenganzira harimo kuba:
Batemerewe kongera kuzenguruka isi bahagarariye Umwamikazi

Meghan na Harry bahise bakurwa ku rutonde rw’abazajya bakora ingendo hirya no hino ku isi bahagarariye umwamikazi Elizabeth II. Kuva bashyingiranwa bari bamaze gukora ingendo nk’izo inshuro ebyiri.
Urugendo rwa mbere barukoreye muri Australia, New Zealand na Fiji; mu gihe urwa kabiri barukoreye muri Tonga na Afurika y’Epfo.
Uru rwo rwanakozweho icyegeranyo na televiziyo ya ITV, cyatambutse mu Ukwakira 2019.
Ntibazongera guhabwa amafaranga ava mu kigega cy’ibwami

Meghan na Harry bagaragaje ko bashaka gutangira ubuzima bwabo bwite badakoresheje amafaranga bari basanzwe bahabwa n’ikigega cy’ibwami. Iki kigega cyari gisanzwe cyishyura 5% by’amafaranga yose uyu muryango wakoreshaga mu bikorwa bijyanye no kwita ku nyubako babagamo n’ibiro bakoreragamo.
Gusa bazakomeza guhabwa amafaranga na se wa Harry, Igikomangoma Charles, wabahaga 95% by’ayo bakoresha yose mu gihe bari bakiri mu nshingano z’umuryango w’ibwami.
Bazishyura miliyoni 2,4 z’amapawundi yakoreshejwe mu kuvugurura inzu yabo

Mu 2018, umuryango wa Meghan na Harry wari wavugururiwe inzu yawo iri mu gace ka Berkshire, bitwara akayabo ka miliyoni 2,4 z’amapawundi.
Nta biro byabo bwite bizongera kuba ibwami

Muri Mutarama 2020, byemejwe ko ibiro bya Harry na Meghan byari biri ibwami bifungwa kuko nta nshingano z’umuryango w’ibwami bagifite.
Ku rubuga rwa internet rw’uyu muryango ni ho hanyujijwe amakuru y’uko ibiro byabo bizafungwa. Gusa Harry na Meghan bari barabimenyesheje abo bakoranaga muri Mutarama, mu rwego rwo kubafasha kumenya aho bazakomereza imirimo yabo.
Umutekano wabo ntuzongera kwishyurwa na Canada

Kuva mu Ugushyingo 2019, Meghan na Harry biberaga ku kirwa cya Vancouver muri Canada, guverinoma y’iki gihugu ari yo yishyura ibijyanye n’umutekano wabo.
Gusa iki gihugu na cyo cyavuze ko kizahagarika ayo mafaranga uyu muryango ukimara kuva mu nshingano z’ibwami.
Ntibazongera kurindwa abapaparazi bashyira amafoto yabo kuri internet

Ubusanzwe hari amategeko ntakuka yashyizweho yo kurinda abo mu muryango w’ibwami mu gihugu cy’u Bwongereza, ku buryo nta mafoto yabo ajya hanze ibwami batabyemeje.
Hari impungenge ko kuva uyu muryango ugiye gufatwa nk’ibindi byamamare byose, amafoto ya Meghan yafashwe muri Mutarama 2020, ashobora kujya hanze batabanje kubigishwaho inama.
Harry na Meghan bari basanzwe bakoresha ku mbuga nkoranyambaga zabo izina rya “Sussex Royal” risobanura ‘Ubwami bwa Sussex’. Nubwo bazakomeza gukoresha iri zina, Harry aracyari ku mwanya wa gatandatu ku rutonde rw’abashobora guhabwa ikamba ry’ubwami, ibintu bitamuha icyizere ko yazaba umwami mu gihe asigaje ku isi.
Meghan w’imyaka 38, yari asanzwe ari icyamamare kuri televiziyo muri Amerika mbere yo gushyingirwa ibwami. Kubana kwe na Harry byateje urunturuntu mu muryango w’ibwami, amakuru akavuga ko byatumye umubano wa Harry na mukuru we William uzamo agatotsi.
Mbere y’uko Leta Zunze Ubumwe za Amerika zifunga umupaka wazo wo mu majyarugu kubera icyorezo cya COVID-19, Harry na Meghan buriye indege yabo bwite berekeza muri Leta ya California, mu Mujyi wa Los Angeles, ahasanzwe haba nyina wa Meghan, Doria Ragland.
",https://m.igihe.com/amakuru/mu-mahanga/article/ibintu-6-by-agaciro-harry-na-meghan-bagiye-guhara-kubera-kuva-mu-muryango-w-i
Urugendo rwa Jay-Z ufatwa nk’umuhanzi wa mbere wa Hip hop utunze miliyari y’amadolari,"Jay-Z amaze imyaka irenga 20 muri bya bindi abahanzi mu njyana ya Hip hop bita “Hustle”, ni ugushakisha ubuzima, amanywa n’ijoro. Ni umugabo wagize uruhare runini mu guhindura uko abantu babona injyana ya Hip hop ku Isi, abera kandi icyitegererezo abandi benshi batabarika bashakaga gutera imbere.
Jay-Z amaze imyaka irenga 20 muri bya bindi abahanzi mu njyana ya Hip hop bita “Hustle”, ni ugushakisha ubuzima, amanywa n’ijoro. Ni umugabo wagize uruhare runini mu guhindura uko abantu babona injyana ya Hip hop ku Isi, abera kandi icyitegererezo abandi benshi batabarika bashakaga gutera imbere.
Mu 2019, nibwo Forbes yatangaje ko uyu mugabo ariwe muhanzi wa mbere mu njyana ya Hip hop ufite umutungo ubarirwa muri miliyari y’amadolari.
Shawn Cater wamenyekanye nka Jay-Z yakuriye mu buzima butoroshye, kuko imyaka ye y’ubuto yacurujeho ibiyobyabwenge. Ku myaka 13 nibwo yatangiye gutekereza kuzaba umuherwe, ariko ntiyatekereza ko rap yabimugezaho.
Yumvaga ko ashobora gukina Basketball, bityo ikamugeza ku nzozi ze icyakora si ko byagenze.
Ni urugendo asangiye n’abandi benshi bahereye ku busa, nk’inshuti ye magara, P Diddy, Sean Combs; na we watangiye acuruza ibinyamakuru ku mihanda y’i New York nyuma yo kuva mu ishuri.
Uyu mugabo w’imyaka 50, yinjiye mu muziki bitandukanye n’abandi benshi muri iki gihe kuko we yamenyekanye akuze.
Mbere na mbere yegereye sosiyete zitandukanye zifasha abahanzi, ariko nta n’imwe yigeze imufasha.
Indirimbo ye ya mbere yasohotse kuri album yise Reasonable Doubt mu 1996 afite imyaka 27.
Kuva icyo gihe amaze gushyira hanze album 12. Amaze kwegukana Grammy Awards 21, n’ibindi bihembo byinshi.
Album yamwubakiye izina ni Blue Print yo mu 2001, yari iriho indirimbo nka Song Cry n’izindi.
Nyuma yakoze izindi zirimo nka Magna Carta Holy Grail, nyuma y’imikoranire na Samsung yamuhaye miliyoni eshanu z’amadolari kugira ngo ariyo iyigiraho uburenganzira busesuye mbere y’abandi.
Iheruka ni iyo yashyize hanze mu 2017 yitwa 4:44. Ni ukuvuga saa kumi n’iminota 44, iriho indirimbo zigaruka ku buzima bwe no ku byo yashinjwaga byo guca inyuma umugore we Beyoncé.
Ni yo album yatangiyemo ubutumwa bwatumye bongera kwiyunga nyuma y’uko byavugwaga ko bashobora gutana.
Muzika ntabwo ariyo yamwinjirije ubutunzi bwe muri iki gihe, ahubwo yabukuye mu bindi bikorwa. Birimo nka Sosiyete ze nka Rocawear, Roc Nation Sports, 40/40 Club, Tidal n’izindi.
Ufashe ibikorwa bye byose ukabiteranya, agaciro kabyo karenze miliyari y’amadolari, ubwo ntubariyemo umutungo w’umugore we Beyoncé Knowless ubarirwa muri miliyoni 500 z’amadolari.
Mbere na mbere Jay-Z yaje kuvumbura ko ashobora gukora sosiyete ye bwite y’imyenda aho gukomeza kumenyekanisha iy’abandi, niko guhita ashinga Rocawear yatangiye mu 1999. Mu 2007 yaje kuyigurisha kuri miliyoni 204 z’amadolari na Iconix.
Reka twinjire mu mutungo bwite wa Jay-Z
Kugira ngo ubashe kubara amafaranga afite, bisaba kureba imigabane afite muri sosiyete zitandukanye nko muri sosiyete ikora champagne yitwa Armand de Brignac. Afite imigabane ingana na 100% ya Armand de Brignac.
Armand de Brignac
Ni champagne iza mu icupa risa na zahabu, mu 2006 yashyize hanze ubwoko bwayo Ace of Spades. Icupa rimwe kugira ngo rikorwe, bitwara amadolari 13 ariko ryageze ku isoko rigahagarara agera kuri 300.
Iyo sosiyete ifite agaciro kabarirwa muri miliyoni 310 z’amadolari.
Imigabane ye muri sosiyete zitandukanye
Jay-Z afite imigabane mu bigo bitandukanye ibarirwa agaciro ka miliyoni 220 z’amadolari.
Urugero ni muri Uber, aho afite imigabane ifite agaciro ka miliyoni 70 z’amadolari. Bivugwa ko yayiguze miliyoni ebyiri z’amadolari mu 2013.
D’Ussé
Ubu nabwo ni ubwoko bw’inzoga bwa Jay- Z, aho abufatanyije n’uruganda rwa Bacardi. Bibarwa ko nabwo buhagaze agera kuri miliyoni 100 z’amadolari.
Tidal
Mu 2015, Jay-z yatangije Tidal, urubuga rushyirwaho indirimbo z’abahanzi, ahamo imigabane abandi bahanzi kugira ngo bamufashe mu kuba indirimbo zabo zazajya zihagera mbere y’ahandi.
Yashakaga guhangana na iTunes, Spotify n’izindi mbuga zinyuzwaho imiziki.
Abahanzi bose bafite amasezerano muri Tidal, bemeye ko indirimbo zabo zizajya zihajya mbere y’uko zigera ahandi. Tidal ifite agaciro ka miliyoni 100 z’amadolari.
Roc Nation
Ni sosiyete ifasha abahanzi imaze imyaka igera kuri 20 itangiye. Roc Nation ifite kandi igice gifasha abakinnyi b’umupira cyitwa Roc Nation Sports, aho Jay-z akora nk’ushinzwe kubashakira amakipe.
Ni we uhagararariye abarimo Kevin Durant, Kylie Irving, benshi bakina muri NFL, abakina mu mupira w’amaguru nka Jerome Boateng, Kevin De Bruyne, Romelu Lukaku, Eric Bailly n’abandi. Iyi ibarirwa miliyoni 75 z’amadolari.
Usibye ibi, amafaranga yinjizwa n’ibihangano bye bya muzika muri album 12 amaze gushyira hanze, abarirwa muri 75 z’amadolari.
Jay-z atunze kandi ibihangano by’ubugeni byinshi yagiye agura muri za cyamunara n’ahandi. Byo bibarwa ko bifite agaciro ka miliyoni 70 z’amadolari ya Amerika.
Uyu mugabo w’abana batatu kandi, afite umutungo urimo inzu zifite agaciro ka miliyoni 50 z’amadolari.
Nyuma y’uko we n’umugore we Beyoncé bibarutse impanga mu 2017, baguze inzu ebyiri zirimo imwe iri mu gace ka East Hampton i New York ifite agaciro ka miliyoni 26 z’amadolari n’indi ya miliyoni 88 iri California.
Jay- Z afite kandi indi nzu iri i New York ahitwa Tribeca ifite agaciro ka miliyoni 6.85.
Jay- Z abarizwa mu bindi bikorwa bitandukanye, nk’aho aherutse kugirwa umwe mu bayobozi b’uruganda rw’imyenda rwa Puma, intego ze zikaba ari ukurufasha mu gukora inkweto zishobora kwambarwa n’abakinnyi ba Basketball kuko Nike na Adidas zari zaramaze kurwanikira muri uyu mukino.
Reba hano indirimbo ya Jay-Z yitwa Song Cry yo mu 2002, iri mu zakunzwe bihebuje
",https://m.igihe.com/imyidagaduro/article/urugendo-rwa-jay-z-ufatwa-nk-umuhanzi-wa-mbere-wa-hip-hop-utunze-miliyari-y
Igikomangoma cyo muri Espagne cyishwe na Coronavirus,"Maria Teresa de Bourbon-Parma, Igikomangoma cyo muri Espagne, yitabye Imana azize icyorezo cya Coronavirus nkuko byatangajwe na musaza we, Igikomangoma Sixto Enrique.
Maria Teresa de Bourbon-Parma, Igikomangoma cyo muri Espagne, yitabye Imana azize icyorezo cya Coronavirus nkuko byatangajwe na musaza we, Igikomangoma Sixto Enrique.
Uyu akaba muntu wa mbere mu miryango y’i Bwami muri Espagne uzize icyo cyorezo.
Sixto Enrique yatangaje ko Maria Teresa yaguye i Paris mu Bufaransa ku wa Kane tariki 26 Werurwe 2020. Ni Mubyara w’umwami Felipe VI mu miryango ya kure, akaba yari afite imyaka 86 y’amavuko.
Ikiriyo cye cyabereye i Madrid ku wa Gatanu tariki 27 Werurwe 2020. Mu Bufaransa hamaze gupfa abantu 3 024 bazize Coronavirus mu bantu 44550 yagaragayeho ni mu gihe 7,927 bayikize.
Espagne imaze kugira abantu 87956 bagaragayeho Coronavirus, 7716 barapfuye naho 16,780 barakize.
Uretse umuryango w’I Bwami wo muri Espagne, mu Bwongereza naho icyo cyorezo cyarahageze aho cyagaragaye ku Gikomangoma Charles tariki 25 Werurwe 2020. Charles w’imyaka 71 y’amavuko ubu yishyize mu kato.
Maria Teresa de Bourbon-Parma ni Umufaransa ufite ubwenegihugu bwa Espagne yabonye mu 1981 ari nabwo yinjiye mu muryango w’i Bwami muri icyo gihugu.
Yavukiye i Paris mu 1933. Yari umwalimu muri Kaminuza, akaba n’impirimbanyi iharanira uburenganzira bw’abagore. Ntabwo yigeze ashaka umugabo nta n’umwana asize.
",https://m.igihe.com/amakuru/mu-mahanga/article/igikomangoma-cyo-muri-espagne-cyishwe-na-coronavirus
"Amateka y’ibyorezo by’inzara, indwara z’abantu n’amatungo byayogoje u Rwanda kugeza mu 1946","Mbere y’imyaka 74 ishize(1946-2020) ishize, u Rwanda rwabaye mu byorezo by’inzara, indwara z’abantu n’amatungo, byoretse imbaga y’abatagira ingano, bishegesha igihugu ku buryo ubuyobozi bwariho icyo gihe bwagiye bufata ingamba zikomeye.
Mbere y’imyaka 74 ishize(1946-2020) ishize, u Rwanda rwabaye mu byorezo by’inzara, indwara z’abantu n’amatungo, byoretse imbaga y’abatagira ingano, bishegesha igihugu ku buryo ubuyobozi bwariho icyo gihe bwagiye bufata ingamba zikomeye.
Igitabo “Imizi y’u Rwanda” cyanditswe n’umusizi Nsanzabera Jean de Dieu, kigaragaza ko ubwo hari hashize imyaka mike umwami Mibambwe Sentabyo yimye ingoma, ni ukuvuga ahasaga mu wa 1746, mu Gisaka hateye ubushita burimbura abatagira ingano.
 Icyo ihe mu Rwanda hari intambara itoroshye hagati ya Mibambwe Sentabyo na Gatarabuhura washakaga ingoma ku mbaraga. Sentabyo yahashyije Gatarabuhura ahungira mu Gisaka. Mu gihe biteguraga gutera mu Gisaka hateye indwara y’ubushita bituma Abanyarwanda batinya gutera yo ngo batazana icyo cyorezo ndetse n’ umwami ubwe aca iteka ko nta muntu ugomba kwambuka Nyabarongo agana iburasirazuba bw’u Rwanda kugira ngo atagira aho ahurira n’iyo ndwara.
Umwami na we yarimutse aza gutura muri Taba ya Gitarama ahitwa i Remera ndetse n’amato yose yambutsaga abantu muri Nyabarongo abuzwa kongera kwambutsa abantu mu rwego rwo gushyira mu kato igice cy’uburasirazuba.
Kimenyi Getura umwami wategekaga i Gisaka icyo gihe ; na we yatinyaga u Rwanda kandi ahora azi neza ko isaha ku isaha igihugu cye cyaterwa n’abanyarwanda bakacyigarurira. Ibyo byatumye yigira inama yo gushyigikira Gatarabuhura akanamutiza amaboko bagafata ubutegetsi mu Rwanda bityo na we igihugu cye kikagira amahoro.
Yashyizeho Inkoto( Bariyeri) hirya no hino mu gihugu cyane cyane ku mbibi zihuza u Rwanda n’i Gisaka.
Uyu mwami Kimenyi Getura yaje guhimba amayeri yo kohereza umuntu mu Rwanda agenda yiyita ko ahunze igihugu bityo akaba ashaka ubuhungiro ku mwami Sentabyo. Uwo muntu ngo yaje yitwaje n’impano y’impuzu ikoze neza, ariko iyi mpano yari iy’uburozi kuko ngo yari yarambawe n’umunyabushita.
Sentabyo ntiyagize amakenga y’ikigambiriwe, yahise akenyera iyo mpuzu imwanduza ubushita ari nabwo bwamuhitanye. Nubwo Sentabyo yahitanywe n’ubushita, yagerageje gukingira abanyarwanda, ntibabwandura ngo bubakukumbe. Yategetse ko nta munya-Gisaka winjira mu Rwanda, abanyarwanda nabo babuzwa kujyayo ndetse mu gihugu hose hashyirwaho za bariyeri (Inkoto) zikumira abashoboraga kukinjirana mu Rwanda.
Hagati y’umwaka wa 1746 na 1946, mu Rwanda hadutse indwara z’ibyorezo zitandukanye zahitanye n’amatungo. Muri zo twavuga nko mu 1890-1891 ubwo hateraga indwara y’amatungo yitwa Muryamo yibasiraga cyane amatungo magufi, mu 1907-1908 hateye indwara y’amatungo yitwa Uburenge bwibasiraga cyane inka, mu 1920-1927 hateye indwara y’amatungo yitwa Iragara, mu 1934-1935 hongeye gutera Muryamo yibasira cyane cyane amatungo magufi n’indwara y’amatungo yitwa Amashuye bwibasiraga cyane inka inka yadutse mu 1936-1937.
Kugira ngo abami b’u Rwanda bahoshe ibyo byorezo byibasiraga amatungo, bakoraga imihango yo gufukura amariba mashya bakayatera n’ibyuhagiro bivura izo ndwara n’indi mihango yateganywaga n’Ubwiru.
U Rwanda kandi rwigeze kugira n’ibihe by’amapfa akomeye hatera ibyorezo by’inzara, zihitana abatari bake. Nko mu 1890 hateye inzara bise Muhatibicumuro, mu 1902 -1903 hateye inzara bise Ruyaga, mu 1917-1918 hateye Rumanura( Rumanurimbaba), mu 1924-1925 hateye Gakwege, mu 1927-1928 hateye Urwakayihura ( Yitiriwe Kayihura wataraga u Bugoyi kuko ariho yatangiriye), mu 1931 hateye inzige ziyogoza imyaka naho mu 1942-1944 hatera Ruzagayura.
Mu bihe by’inzara n’amapfa, Abami b’amatungo n’imyaka bajyaga mu miterekero, bagatanga imbuto n’ibyuhagiro by’imyaka kugira ngo irumbuke. Kera mu Rwanda hakundaga gutera Inzara bitaga amazina bahereye ku cyayiteye, cyangwa se ku bimenyetso byayo no ku nkurikizi zayo
Mu byorezo by’inzara , Abami b’imbuto bajyaga ku misozi miremire, bakahaca ibiraro, bagaterekera, ari na ko bavuza ingoma; imvura yabaga yahagamye, ikagwa. Ibyonnyi na byo byatera mu mirima, Abahoryo bakazivuma zikagenda.
Hari n’indwara z’ ibyorezo zateraga mu bantu ku mpamvu zo kubura imiti zikarimbura imbaga , abarokotse zikabasigira ubusembwa. Indwara z’ibyorezo zateye mu Rwanda zikibasira abantu, zirimo ubushita bwateye hagati ya 1893 na 1894, mu 1916-1917 bwarongeye buratera, mu 1917-1918 ; hateye Mugiga inagaruka mu 1935 naho mu 1945 hatera ibihara.
Iyo ibyorezo by’indwara nk’izo byateraga, Abami b’ imbuto n’amatungo batangaga amasubyo, ariyo miti y’amahumane yo gucubya ibyo byorezo by’indwara.
Mu Rwanda rwa kera habaga n’indi mihango yajyanaga n’ingoma, igakorwa n’abavubyi b’imvura, bakayikorera ahantu inkuba yabaga yakubise, bakahaterekerera , kugira ngo bahavane umwaku wayo , bakahagangahura.
",https://m.igihe.com/umuco/article/amateka-y-ibyorezo-by-inzara-indwara-z-abantu-n-amatungo-byayogoje-u-rwanda
Ibihe bitazibagirana byaranze umupira w’amaguru mu myaka 10 ishize (Video),"Nta kintu gishimangira urukundo rw’umupira w’amaguru nk’ibihe bitazibagirana. Bishobora kuba igitego cyatsinzwe mu masegonda ya nyuma y’umukino, gutungurana kw’amakipe mato cyangwa uburiganya budasanzwe.
Nta kintu gishimangira urukundo rw’umupira w’amaguru nk’ibihe bitazibagirana. Bishobora kuba igitego cyatsinzwe mu masegonda ya nyuma y’umukino, gutungurana kw’amakipe mato cyangwa uburiganya budasanzwe.
Ni byinshi ushobora kuba warabonye mu gihe umaze ureba umupira w’amaguru, ariko turakwibutsa bimwe mu byabaye mu 10 ishize n’ibindi byagiye bigarukwaho n’abatari bake.
2010: Iniesta ahesha Espagne igikombe cy’Isi
Igikombe cy’Isi kimwe rukumbi cyabereye muri Afurika, cyegukanywe na Espagne ikegukana bwa mbere ibikesha igitego cyo mu minota y’inyongera cyatsinzwe na Andrés Iniesta mu mukino wayihuje n’u Buholandi.
Wari umukino wa nyuma udasanzwe, aho umusifuzi w’Umwongereza Howard Webb yatanzemo amakarita y’umuhondo 12.
Myugariro w’u Buholandi, John Heitinga yahawe ikarita ya kabiri y’umuhondo ku munota wa 109 mu gihe byibazwaho uburyo Nigel de Jong yagumye mu kibuga nyuma yo gukubita umugeri Xabi Alonso mu gituza.
Nyuma yo gutsinda igitego cyahesheje igihugu cye Igikombe cy’Isi, Iniesta yiyambuye umupira, asigarana undi w’imbere wariho amagambo yo kuzirikana Dani Jarque wakiniraga Espanyol, ariko akaba yarapufye bitunguranye mu 2009 afite imyaka 26.
Igikombe cy’Isi cyaje Espagne iri mu bihe byayo, aho mu 2008 na 2012 yegukanye igikombe cy’Uburayi (Euro).
2011: FC Barcelone ikosora Manchester United ku mukino wa nyuma wa UEFA Champions League
Impamvu uyu mukino uri mu yaranze imyaka 10 iheruka, ni uburyo amakipe yombi yagiye guhura ari ku rwego rumwe ndetse igice cyawo cya mbere, cyarangiye ari igitego 1-1.
FC Barcelone yatozwaga na Pep Guardiola, ibifashijwemo na Lionel Messi, yatsinze Manchester United ibitego 3-1, yegukana irushanwa ku nshuro ya gatatu mu myaka itandatu.
Sir Alex Ferguson watozaga Manchester United, yavuze ko ari yo kipe nziza yahuyemo mu gihe yamaze ari umutoza.
2012: Agüero atungura Manchester United
Umwaka wa 2012 uzahora wibukwa mu isozwa ry’umwaka uwo ari wose w’imikino muri Shampiyona ya Premier League.
Manchester City yagiye gukina umukino usoza umwaka w’imikino isabwa gutsinda Queens Park Rangers kugira ngo yegukana igikombe cya mbere cya Shampiyona mu myaka 44.
Uko iminota yaganaga ku musozo mu y’inyongera, ikipe y’umutoza Roberto Mancini yari yatsinzwe ibitego 2-1 ndetse kugeza kuri iryo segonda, igikombe cyari mu maboko ya Manchester United.
Igitego cyo kwishyura cyatsinzwe na Edin Džeko ku munota wa 92, cyagaruriye Manchester City icyizere mbere y’uko Sergio Agüero atsinda igitego cyabahesheje intsinzi n’igikombe cya Shampiyona.
Martin Tyler wogezega uwo mukino kuri Sky Sports yavuze ko bigoye kuzongera kubona ibihe nk’ibi.
2013: Gusezera kwa Sir Alex Ferguson
Mu mwaka wakurikiyeho, Manchester United yabaye nk’iyihimura kuri Manchester City, yegukana Shampiyona ndetse yari Premier League ya 13 yegukanywe na Sir Alex Ferguson wayitozaga.
Tariki ya 8 Gicurasi 2013, Ferguson yatangaje ko asezeye umupira w’amaguru nk’umutoza, ubwo yari afite imyaka 71.
Uyu mugabo w’Umunya- Écosse, yatwaye ibikombe 38 mu myaka 27 yatojemo iyi kipe y’i Old Trafford, akaba ari na we mutoza wegukanye ibikombe byinshi mu mateka y’umupira w’amaguru.
Icyo gihe, yatangaje ko “icyemezo cyo gusezera ari cyo gikomeye yafashe” mu buzima bwe.
Abandi batoza bose bamusimbuye muri iyi kipe uhereye kuri David Moyes, ntawe urongera kuyihesha Premier League, imyaka irindwi irashize.
2014: U Budage bwandagaje Brésil imbere y’abafana bayo
Icyizere cyari cyose ku batuye Brésil, bari bakiriye irushanwa baherukaga kwegukana mu 2002.
Nyuma yo kurenga amatsinda no gutsinda Chile na Colombia, Brésil yari ifite icyizere cyo kugera ku mukino wa nyuma, yahuye n’u Budage muri ½.
Ibyabereye muri Belo Horizonte na n’ubu bishobora kuba bitarasibangana mu mitwe no mu mitima y’abanya-Brésil batsinzwe n’u Budage ibitego 7-1.
Igice cya mbere cyarangiye ikipe ya Scolari imaze kwinjizwa ibitego 5-0 mu gihe u Budage bwageze ku mukino wa nyuma, bukegukana irushanwa butsinze Argentine igitego 1-0.
Uyu mukino niba utaragusekeje, warakubabaje!
.
2015: Ruswa muri FIFA
Mu mpeshyi ya 2015, Ishyirahamwe ry’Umupira w’Amaguru ku Isi (FIFA) ryabayemo ibitazibagirana nyuma y’uko Urwego rw’Ubutabera muri Leta Zunze Ubumwe za Amerika, rushinje bamwe mu bayobozi bakuru baryo, ibyaha birimo ruswa ndetse batabwa muri yombi n’Urwego rushinze iperereza muri Leta Zunze Ubumwe za Amerika, FBI.
Mu Ukuboza uwo mwaka, abayobozi 16 barafashwe bashinjwa kugira uruhare mu ruswa ya miliyoni $200 yatanzwe mu kugira ngo u Burusiya buzahabwe igikombe cy’Isi cya 2018 ndetse na Qatar ihabwe icya 2022.
Ibi byashyize iherezo ku buyobozi bw’abagabo babiri bari bakomeye; Sepp Blatter wayoboraga FIFA na Michel Platini wayoboraga UEFA, aho bahagaritswe imyaka umunani batagaragara mu bikorwa byose bijyanye n’umupira w’amaguru.
Ubujurire bwakozwe muri uwo mwaka, bwatumye igihano cya Blatter kiva ku myaka umunani igera kuri itandatu, ariko ntibyakuyeho icyasha ku mupira w’amaguru.
2016: Leicester City yegukanye Premier League
Kwegukana Premier League kw’ikipe ya Leicester City mu 2016 byatunguye benshi nyuma y’uko mu mwaka w’imikino wari wabanje, yari mu myanya ya nyuma ndetse ikaba yarashoboraga kumanuka mu cyiciro cya kabiri.
Mu mpeshyi ya 2015, nibwo Claudio Ranieri yagizwe umutoza wa Leicester City, asimbuye Nigel Pearson ndetse abasesenguzi benshi bategaga iminsi uyu Mutaliyani, bavuga ko atazabasha kuyigumisha mu cyiciro cya mbere.
Ibifashijwemo n’abarimo Jamie Vardy watsinze ibitego 13 mu mikino 11 yikurikiranya hagati ya Kanama n’Ugushyingo, Leicester City yageze kuri Noheli ariyo iyoboye Premier League mu gihe Manchester City, Arsenal na Tottenham zagowe no kuyikura kuri uwo mwanya.
2017: Neymar yatumye isoko ry’abakinnyi rihenda
Tariki ya 3 Kanama 2017 nibwo Paris Saint-Germain yaguze umunya-Brésil Neymar, aba umukinnyi wa mbere uhenze mu mateka y’umupira w’amaguru, aguzwe muri FC Barcelone kuri miliyoni 222€.
Uwaherukaga kugurwa menshi, yari Paul Pogba waguzwe na Manchester United avuye muri Juventus, mu 2016 kuri miliyoni 105€.
Kuva Neymar aguzwe, ibiciro by’abakinnyi byariyongereye ariko biragoye kubona uzarenza amafaranga uyu mukinnyi yaguzwe mu gihe cya vuba.
2018: Ronaldo yatsinze kimwe mu bitego bidasanzwe
Ni ibitego byinshi byatsinzwe mu myaka 10 ishize, ariko icyo Cristiano Ronaldo yatsinze Juventus mu 2018 muri UEFA Champions League, kiri mu bitazibagirana.
Ronaldo yabanje gusimbuka metero 2.2 mu kirere mbere yo kwigarama umupira yatereye mu rubuga rw’amahina ukaruhukira mu izamu ryari ririnzwe na Gianluigi Buffon.
Muri uwo mwaka, nibwo Ronaldo yagiye muri Juventus aguzwe muri Real Madrid.
Igitego cye ni cyo cyatowe nk’icy’umwaka na UEFA, gihigitse icyo Gareth Bale yatsinze Liverpool ku mukino wa nyuma.
2019: Liverpool yanga kurekura imbere ya FC Barcelone
FC Barcelone yatsinze Liverpool ibitego 3-0 mu mukino ubanza wa Champions League.
Mohamed Salah yagombaga gusiba umukino wo kwishyura kubera imvune ndetse amahirwe y’ikipe ya Jürgen Klopp yo gukomeza, yari make cyane.
Igice cya mbere cyarangiye Liverpool ifite igitego kimwe cya Divock Origi, cyabonetse ku munota wa karindwi. Aha, icyizere cyari cyinshi ku bafana ba FC Barcelone.
Georgio Wijnaldum watsinze ibitego bibiri nyuma yo gusimbura, yongereye Liverpool icyizere mbere y’uko Origi atsinda icya kane ku mupira wavuye muri koruneri yatewe na Trent Alexander-Arnold.
Anfield habereye ibitangaza byinshi, ariko ibyabaye iryo joro byasaga n’ibidasanzwe.
Liverpool yageze ku mukino wa nyuma, yegukana UEFA Champions League ku nshuro ya gatandatu, itsinze Tottenham.
Ibindi bitazibagirana mu mupira w’amaguru
U Bugereki butwara Euro 2004
Kwegukana Igikombe cy’Uburayi kw’u Bugereki mu 2004 ni kimwe mu bitangaza by’umupira w’amaguru.
Igitego cya Angelos Charistea cyari gihagije ngo gitere agahinda umutima n’amarira mu maso ya Cristiano Ronaldo.
Ubugereki nta mahirwe bwahabwaga mu gihe ibihugu nka Espagne, u Bufaransa na Portugal yari mu rugo, byari bifite abakinnyi bakomeye.
Ronaldinho akomerwa amashyi n’abafana ba Real Madrid kuri Santiago Bernabéu
Ntibisanzwe ko umukinnyi wa FC Barcelone yakomerwa amashyi n’abafana ba Real Madrid nubwo waba uri Lionel Messi watsindiye ibitego bitatu i Madrid.
Mu mukino wabaye mu Ugushyingo 2005, Ronaldinho yakomewe amashyi n’abafana ba mukeba nyuma yo kugaragaza ubuhanga ahanganye n’ikipe yarimo Iker Casillas, Roberto Carlos, David Beckham, Raul na Zinedine Zidane.
Penaliti ya Antonín Panenka 
Hari mu Gikombe cy’Uburayi cyo mu 1976. Czechoslovakia yanganyije n’u Budage bw’Uburengerazuba ibitego 2-2, bituma hitabazwa penaliti ku mukino wa nyuma.
Antoním Panenka yagiye gutera penaliti yashoboraga guhesha Czechoslovakia igikombe. Panenka yateye agapira koroheje, umunyezamu Sepp Miaer agana iburyo, umupira ujya mu izamu.
Kuva icyo gihe, uyu mugabo yitiriwe penaliti zitewe muri ubwo buryo, ndetse abarimo Andrea Pirlo na Sebastian Abreu bagiye bazitera mu marushanwa akomeye naho Neymar, Robin van Persie na Cristiano Ronaldo barazihushije.
 Korea y’Amajyaruguru itsinda u Butaliyani
Intsinzi y’igitego 1-0 Korea y’Amajyaruguru yabonye imbere y’u Butaliyani mu Gikombe cy’Isi cyo mu 1966, yatunguye isi yose bitewe n’uburyo muri icyo gihugu cyo muri Asia havugwamo intambara mu gihe u Butaliyani bwari buzwi nk’ikipe ikomeye.
 Igitego Ryan Giggs yatsinze Arsenal
Igitego Ryan Giggs yatsinze Arsenal ku mukino wa nyuma wa FA Cup mu 1999, kigarukwaho cyane bitewe n’uburyo yacenzemo abakinnyi bane mbere yo gutsinda ndetse kikaba cyaratumye Manchester United yegukana ibikombe bitatu uwo mwaka.
Yagitsinze nyuma y’uko Arsenal yari imaze guhusha penaliti yatewe na Dennis Bergkamp mu gihe Manchester United yari yasigaye ari abakinnyi 10 ubwo Roy Keane yahabwaga ikarita itukura.
 Lilian Thuram afasha u Bufaransa mu Gikombe cy’Isi
Mu mikino 142 yakiniye u Bufaransa, Liliam Thuram yabutsindiye ibitego bibiri gusa ariko bifite kinini bivuze!
Uyu wabaye umukinnyi wa Juventus, yabitsinze mu mukino wa ½ cy’Igikombe cy’Isi mu 1998, u Bufaransa bugera ku mukino wa nyuma busezereye Croatia ku bitego 2-1.
Iki gihugu cyari cyakiriye irushanwa, cyashobora gusezererwa ariko Thulam akigeza ku mukino wa nyuma ndetse kibasha kwegukana Igikombe cy’Isi gitsinzwe Brésil ibitego 3-0 ku mukino wa nyuma.
Umutwe wa Zinedine Zidane
Ku mukino wa nyuma w’Igikombe cy’Isi cya 2006 cyegukanywe n’u Butaliyani mu Budage, Zinedine Zidane wakinaga umukino we wa nyuma nk’umukinnyi, yahawe ikarita itukura kubera umutwe yakubise Umutaliyani, Marco Materazzi bitewe n’amagambo yamubwiye.
Liverpool yigaranzura Milan AC
Liverpool ifite amateka atangaje. Mu myaka 15 ishize, yegukanye UEFA Champions League ya 2005 iturutse inyuma, ikishyura ibitego 3-0 yari yatsinzwe na Milan AC ku mukino wa nyuma wabereye i Istanbul.
Igice cya mbere cyari cyarangiye ari 3-0, mu cya kabiri, ikipe y’umutoza Rafa Benitez itsindirwa na Steven Gerard, Vladimír Šmicer na Xabi Alonso kuri penaliti nyuma y’ikosa Gennaro Gattuso yari amaze gukorera kuri Gerard mu rubuga rw’amahina.
Hitabajwe penaliti, Liverpool irazitsinda, yegukana iri rushanwa ku nshuro ya gatanu mu gihe byayisabye gutegeza mu mwaka ushize wa 2019 ngo iryegukane ku nshuro ya gatandatu.
Ikiganza cy’Imana cya Diego Maradona
Ibaze nk’igitego Diego Maradona yatsindishije ikiganza mu Gikombe cy’Isi cyo mu 1986, gitsinzwe muri iki gihe!
Uyu mugabo w’Umunya-Argentine, yatsinze ibitego bitandukanye mu gihe cye, ariko icyo yatsinze u Bwongereza mu mukino wa ¼ cy’Igikombe cy’Isi mu 1986, akoresheje ikiganza, n’ubu kiracyavugwa.
Argentine yatsinze u Bwongereza ibitego 2-1 ndetse yegukanye iryo rushanwa ryari ryabereye muri Mexique.
",https://m.igihe.com/imikino/football/article/ibihe-bitazibagirana-byaranze-umupira-w-amaguru-mu-myaka-10-ishize-video
Umujyi wa Goma wagize umuntu wa mbere urwaye coronavirus,"Mu mujyi wa Goma, mu Ntara ya Kivu y’Amajyaruguru habonetse umurwayi wa mbere wa Coronavirus, hakaba hafashwe ingamba zikomeye zirimo no guhagarika urujya n’uruza.
Mu mujyi wa Goma, mu Ntara ya Kivu y’Amajyaruguru habonetse umurwayi wa mbere wa Coronavirus, hakaba hafashwe ingamba zikomeye zirimo no guhagarika urujya n’uruza.
Mu itangazo ryashyizwe ahagaragara kuri uyu wa mbere taliki 30 werurwe 2020, n’ubunyamabanga bw’agashami gashinzwe kurwanya Coronavirus buremeza ko mu barwayi 17 bashya babonetse muri Repubulika Iharanira Demokarasi ya Congo, umwe aturuka mu ntara ya Kivu y’amajyaruguru mu mujyi wa Goma.
Intara ya Kivu y’amajyaruguru ikaba ibaye ahantu ha kane hagaragayemo icyorezo cya Coronavirus nyuma y’umujyi wa Kinshasa, Ituri n’intara ya Kivu y’Amajyepfo .
Uyu murwayi wabonetse akomoka muri Nigeria akaba yarageze i Goma tariki 18 Werurwe 2020 . Yari mu kato kuva tariki 23 Werurwe 2020. Yari umukozi w’umuryango nterankunga ukorera i Goma.
Guverineri w’intara ya Kivu y’Amajyaruguru, Carly Kasivita Nzanzu yasabye umuyobozi w’urwego rushinzwe abinjira n’abasohoka gushakisha abakozi bakora ku mupaka munini wa Grande Barrière bahuye n’uwo murwayi waje avuye mu Rwanda.
Kuri icyi Cyumweru hari habonetse abandi bantu babiri banduye icyorezo cya Coronavirus mu mujyi wa Bukavu muri Kivu y’Amajyepfo ihana imbibi n’umujyi wa Goma.
Kuva iki cyorezo cyagaragara muri Repubulika iharanira demukarasi ya Congo hamaze kuboneka abarwayi 98, umunani barapfuye mu gihe batatu bakize.
",https://m.igihe.com/amakuru/muri-afurika/article/umujyi-wa-goma-wagize-umuntu-wa-mbere-urwaye-coronavirus
Covid-19: Umwanya ku miryango yari yarazahajwe n’amakimbirane,"Muri iki gihe isi yugarijwe n’icyorezo cya Covid-19, zimwe mu ngamba zafashwe ni ugukaraba intoki hifashishijwe amazi meza ndetse n’isabune, ariko by’umwihariko, abantu bose basabwa kuguma mu ngo nka kimwe mu bisubizo byo guhashya iki cyorezo, dore ko nta muti cyangwa urukingo gifite.
Muri iki gihe isi yugarijwe n’icyorezo cya Covid-19, zimwe mu ngamba zafashwe ni ugukaraba intoki hifashishijwe amazi meza ndetse n’isabune, ariko by’umwihariko, abantu bose basabwa kuguma mu ngo nka kimwe mu bisubizo byo guhashya iki cyorezo, dore ko nta muti cyangwa urukingo gifite.
Ingamba zo kuguma mu ngo kwa buri wese, zatumye ubishaka n’utabishaka, bose bisanga bari mu rugo. Ibi byaje kandi mu gihe hari hashize igihe kitari gito hari ingo nyinshi zifite amakimbirane, ndetse no mu nkiko hari ibirego byinshi bya gatanya.
Nk’uko bimenyerewe, zimwe mu mpamvu zakururaga ubwimvikane buke hagati y’abagabo n’abagore ndetse bikaganisha kuri gatanya harimo kutabonera umwanya ibiganiro biboneye, gucana inyuma, ikoreshwa nabi ry’umutungo, kwikunda n’ibindi.
Mu bihe bisanzwe, umwe mu bafitanye amakimbirane yabonaga ubuhungiro mu kazi, mu nsengero, mu baturanyi cyangwa muri bene wabo. Ariko ubu bombi bategetswe kugumana. Uwo gahunda yo kuguma mu rugo yatangajwe ari iwe, yahise ategekwa kuhaguma.
Ese muri iki gihe abantu bose basabwe kuguma mu ngo, abagize umuryango babanye bate? Reka turebere hamwe bimwe mu bintu byari byarazambye, ariko bishobora kuzarushaho kuba byiza bitewe na gahunda yo kuguma mu rugo.
Abana batahabwaga umwanya n’ababyeyi
Abana cyane cyane abakomoka mu miryango yo mu mijyi, ntibabonaga ababyeyi mu buryo buhagije. Ibi byaterwaga n’uko ababyeyi babyukaga bajya gushakira ingo imibereho, bakagera imuhira bananiwe, ku buryo batabasha guha abana umwanya uhagije.
Igisubizo cya covid-19:
N’ubwo ababyeyi bamwe na bamwe basabwe gukorera mu rugo, ariko wakwirirwa mu rugo uri gukora cyangwa utari gukora, abana bababona hafi, barabaganiriza, bakabisanzuraho. Ababyeyi bari gufasha abana gusubira mu masomo no gukora uturimo tworoheje nko kubigisha kwikarabya, kwigaburira, gusasa uburiri bwabo n’ibindi.
Abashakanye batahanaga umwanya uhagije
Nk’uko twabivuze hejuru, zimwe mpamvu zikurura amakimbirane mu ngo, harimo kutabonera umwanya uwo mwashakanye. Abantu bakazahura ibibazo byaragiye byiyongeraho ibindi, kandi bitabanje gukemuka.
Igisubizo cya covid-19:
Icyorezo cya coronavirus gitumye abashakanye birirwana mu rugo. Amafunguro y’umunsi yose bari kuyasangira. N’ubwo hari abirirwa mu kazi, ariko burya agera aho agasoza. Hari abirirwa mu mbuga nkoranyambaga, ariko burya agera aho akarambika terefone hasi. Ubwo rero bombi bari kumwe, kandi bafite umwanya wo kuganira ku cyerekezo cy’urugo cy’igihe kirekire n’ibindi batabashije gukemura mu gihe kizaza. Ubu nta wakwireguza umunaniro!
Abagabo bashinjaga abagore kwangiza umutungo w’urugo
Hari abagabo benshi usanga bashinja abagore gukoresha nabi amafaranga. Yagera mu rugo bakamwaka amafaranga y’amakara, akabuka inabi ngo “ayo nabahaye aka kanya arashize?”
Igisubizo cya covid-19:
Burya iyo abagabo babwira abagore ko bakoresha amafaranga yo mu rugo nabi, iteka abagore baba bifuza ko umugabo yazisanga mu buzima butuma amenya uko amafaranga akoreshwa. Ubu abakozi bo mu ngo barasaba nyirabuja amafaranga, sebuja yumva akabona neza icyo agiye gukoreshwa. Ubu barabona mu bubiko bw’ibiryo, amata n’ibindi bikoresho uko bigenda bishira. Ubu ikibazo cy’ikoreshwa ry’ibyo mu rugo kirareba buri wese.
Abantu bari barasabye gatanya
Hari abantu benshi bari baratanze ibirego bisaba gatanya. Nk’uko bimenyerewe, iyo usabye gatanya ntabwo uhita uyihabwa uwo munsi. Ahubwo leta ibaha umwanya wo kubanza kugerageza ubundi buryo bwose bushoboka, ngo ahari wenda byakemuka mutabanje gutandukana.
Igisubizo cya covid-19:
Ubu abashakanye bahawe umwanya wo kwicara, bakareba ibyatumaga badahuza. Ngaho nimufate umwanya mubiganireho, buri wese arebe ububabare bwa mugenzi we. Nta mahirwe ahari yo guhamagara umuturanyi, parrain cyangwa marraine ngo baze kubafasha gukemura ibibazo byanyu, oya! Ahubwo nimwiganirire ubwanyu, mushake umuti w’ikibazo, ariko ikiruta byose, buri wese acire bugufi mugenzi we, uwababaje mugenzi we amusabe imbabazi.
Imico itari myiza yaregwaga abakozi bo mu rugo
Hari abagabo n’abagore baganira ukumva barabwirana ibibazo bafitanye n’abakozi mu ngo zabo. Bamwe babarega agakungu, kuzana abahungu mu rugo (mu gihe ari abakobwa), kwiba ibiribwa, kwangiza n’ibindi.
Igisubizo cya covid-19:
Umwanya wo kuguma mu rugo ni umwanya wima benshi mu bakora amakosa avuzwe haruguru amahirwe yo gukomeza ayo makosa. Ubu ni umwanya mwiza wo kwisubiraho, ukamenya inshingano zawe ko ari ukubaha no gukora akazi ushinzwe neza. Ni n’umwanya w’abakoresha wo kongera kwereka ubumuntu abo bakoresha binyuze mu gusangira nabo, kubabaza amakuru y’imiryango yabo n’ibindi.
Ese Bibiliya itanga izihe nama ku mubano n’inshingano z’abagize umuryango?
Mu by’ukuri Bibiliya irerura ikabwira buri wese uko akwiriye kwifata kugira ngo abashe kubana na mugenzi we neza. Iyi mirongo yo muri Bibiliya iributsa buri wese mu bagize umuryango, uko akwiriye kwitwara kugira ngo abungabunge umubano we n’abandi.
“Bagore, mugandukire abagabo banyu nk’uko bikwiriye abari mu Mwami wacu. Bagabo, namwe mukunde abagore banyu ntimubasharirire. Bana, mwumvire ababyeyi banyu muri byose, kuko ibyo ari byo Umwami ashima. Ba se, ntimukarakaze abana banyu batazinukwa. Mbata, mwumvire ba shobuja bo ku mubiri muri byose, ntimubakorere bakibareba gusa ngo muse n’abanezeza abantu, ahubwo mubakorere mutaryarya mu mitima yanyu mwubaha Imana. Ibyo mukora byose mubikore mubikuye ku mutima, nk’abakorera Shobuja mukuru badakorera abantu, (Abakorosayi 3:18-23).
Mwese tubifurije ubuzima buzima, dukomeze dukarabe intoki neza kandi tugume mu rugo, turushaho kuzahura umubano hagati y’abagize umuryango.
",https://m.igihe.com/twinigure/columnists/article/covid-19-igisubizo-ku-miryango-yari-yarazahajwe-n-amakimbirane
RwandAir igiye gutangiza ingendo zitwara imizigo,"RwandAir yatangaje ko iri gutegura gutangiza ingendo z’indege zitwara imizigo mu rwego rwo gukemura ikibazo ku rujya n’uruza rw’ibicuruzwa.
RwandAir yatangaje ko iri gutegura gutangiza ingendo z’indege zitwara imizigo mu rwego rwo gukemura ikibazo ku rujya n’uruza rw’ibicuruzwa.
Mu rwego rwo guhangana n’icyorezo cya COVID-19 ku itariki 20 Werurwe nibwo Guverinoma y’u Rwanda yahagaritse ingendo zose z’indege zitwara abagenzi zaba iziva mu Rwanda zijya mu mahanga ndetse n’iziva mu mahanga zinjira mu Rwanda. Indege zahagaritswe gutwara abagenzi zirimo n’iza RwandAir.
Cyakora Guverinoma yatangaje ko indege zitwara ibicuruzwa n’imiti zizakomeza gukora, mu rwego rwo gufasha igihugu gukomeza kubona ibikenewe birimo imiti n’ibindi.
Sosiyete y’indege Rwandair yamaze gutangaza ko iri kunoza uburyo bushya bw’ingendo zitwara ibicuruzwa buzatuma u Rwanda n’ibindi bihugu bibasha kubona ibicuruzwa by’ibanze birimo n’imiti.
Umuyobozi wa Rwandair, Yvonne Makolo yabwiye itangazamakuru ko iyo gahunda iri gutegurwa .
Makolo yavuze ko bakiri gutunganya uburyo bizakorwa kandi ko bitazasaba gufata indege zitwara abantu ngo bazihinduremo izitwara imizigo nkuko bamwe bashobora kubyibwira.
Ati “Turi kubikoraho. Ariko ntabwo tuzahindura indege zitwara abagenzi izitwara imizigo. Tuzakoresha imyanya ihari kugira ngo dutware ibicuruzwa.”
Uburyo iyo gahunda nshya izakorwa bizatangazwa mu mpera z’iki cyumweru.
Izo ngendo zishobora kuba uburyo sosiyete y’indege ishobora kwinjizamo amafaranga mu bihe bya COVID-19 ariko na none n’uburyo bwo kubona ibicuruzwa by’ibanze bidakorerwa mu gihugu.
Iki cyemezo gisa n’aho kizafasha abohereza ibintu mu mahanga mu Karere kugera ku isoko mpuzamahanga, muri ibi bihe bikoroshya ubucuruzi bwabo.
Mu gihe ingendo nyinshi z’indege zakozweho n’icyorezo cya Coronavirus izindi zigahagarikwa burundu, gushyiraho indege zitwara imizigo kuri RwandAir bizongera amahirwe yo kugeza ibicuruzwa by’u Rwanda ku isoko mpuzamahanga birimo icyayi, ikawa, n’ibindi birimo n’indabo.
Mu gihe kandi indege zahagaritse ingendo, ibihugu bikeneye kongera mu bubiko bwabyo ibijyanye n’ibikoresho byo kwa muganga, imiti n’ibyo gupima icyorezo gishya cya coronavirus.
",https://m.igihe.com/amakuru/article/rwandair-igiye-gutangiza-ingendo-zitwara-imizigo
Tanzania: Umuntu wa mbere yishwe na Coronavirus,"Minisiteri y’Ubuzima muri Tanzania, yatangaje ko umuntu wa mbere yishwe n’icyorezo cya Coronavirus muri iki gihugu, akaba ari umunya-Tanzania w’imyaka 49 wari urwaye izindi ndwara.
Minisiteri y’Ubuzima muri Tanzania, yatangaje ko umuntu wa mbere yishwe n’icyorezo cya Coronavirus muri iki gihugu, akaba ari umunya-Tanzania w’imyaka 49 wari urwaye izindi ndwara.
Iyi Minisiteri ivuga ko uyu muntu yapfuye kuri uyu wa Kabiri tariki 31 Werurwe 2020, aguye mu kigo cyakirirwamo abarwayi ba COVID-19, kiri Mloganzila i Dar es Salaam.
Iti “Uwapfuye ni umunya-Tanzania, umugabo wo mu kigero cy’imyaka 49, wari ufite n’ubundi burwayi”.
Kugeza ubu muri Tanzania hamaze kuboneka abarwayi ba Coronavirus 19, umwe yarayikize abandi baracyari mu bitaro, ndetse n’uwo umwe wapfuye.
",https://m.igihe.com/amakuru/muri-afurika/article/tanzania-umuntu-wa-mbere-yishwe-na-coronavirus
StarTimes yatangije ikoranabuhanga rifasha mu kwisuzuma Coronavirus muri Afurika,"Muri iyi minsi abantu bose basabwe kuguma mu rugo mu kwirinda ikwirakwira ry’icyorezo cya Coronavirus, StarTimes, yatangije uburyo bwo kwisuzuma iki cyorezo, buboneka kuri ‘StarTimes ON’.
Muri iyi minsi abantu bose basabwe kuguma mu rugo mu kwirinda ikwirakwira ry’icyorezo cya Coronavirus, StarTimes, yatangije uburyo bwo kwisuzuma iki cyorezo, buboneka kuri ‘StarTimes ON’.
StarTimes iteye iyi ntambwe yo gutangiza ubu buryo bwiswe ‘COVID-19 Self-evaluation and Reference System’, muri Afurika nyuma y’amakuru n’ibiganiro byigisha binyura ku miyoboro yayo y’itangazamakuru.
Ubu buryo bushobora gufatwa nk’isuzuma ry’ibanze ry’indwara, bufite akamaro ko kugabanya igitutu ku rwego rw’ubuvuzi ndetse n’ibyago byo gukwirakwiza ubwandu ahantu hahurira abantu benshi nko kwa muganga.
Binyuze mu isuzuma rikorwa n’ubu buryo, ababukoresha bashobora kubona inama z’icyo bakora yaba kujya kwa muganga niba ari ngombwa, ibi bigatuma birinda umuhangayiko uterwa no gukekeranya ku buryo ubuzima bwabo buhagaze.
Iri koranabuhanga riraboneka kuri StarTimes ON mu Cyongereza, mu Gifaransa, Igiportigali, Igiswahili no mu zindi ndimi guhera kuwa 27 Werurwe 2020.
Muri iri koranabuhanga kandi hariho n’amakuru ashingiye ku bisubizo by’ibibazo byinshi by’abarikoresha. Intambwe zo kurikoresha ziroroshye cyane kuzikurikiza kandi urikoresheje ahita abona ibisubizo mu masegonda make nyuma yo kohereza ibisubizo by’ibibazo aba yabajijwe.
COVID-19 Self-evaluation and Reference System, yakozwe n’abanyafurika bafatanyije n’inzobere mpuzamahanga, biteguwe na Kaminuza ya Tsinghua, ishyirahamwe ry’abaganga mu Bushinwa ndetse na StarTimes muri Afurika.
Itanga ibisubizo bishingiye ku busesenguzi bwimbitse ikomora ku bunararibonye ku cyorezo cya COVID-19, ahantu hatandukanye ndetse n’amakuru y’abarenga miliyoni 10 mu bihugu 19 bayikoresheje.
Mbere yo gutangizwa kandi yasuzumwe inemezwa n’akanama k’inzobere mpuzamahanga mu bijyanye n’iri koranabuhanga.
Umuyobozi w’ishami rishinzwe ibikorwa bijyanye na serivisi muri StarTimes, Amy Pang, yavuze ko nk’ikigo gikorera muri Afurika, bashaka gukoresha amahirwe yose bafite mu gutanga umusanzu mu rugamba rusange rwo kurwanya icyorezo cya Coronavirus kuri uyu mugabane.
Avuga ko bashaka gukoresha imiyoboro yabo yose y’itangazamakuru mu gusangira amakuru n’uburyo bwo kurwanya Coronavirus, ku bw’inyungu z’abanyafurika.
",https://m.igihe.com/serivisi/article/startimes-yatangije-ikoranabuhanga-rifasha-mu-kwisuzuma-coronavirus-muri
Iminsi icumi irashize! Dusubize amaso inyuma ku rugendo rwagejeje ku ihagarikwa ry’imirimo kubera Coronavirus,"Mu ijoro ryo kuwa 21 Werurwe 2020 nibwo Minisitiri w’Intebe Dr Edouard Ngirente, yatangaje ko kubera intera icyorezo cya Coronavirus kimaze gufata, imipaka yose ifunzwe, ko abadafite ibikorwa byihutirwa bagomba kuguma mu rugo mu gihe cy’ibyumweru bibiri gishobora kongerwa, mu gukumira ikwirakwira ryacyo.
Mu ijoro ryo kuwa 21 Werurwe 2020 nibwo Minisitiri w’Intebe Dr Edouard Ngirente, yatangaje ko kubera intera icyorezo cya Coronavirus kimaze gufata, imipaka yose ifunzwe, ko abadafite ibikorwa byihutirwa bagomba kuguma mu rugo mu gihe cy’ibyumweru bibiri gishobora kongerwa, mu gukumira ikwirakwira ryacyo.
Kugeza kuri uyu wa Kabiri, iminsi icumi muri cumi n’ine yemejwe iruzuye, imibare igaragaza ubwandu bushya bwa Coronavirus nayo ikomeje kuzamuka, ariko itanga icyizere. Nta bwandu burahererekanywa hagati mu gihugu.
Ni ngombwa gusubiza amaso inyuma ku ngamba zagiye zifatwa, zitumye igihugu gikomeje kwihagararaho magingo aya ku cyorezo cyashegeshe ibihugu bikomeye.
Ni icyorezo cyakwirakwiye bwangu
Kuwa 31 Ukuboza 2019 nibwo u Bushinwa byamenyesheje Ishami ry’Umuryango w’Abibumbye ryita ku buzima (OMS) ko hari icyorezo cyateye mu baturage, mu mujyi wa Wuhan. Cyahereye mu bacuruzaga ibikomoka mu mazi mu isoko rya Huanan, bituma kuwa 1 Mutarama 2020 rifungwa.
Ku wa 7 Mutarama inzego z’ubuzima zemeje ko virusi irimo kwanduza abantu itandukanye n’izisanzwe, ariko yo mu muryango wa za coronavirus. Niyo mpamvu mu kuyandika hazaho “novel”, iza guhabwa izina rya 2019-nCoV.
Ku wa 11 Mutarama nibwo u Bushinwa bwatangaje ko umuntu wa mbere yishwe n’iyi virusi (yapfuye kuwa 9 Mutarama).
Iyo virusi yaje gusohoka mu gihugu, ku wa 13 Mutarama 2019 byemezwa ko umuntu wa mbere hanze y’u Bushinwa yayanduye muri Thailand, umugore wari uvuye muri Wuhan.
Ku wa 20 Mutarama 2020, Leta Zunze Ubumwe za Amerika zemeje ko umuntu wa mbere yanduye Coronavirus, ku wa 24 Mutarama u Bufaransa bwemeza ko abantu babiri bayisanzwemo, baba aba mbere igaragayeho ku mugabane w’u Burayi.
Ku wa 14 Gashyantare 2020 Misiri yabaye igihugu cya mbere muri Afurika cyagezemo indwara ya COVID-19, naho u Bufaransa butangaza ko umuntu wa mbere muri icyo gihugu yahitanwe n’icyo cyorezo.
Indwara iterwa n’iyo virus byaje kwemezwa ko ari Covid-19 (Coronavirus Disease 2019) ndetse itangazwa ko ari icyorezo cyugarije Isi yose (Pandémie).
Kugeza ubu abamaze kwandura iyi virus barenga ibihumbi 750, ndetse abo imaze guhitana hirya no hino barenga ibihugu 34. Abamaze kuyikira ni ibihumbi 156.
U Rwanda rwagize amakenga hakiri kare
Mbere y’uko iki cyorezo kigera mu Rwanda, rwakomeje gufata ingamba zo kwirinda, hashyirwaho itsinda ry’abaganga bahoraho ku kibuga cy’indege,ngo bapime umuriro buri muntu wese winjira mu gihugu, nka kimwe mu bimenyetso by’ibanze bya Coronavirus.
Kutajenjekera uburyo bwo kwitegura guhangana na Coronavirus, byatumye Perezida Paul Kagame yeguza uwari Minisitiri w’Ubuzima Dr Diane Gashumba.
Ubwo yari mu mwiherero uheruka w’abayobozi, Perezida Kagame yahishuye ko Dr Gashumba yavugaga ko igihugu gifite ibikoresho 3500 byakwifashishwa mu gusuzuma Coronavirus, nyuma mu gukurikirana basanga hari “ibintu bishobora gukora ku bantu 95” gusa.
Hatangiye gutegurwa ahantu uwatahurwaho Coronavirus yavurirwa n’ibikoresho byakenerwa, cyangwa abashyirwa mu kato aho bajya.
Hateguwe ibyumba 25 ku bitaro bya Gisirikare i Kanombe, ibitaro bya Kabgayi bitegura ibyumba 120, ahahoze ikigo nderabuzima cya Kanyinya hategurwa ibyumba 50, ibindi bitaro 80 mu gihugu biteganya ibyumba bibiri bibiri.
Na mbere y’uko umuntu wa mbere mu Rwanda atahurwaho Coronavirus, Guverinoma yakajije ingamba zo kwirinda, hanashyirwaho uburyo bw’isuku butuma umuntu akaraba amazi meza n’isabune, cyangwa agakoresha alcool yica udukoko.
Ubwo Coronavirus yari ikomeje kwinjira mu bihugu binyuranye bya Afurika, Umujyi wa Kigali wahagaritse ibitaramo n’ibindi bikorwa bihuza abantu benshi.
Mu itangazo wasohoye ku wa 8 Werurwe wagize uti ""Tuributsa abafite ibikorwa bihuza abantu benshi nk’insengero, ubukwe, utubari, hoteli, restaurant, utubyiniro, ahakorerwa siporo (gym) n’ahandi, gukaza ingamba z’isuku bashyiraho uburyo bwo gukaraba cyangwa se umuti wabugenewe wica mikorobe.”
Urwego Ngenzuramikorere, RURA, rwatanze amabwiriza ko ahategerwa imodoka rusange hose hagomba gushyirwa ibikoresho by’isuku kandi ikagera no mu modoka imbere.
Umurwayi wa mbere atahuwe ibintu byarahindutse
Ku wa 14 Werurwe nibwo Minisiteri y’Ubuzima yemeje ko Umuhinde wageze mu Rwanda ku wa 8 Werurwe 2020 avuye i Mumbai, yatahuweho icyorezo cya Coronavirus.
Yagaragaje ibimenyetso ku wa 12 Werurwe, arakorora, agira ikibazo cyo guhumeka nabi, no gucika intege. Yahise ajya kwivuza ku bitaro bya Kibagabaga, akekwaho Coronavirus afatwa ibipimo, ibisubizo bigaragaza ko yayanduye.
Mu kwemeza ko uyu muntu yanduye, hongerewe imbaraga mu gushaka abantu bose baba barahuye nawe kugira ngo nabo bapimwe ndetse babe bashyizwe mu kato, nk’uko bigenda no ku bandi.
Ni igikorwa kigirwamo uruhare n’itsinda ry’abantu bagera kuri 220 bakurikirana umuntu wese wahuye n’uwanduye, kandi rigizwe n’abantu bo mu nzego zinyuranye baba mu nzego z’ubuzima n’abamenyereye guperereza nko mu nzego Polisi n’Ingabo.
Hahise hafatwa ibyemezo bikarishye birimo gufunga amashuri abakozi basabwa gutangira gukorera mu rugo aho bishoboka.
Byarubahirijwe kuko ku munsi wakurikiyeho Minisiteri y’Uburezi yatangiye gucyura abanyeshuri bose kandi yishingira ikiguzi cyabyo, kugeza ubwo n’Abarundi batinye gusubira iwabo bahawe icumbi ry’ubuntu, bahabwa ibyo bakeneye byose.
Muri ibyo byemezo byagombaga kumara ibyumweru bibiri harimo ko n’insengero zifungwa, kugeza n’uyu munsi amateraniro abera kuri radiyo na televiziyo.
Harimo ko “amahuriro y’abantu benshi nk’imikino ndetse n’ubukwe bibaye bisubitswe. Abitabira imihango yo gushyingura nabo barasabwa kujyayo ari bake. Ibikorwa by’ubucuruzi na za resitora bizakomeza gukorwa hashishikarizwa ko hashyirwa intera ya metero byibuze imwe hagati y’abantu.""
Utubari n’abamotari byatwawe gahoro. Bwa mbere abamotari bemerewe gukomeza gukora, ariko basabwa kwitwararika kuko basabwe kuvanaho ikirahuri cy’imbere ku ngofero y’umugenzi, n’abagenzi bashishikarizwa kuyambarira ku gitambaro cyangwa ingofero.
Bidateye kabiri, Minisiteri y’Ubutegetsi bw’Igihugu (Minaloc) yatangaje ko guhera ku wa 20 Werurwe 2020 utubari two mu mujyi wa Kigali n’indi mijyi tuzajya dufunga saa tatu z’ijoro naho utwo mu cyaro tugafunga saa moya zuzuye.
Icyo gihe imibare yerekanaga ko abamaze kwandura Coronavirus ari abantu 11, kandi mu matangazo yose yatangaga, Minisiteri y’Ubuzima yateguzaga ko igihe cy’ibyumweru bibiri byo gufunga ibikorwa gishobora kongerwa ndetse kigashyirwa ku rundi rwego, bitewe n’aho ibintu bigana.
Ingamba zashyizwe ku rundi rwego
Imibare y’abanduye Coronavirus yakomeje kuzamuka gahoro gahoro, ariko ahanini bakaba abantu bayiturukanye mu mahanga, nubwo hataburaaga na bake cyane bo mu gihugu bahuye nabo.
Ku wa 21 Werurwe 2020 Minisitiri w’Intebe Dr Edouard Ngirente ari nawe ukuriye itsinda rishinzwe gukurikiranira hafi icyorezo cya Coronavirus, yatanze amabwiriza mashya. Icyo gihe umubare w’abanduye Coronavirus wari ugeze kuri 17.
Iryo tangazo ryagiraga riti ""Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.""
Hemejwe ko imipaka yose ifunzwe, keretse ku Banyarwanda bataha ndetse n’abandi batuye mu Rwanda byemewe n’amategeko, abo bose bashyirirwaho akato k’ibyumweru bibiri ahantu hateganyijwe. Ingendo hagati y’imijyi n’uturere tw’igihugu ntabwo zemewe keretse ku bajya kwivuza cyangwa abafite impamvu zihutirwa.
Ubucuruzi bwose bwarahagaritswe, hasigara za farumasi, abatanga serivisi z’itumanaho, iza banki (kandi zigabanya umubare w’amashami) n’abacuruza ibiribwa.
Abapolisi kuva ku w’ipeti rito kugeza ku wo hejuru, bamanutse mu mihanda ku buryo nta muntu utambuka adasobanuye impamvu imugenza, ngo humvwe niba yihutirwa.
Abo imirimo yabo yahagaze kandi barakoraga kuko baciye inshuro, bakomeje kwitabwaho na leta hamwe n’abaturanyi babo.
U Rwanda rwabaye urwa mbere muri Afurika mu gufunga ibikorwa hafi ya byose hagamijwe gukumira Coronavirus, mu gihe atari rwo iyi ndwara yagezemo mbere.
Ni ingamba u Rwanda rwashimiwe, kuko kugeza ubu ibihugu byinshi byibasiwe cyane na coronavirus, ahenshi byatewe no kuzarira mu gufata ingamba zikomeye, ugasanga ingendo mu bihugu zirakomeje, ufite virus agakomeza kuyikwirakwiza, cyane ko ashobora kwanduza abandi we nta n’ikimenyetso aragaragaza, indwara yagera ku w’amagara make ikamuhitabna.
Umuyobozi Mukuru w’Ikigo cy’Igihugu cy’Ubuzima, Dr Nsanzimana Sabin, avuga ko kuba imibare y’abantu bandura ikomeje kuzamuka, nta we bikwiye gukura umutima. Abanduye bose ubu bameze neza.
Yakomeje ati “Icyagakuye abantu umutima ni ukuba nta we tubona kandi harabayeho guhura n’abantu banduye. Twebwe rero iyo tumubonye biradushimisha kuko iyo virus ivuye mu baturage yari gukwoirakwira.”
“Iyo imibare ibonetse ari myinshi mu gihe gito, ni ukuvuga ngo ikibazo twakivanye aho cyari kiri, hanyuma ejo, ejobundi, ubuzima bugakomeza nta Coronavirus ihari. Imibare ntikwiye gukura bantu umutima, ahubwo bikwiye kuvuga ngo ibikorwa byacu birimo gutanga umusaruro.”
",https://m.igihe.com/amakuru/u-rwanda/article/iminsi-icumi-irashize-dusubize-amaso-inyuma-ku-rugendo-rwagejeje-ku-ihagarikwa
Uburyo Uganda ikomeje kwimakaza ikinyoma ihohotera abanyarwanda ibashinja kubanduza COVID-19,"Abanyarwanda batari bake bakomeje guhohoterwa n’ubutegetsi bwa Uganda, bashinjwa koherezwa n’u Rwanda kugira ngo bakwirakwizeyo icyorezo cya Coronavirus cyibasiye Isi.
Abanyarwanda batari bake bakomeje guhohoterwa n’ubutegetsi bwa Uganda, bashinjwa koherezwa n’u Rwanda kugira ngo bakwirakwizeyo icyorezo cya Coronavirus cyibasiye Isi.
Kugeza ubu bamwe muri aba banyarwanda barwariye mu bitaro bya Byumba mu Ntara y’Amajyaruguru, aho bakubiswe mu buryo bukomeye n’igisirikare cya Uganda.
Tariki 22 Minisiteri y’Ubuzima muri Uganda yemeje ko umuntu wa mbere muri icyo gihugu yasanzwemo indwara ya Coronavirus.
Uyu yari umunya-Uganda w’imyaka 36 wageze mu gihugu cye aturutse i Dubai. Kugeza ubu abantu 33 nibo bafite ubu bwandu muri Uganda.
Nubwo uwadukanye iki cyorezo ari umunya-Uganda, iki gihugu gikomeje kwibasira abanyarwanda kivuga ko aribo barimo kukibateza.
Nambajimana Emmanuel ubu urimo kuvurirwa mu bitaro bya Byumba, yageze mu Rwanda tariki 29 uku kwezi nyuma yo kujugunywa ku mupaka n’igisirikare cya Uganda.
Yahageze ari kumwe na mugenzi we Nshimyumukza Michael, bari bamaze imyaka ibiri mu gace ka Jinja, ni mu Burasirazuba bwa Uganda aho bakoraga ubucuruzi bw’ubuki.
Nambajimana avuga ko nyuma y’aho iki cyorezo cyadutse muri Uganda, ibikorwa by’ubucuruzi byahagaze bahitamo gusubira mu gihugu cyabo.
Yagize ati “Ubwo twari mu modoka, twafashwe n’inzego za Polisi za Uganda zidushinja kuba ngo turi abantu boherejwe n’u Rwanda ngo dukwirakwize icyorezo cya Covid-19 muri Uganda.”
Yakomeje avuga ko yakubiswe mu buryo bukomeye ndetse agasigirwa ibikomere.
Ati “Twababwiye ko tumaze imyaka irenga ibiri muri Uganda, ko tudaheruka mu Rwanda, ariko ntabwo bashakaga kutwumva.”
Nambajimana avuga ko nubwo bababwiraga ko bagiye kubazana ku mupaka w’u Rwanda, babajyanye mu kigo cya gisirikare kiri hafi y’u Rwanda batangira kubakorera iyicarubozo harimo no kubakubitisha ibyuma.
Ati “Nyuma yo kutujugunya ku mupaka, abashumba bari ku ruhande rw’u Rwanda nibo batubonye, ubu niyo mpamvu twagegeze hano mu bitaro bya Byumba.”
Nshimyumukiza Michael na we wahohotewe n’igisirikare cya Uganda, ubu arwariye mu bitaro bya Byumba aho amerewe nabi.
Avuga ko nyuma yo kumuhohotera mu buryo bukomeye, yambuwe amashilingi miliyoni ebyiri n’ibindi bikoresho.
Aba banyarwanda bavuga ko hari n’abandi bagiriwe nabi muri Uganda, ku buryo batazi aho baherereye.
Mu Cyumweru gishize abandi banyarwanda 342 bashyizwe hamwe n’inzego z’ubuyobozi muri Uganda, zibajugunya ku mipaka itemewe mu Rwanda mu turere twa Burera na Gicumbi mu Ntara y’Amajyaruguru, nabo zibashinja ko bari gukwirakwiza Coronavirus muri Uganda.
Amakuru avuga ko kuva u Rwanda rwemeza ko rufite umurwayi wa mbere wanduye Coronavirus, Abanyarwanda bari muri Uganda batangiye guhohoterwa bashinjwa ko bagiye gukwirakwizayo iyi virusi.
Igisirikare cya Uganda ngo cyatangiye guhiga abanyarwanda bashinjwa ko bakwirakwiza Coronavirus muri iki gihugu mu gihe nta n’ikizamini na kimwe cyari cyagakozwe kugira ngo nibura bagaragaze ko banduye.
Benshi muri abo bari bamaze imyaka myinshi baba muri Uganda barimo nk’abacuruzi bakoreraga mu Karere ka Kisoro ahitwa Gahenerezo, agace gahana imbibi n’Umurenge wa Kagogo mu Karere ka Burera.
Ku cyumweru nibwo batangiye kugera mu Rwanda aho bahise bafashwa n’ubuyobozi, ubu bari kwitabwaho bari mu kato nk’uko amabwiriza ya Minisiteri y’Ubuzima abiteganya ko umuntu wese ugeze mu Rwanda ahita ashyirwa mu kato mu gihe cy’iminsi 14 mu kwirinda ikwirakwira ry’icyorezo cya Coronavirus.
Guverineri w’Intara y’Amajyaruguru, Gatabazi JMV, yabwiye IGIHE ko abanyarwanda baba muri Uganda batangiye gushyirwa ku nkeke babwirwa ko bashobobora kwanduza abanya-Uganda Coronavirus ubwo mu Rwanda hagaragaraga umurwayi wa mbere.
Bivugwa ko ingabo za Uganda zakwirakwijwe ku mipaka guhera Cyanika kugera Kisoro babuza ko hari umunyarwanda wakwambuka ngo yinjire mu gihugu.
Guverineri Gatabazi yavuze ko bamaze kwakira abanyarwanda 342 bavuye muri Uganda bashinjwa gukwirakwiza Coronavirus.
Ati “Ni yo mayeri abayobozi ba Uganda bakoreshaga, bakabwira abaturage babo ko abanyarwanda bafite Coronavirus, ari ukubitwararikaho ntihagire umuntu uhura nabo. Bamaze kwemeza ko iwabo hari umurwayi, ibyo gukumira byarahindutse ahubwo barabirukana. Batangiye kwirukana abari hafi muri Kisoro, Kabale, bakomeza baza.”
“Hari n’abandi bari bafite utuduka hakurya hariya za Gahenerezo, babambuye ibyabo, barabacuza bataha ubusa. Twarabakiriye tubashyira mu kato, abenshi banyura mu nzira zitemewe kuko baba bababwiye ko nibanyura ku mupaka barabafata bakabafunga ahubwo bakajya kubashakira amayira ya ‘panya’.”
Muri aba bantu bashyizwe mu kato, usibye abanyarwanda bavuye muri Uganda harimo n’umunye-Congo umwe hamwe n’abanya-Uganda babiri bari bashatse kugenda n’amaguru bavuye mu Rwanda, nabo bashyizwe mu kato kugira ngo harebwe niba nta wanduye Coronavirus.
Bose bahabwa ibikoresho byose nkenerwa by’ibanze ku buryo ubuzima bwabo bumeze neza.
",https://m.igihe.com/amakuru/article/uburyo-uganda-ikomeje-kwimakaza-ikinyoma-ihohotera-abanyarwanda-ibashinja
Uburyo bwiza bwo kwigira mu rugo muri ibi bihe bya coronavirus ku banyeshuri ba Kaminuza,"Twambazimana Clemence yiga ibijyanye n’ubwubatsi (Civil Engeneering) muri Kaminuza y’u Rwanda mu mwaka wa gatatu. Bakibabwira ko amasomo abaye ahagaze kubera coronavirus, ntiyiyumvishaga uko azabasha kwigira mu rugo.
Twambazimana Clemence yiga ibijyanye n’ubwubatsi (Civil Engeneering) muri Kaminuza y’u Rwanda mu mwaka wa gatatu. Bakibabwira ko amasomo abaye ahagaze kubera coronavirus, ntiyiyumvishaga uko azabasha kwigira mu rugo.
Yibazaga ibibazo bitandukanye ati “Twaribazaga duti nkatwe twiga ibintu bizamo kubara, ni gute uzabikora mwalimu atari kukuyobora? Biragoye ariko uragerageza. Urumva niba twaramenyereye ko mwalimu atwerekera ngo bibanza kugenda gutya na gutya, kuba ugiye kubyikoresha harimo imbogamizi.”
Uyu munsi Twambazimana yabonye ko bishoboka nubwo atarabimenyera nk’uko yari amenyereye kwigira imbere ya mwalimu.
Ni umwe mu bihumbi by’abanyeshuri biga muri Kaminuza bicaye mu ngo iwabo, bategereje aho icyorezo cya coronavirus kigana.
Amashuri atandukanye yatangiye gushyiraho uburyo bw’ikoranabuhanga abanyeshuri bifashisha basubiramo amasomo ariko si yose.
Internet, mudasobwa, telefone…
Dr Ismael Buchanan, umwarimu wa politiki muri Kaminuza y’u Rwanda yabwiye IGIHE ko aho ikoranabuhanga rigeze, nta munyeshuri wiga muri Kaminuza ukwiriye gutaka kubura uburyo yigamo.
Muri Kaminuza y’u Rwanda yigishamo, hashyizweho urubuga elearning.ur.ac.rw rubonekaho amasomo yose abanyeshuri bigamo bahabwa, hakabaho imikoro n’amashakiro y’ibitabo n’ibindi bitanga ubumenyi bwisumbuye ku byo biga.
Kubona ibitangirwa kuri urwo rubuga ni ubuntu nubwo hakiri abanyeshuri bagaragaza ko hari amasomo atarajyaho, abadafite mudasobwa zo kubireba, abatuye ahatari umuriro w’amashanyarazi n’ibindi.
Dr Buchan avuga ko n’iyo umunyeshuri yaba adafite mudasobwa cyangwa internet ihagije, hari uburyo bwinshi ashobora gukomeza kwiga kandi neza.
Ati “Na telefone wayigiraho. Nshobora gufata amasomo nkayashyira kuri Watsapp nkashinga ishuri kuko abanyeshuri baba bafite nimero za telefone. Nkaboherereza amasomo kuri Whatsapp, tugahana gahunda tukigana. Byananirana twahamagarana. Yego bizagorana kubimenyera ariko ubishaka birashoboka.”
Buchanan avuga ko ibihe nk’ibi ari isomo no kuri Kaminuza zidafite uburyo bw’ikoranabuhanga abanyeshuri bashobora kwigiraho bari mu rugo, kuko aho isi igana bitagikenewe ko umunyeshuri yiga ari kumwe na mwalimu.
Kwiha gahunda
Aurore Ishimwe yiga amategeko mu mwaka wa nyuma muri Kaminuza yigenga ya Kigali. Bahagaritse amasomo arangiye kwimenyereza (Stage) asigaje kwandika igitabo gisoza icyiciro cya Kabiri cya Kaminuza.
Kugira ngo abashe kwigira mu rugo, bimusaba kwiha ingengabihe y’ibyo agomba gukora uwo munsi.
Yagize ati “Ndabyuka mu gitondo nkakora akazi gasanzwe mu rugo, nyuma nkatangira kwiga nkasoma nkageza igihe ngiye kurya , namara kurya nkaryama. Mbyuka nka saa kumi nkongera nkiga kugeza nka saa kumi n’ebyiri. Buri wese yitegura bitewe na gahunda afite.”
Ishimwe avuga ko kwigira mu rugo utabura ibikurogoya, gusa agashimangira ko iyo wihaye gahunda n’abo mu rugo bakaba bayizi, nta kabuza ubishobora.
Ati “Ntabwo abanyeshuri bakwiriye kubifata nk’igikuba cyacitse, kwigira mu rugo birashoboka icya mbere ni uko uba uzi icyo ushaka, ahubwo uyu ni umwanya wo kwiga utari ku gitutu.”
Kuruhuka
Ishimwe na Twambazimana bavuga ko muri gahunda biha, bataburamo umwanya wo kuruhuka kugira ngo kwiga bitabarambira.
Twambazimana avuga ko mu gihe amaze kuruhuka ameze neza mu mutwe, umwanya munini awuharira porogaramu (software) bifashisha mu byo biga cyane cyane izwi nka ARCHICAD.
Arayisanganye muri mudasobwa ye, icyo bimusaba ni ugukomeza kuyihuguramo ibintu bitandukanye.
Ati “Iyo ufashe umunsi wawe ukawucamo ibihe ugategura n’ibintu ugomba gukora , ukagira ibyo ushyira imbere birashoboka cyane. Keretse kwiga atari byo ushyira imbere.”
Kwaka ubufasha
Dr Buchanan avuga ko buri munyeshuri aba afite nimero n’indi myirondoro y’umwalimu umwigisha ku buryo igihe abonye ikimwisoba, ashobora kumumenyesha akamufasha.
Ibyo kandi umunyeshuri ashobora no kubisaba bagenzi be bakamusobanurira haba kuri telefone, ku mbuga nkoranyambaga, ku mbuga z’ikoranabuhanga za Kaminuza n’ahandi.
",https://m.igihe.com/amakuru/article/uburyo-bwiza-bwo-kwigira-mu-rugo-muri-ibi-bihe-bya-coronavirus-ku-banyeshuri-ba
Iminsi icumi irashize! Dusubize amaso inyuma ku rugendo rwagejeje ku ihagarikwa ry’imirimo kubera Coronavirus,"Mu ijoro ryo kuwa 21 Werurwe 2020 nibwo Minisitiri w’Intebe Dr Edouard Ngirente, yatangaje ko kubera intera icyorezo cya Coronavirus kimaze gufata, imipaka yose ifunzwe, ko abadafite ibikorwa byihutirwa bagomba kuguma mu rugo mu gihe cy’ibyumweru bibiri gishobora kongerwa, mu gukumira ikwirakwira ryacyo.
Mu ijoro ryo kuwa 21 Werurwe 2020 nibwo Minisitiri w’Intebe Dr Edouard Ngirente, yatangaje ko kubera intera icyorezo cya Coronavirus kimaze gufata, imipaka yose ifunzwe, ko abadafite ibikorwa byihutirwa bagomba kuguma mu rugo mu gihe cy’ibyumweru bibiri gishobora kongerwa, mu gukumira ikwirakwira ryacyo.
Kugeza kuri uyu wa Kabiri, iminsi icumi muri cumi n’ine yemejwe iruzuye, imibare igaragaza ubwandu bushya bwa Coronavirus nayo ikomeje kuzamuka, ariko itanga icyizere. Nta bwandu burahererekanywa hagati mu gihugu.
Ni ngombwa gusubiza amaso inyuma ku ngamba zagiye zifatwa, zitumye igihugu gikomeje kwihagararaho magingo aya ku cyorezo cyashegeshe ibihugu bikomeye.
Ni icyorezo cyakwirakwiye bwangu
Kuwa 31 Ukuboza 2019 nibwo u Bushinwa byamenyesheje Ishami ry’Umuryango w’Abibumbye ryita ku buzima (OMS) ko hari icyorezo cyateye mu baturage, mu mujyi wa Wuhan. Cyahereye mu bacuruzaga ibikomoka mu mazi mu isoko rya Huanan, bituma kuwa 1 Mutarama 2020 rifungwa.
Ku wa 7 Mutarama inzego z’ubuzima zemeje ko virusi irimo kwanduza abantu itandukanye n’izisanzwe, ariko yo mu muryango wa za coronavirus. Niyo mpamvu mu kuyandika hazaho “novel”, iza guhabwa izina rya 2019-nCoV.
Ku wa 11 Mutarama nibwo u Bushinwa bwatangaje ko umuntu wa mbere yishwe n’iyi virusi (yapfuye kuwa 9 Mutarama).
Iyo virusi yaje gusohoka mu gihugu, ku wa 13 Mutarama 2019 byemezwa ko umuntu wa mbere hanze y’u Bushinwa yayanduye muri Thailand, umugore wari uvuye muri Wuhan.
Ku wa 20 Mutarama 2020, Leta Zunze Ubumwe za Amerika zemeje ko umuntu wa mbere yanduye Coronavirus, ku wa 24 Mutarama u Bufaransa bwemeza ko abantu babiri bayisanzwemo, baba aba mbere igaragayeho ku mugabane w’u Burayi.
Ku wa 14 Gashyantare 2020 Misiri yabaye igihugu cya mbere muri Afurika cyagezemo indwara ya COVID-19, naho u Bufaransa butangaza ko umuntu wa mbere muri icyo gihugu yahitanwe n’icyo cyorezo.
Indwara iterwa n’iyo virus byaje kwemezwa ko ari Covid-19 (Coronavirus Disease 2019) ndetse itangazwa ko ari icyorezo cyugarije Isi yose (Pandémie).
Kugeza ubu abamaze kwandura iyi virus barenga ibihumbi 750, ndetse abo imaze guhitana hirya no hino barenga ibihugu 34. Abamaze kuyikira ni ibihumbi 156.
U Rwanda rwagize amakenga hakiri kare
Mbere y’uko iki cyorezo kigera mu Rwanda, rwakomeje gufata ingamba zo kwirinda, hashyirwaho itsinda ry’abaganga bahoraho ku kibuga cy’indege,ngo bapime umuriro buri muntu wese winjira mu gihugu, nka kimwe mu bimenyetso by’ibanze bya Coronavirus.
Kutajenjekera uburyo bwo kwitegura guhangana na Coronavirus, byatumye Perezida Paul Kagame yeguza uwari Minisitiri w’Ubuzima Dr Diane Gashumba.
Ubwo yari mu mwiherero uheruka w’abayobozi, Perezida Kagame yahishuye ko Dr Gashumba yavugaga ko igihugu gifite ibikoresho 3500 byakwifashishwa mu gusuzuma Coronavirus, nyuma mu gukurikirana basanga hari “ibintu bishobora gukora ku bantu 95” gusa.
Hatangiye gutegurwa ahantu uwatahurwaho Coronavirus yavurirwa n’ibikoresho byakenerwa, cyangwa abashyirwa mu kato aho bajya.
Hateguwe ibyumba 25 ku bitaro bya Gisirikare i Kanombe, ibitaro bya Kabgayi bitegura ibyumba 120, ahahoze ikigo nderabuzima cya Kanyinya hategurwa ibyumba 50, ibindi bitaro 80 mu gihugu biteganya ibyumba bibiri bibiri.
Na mbere y’uko umuntu wa mbere mu Rwanda atahurwaho Coronavirus, Guverinoma yakajije ingamba zo kwirinda, hanashyirwaho uburyo bw’isuku butuma umuntu akaraba amazi meza n’isabune, cyangwa agakoresha alcool yica udukoko.
Ubwo Coronavirus yari ikomeje kwinjira mu bihugu binyuranye bya Afurika, Umujyi wa Kigali wahagaritse ibitaramo n’ibindi bikorwa bihuza abantu benshi.
Mu itangazo wasohoye ku wa 8 Werurwe wagize uti ""Tuributsa abafite ibikorwa bihuza abantu benshi nk’insengero, ubukwe, utubari, hoteli, restaurant, utubyiniro, ahakorerwa siporo (gym) n’ahandi, gukaza ingamba z’isuku bashyiraho uburyo bwo gukaraba cyangwa se umuti wabugenewe wica mikorobe.”
Urwego Ngenzuramikorere, RURA, rwatanze amabwiriza ko ahategerwa imodoka rusange hose hagomba gushyirwa ibikoresho by’isuku kandi ikagera no mu modoka imbere.
Umurwayi wa mbere atahuwe ibintu byarahindutse
Ku wa 14 Werurwe nibwo Minisiteri y’Ubuzima yemeje ko Umuhinde wageze mu Rwanda ku wa 8 Werurwe 2020 avuye i Mumbai, yatahuweho icyorezo cya Coronavirus.
Yagaragaje ibimenyetso ku wa 12 Werurwe, arakorora, agira ikibazo cyo guhumeka nabi, no gucika intege. Yahise ajya kwivuza ku bitaro bya Kibagabaga, akekwaho Coronavirus afatwa ibipimo, ibisubizo bigaragaza ko yayanduye.
Mu kwemeza ko uyu muntu yanduye, hongerewe imbaraga mu gushaka abantu bose baba barahuye nawe kugira ngo nabo bapimwe ndetse babe bashyizwe mu kato, nk’uko bigenda no ku bandi.
Ni igikorwa kigirwamo uruhare n’itsinda ry’abantu bagera kuri 220 bakurikirana umuntu wese wahuye n’uwanduye, kandi rigizwe n’abantu bo mu nzego zinyuranye baba mu nzego z’ubuzima n’abamenyereye guperereza nko mu nzego Polisi n’Ingabo.
Hahise hafatwa ibyemezo bikarishye birimo gufunga amashuri abakozi basabwa gutangira gukorera mu rugo aho bishoboka.
Byarubahirijwe kuko ku munsi wakurikiyeho Minisiteri y’Uburezi yatangiye gucyura abanyeshuri bose kandi yishingira ikiguzi cyabyo, kugeza ubwo n’Abarundi batinye gusubira iwabo bahawe icumbi ry’ubuntu, bahabwa ibyo bakeneye byose.
Muri ibyo byemezo byagombaga kumara ibyumweru bibiri harimo ko n’insengero zifungwa, kugeza n’uyu munsi amateraniro abera kuri radiyo na televiziyo.
Harimo ko “amahuriro y’abantu benshi nk’imikino ndetse n’ubukwe bibaye bisubitswe. Abitabira imihango yo gushyingura nabo barasabwa kujyayo ari bake. Ibikorwa by’ubucuruzi na za resitora bizakomeza gukorwa hashishikarizwa ko hashyirwa intera ya metero byibuze imwe hagati y’abantu.""
Utubari n’abamotari byatwawe gahoro. Bwa mbere abamotari bemerewe gukomeza gukora, ariko basabwa kwitwararika kuko basabwe kuvanaho ikirahuri cy’imbere ku ngofero y’umugenzi, n’abagenzi bashishikarizwa kuyambarira ku gitambaro cyangwa ingofero.
Bidateye kabiri, Minisiteri y’Ubutegetsi bw’Igihugu (Minaloc) yatangaje ko guhera ku wa 20 Werurwe 2020 utubari two mu mujyi wa Kigali n’indi mijyi tuzajya dufunga saa tatu z’ijoro naho utwo mu cyaro tugafunga saa moya zuzuye.
Icyo gihe imibare yerekanaga ko abamaze kwandura Coronavirus ari abantu 11, kandi mu matangazo yose yatangaga, Minisiteri y’Ubuzima yateguzaga ko igihe cy’ibyumweru bibiri byo gufunga ibikorwa gishobora kongerwa ndetse kigashyirwa ku rundi rwego, bitewe n’aho ibintu bigana.
Ingamba zashyizwe ku rundi rwego
Imibare y’abanduye Coronavirus yakomeje kuzamuka gahoro gahoro, ariko ahanini bakaba abantu bayiturukanye mu mahanga, nubwo hataburaaga na bake cyane bo mu gihugu bahuye nabo.
Ku wa 21 Werurwe 2020 Minisitiri w’Intebe Dr Edouard Ngirente ari nawe ukuriye itsinda rishinzwe gukurikiranira hafi icyorezo cya Coronavirus, yatanze amabwiriza mashya. Icyo gihe umubare w’abanduye Coronavirus wari ugeze kuri 17.
Iryo tangazo ryagiraga riti ""Gusohoka mu rugo nta mpamvu zihutirwa birabujijwe, keretse abajya gutanga no gushaka serivisi z’ingenzi harimo kwivuza, guhaha, serivizi za banki n’izindi.""
Hemejwe ko imipaka yose ifunzwe, keretse ku Banyarwanda bataha ndetse n’abandi batuye mu Rwanda byemewe n’amategeko, abo bose bashyirirwaho akato k’ibyumweru bibiri ahantu hateganyijwe. Ingendo hagati y’imijyi n’uturere tw’igihugu ntabwo zemewe keretse ku bajya kwivuza cyangwa abafite impamvu zihutirwa.
Ubucuruzi bwose bwarahagaritswe, hasigara za farumasi, abatanga serivisi z’itumanaho, iza banki (kandi zigabanya umubare w’amashami) n’abacuruza ibiribwa.
Abapolisi kuva ku w’ipeti rito kugeza ku wo hejuru, bamanutse mu mihanda ku buryo nta muntu utambuka adasobanuye impamvu imugenza, ngo humvwe niba yihutirwa.
Abo imirimo yabo yahagaze kandi barakoraga kuko baciye inshuro, bakomeje kwitabwaho na leta hamwe n’abaturanyi babo.
U Rwanda rwabaye urwa mbere muri Afurika mu gufunga ibikorwa hafi ya byose hagamijwe gukumira Coronavirus, mu gihe atari rwo iyi ndwara yagezemo mbere.
Ni ingamba u Rwanda rwashimiwe, kuko kugeza ubu ibihugu byinshi byibasiwe cyane na coronavirus, ahenshi byatewe no kuzarira mu gufata ingamba zikomeye, ugasanga ingendo mu bihugu zirakomeje, ufite virus agakomeza kuyikwirakwiza, cyane ko ashobora kwanduza abandi we nta n’ikimenyetso aragaragaza, indwara yagera ku w’amagara make ikamuhitabna.
Umuyobozi Mukuru w’Ikigo cy’Igihugu cy’Ubuzima, Dr Nsanzimana Sabin, avuga ko kuba imibare y’abantu bandura ikomeje kuzamuka, nta we bikwiye gukura umutima. Abanduye bose ubu bameze neza.
Yakomeje ati “Icyagakuye abantu umutima ni ukuba nta we tubona kandi harabayeho guhura n’abantu banduye. Twebwe rero iyo tumubonye biradushimisha kuko iyo virus ivuye mu baturage yari gukwoirakwira.”
“Iyo imibare ibonetse ari myinshi mu gihe gito, ni ukuvuga ngo ikibazo twakivanye aho cyari kiri, hanyuma ejo, ejobundi, ubuzima bugakomeza nta Coronavirus ihari. Imibare ntikwiye gukura bantu umutima, ahubwo bikwiye kuvuga ngo ibikorwa byacu birimo gutanga umusaruro.”
",https://m.igihe.com/amakuru/u-rwanda/article/iminsi-icumi-irashize-dusubize-amaso-inyuma-ku-rugendo-rwagejeje-ku-ihagarikwa
Uburyo Uganda ikomeje kwimakaza ikinyoma ihohotera abanyarwanda ibashinja kubanduza COVID-19,"Abanyarwanda batari bake bakomeje guhohoterwa n’ubutegetsi bwa Uganda, bashinjwa koherezwa n’u Rwanda kugira ngo bakwirakwizeyo icyorezo cya Coronavirus cyibasiye Isi.
Abanyarwanda batari bake bakomeje guhohoterwa n’ubutegetsi bwa Uganda, bashinjwa koherezwa n’u Rwanda kugira ngo bakwirakwizeyo icyorezo cya Coronavirus cyibasiye Isi.
Kugeza ubu bamwe muri aba banyarwanda barwariye mu bitaro bya Byumba mu Ntara y’Amajyaruguru, aho bakubiswe mu buryo bukomeye n’igisirikare cya Uganda.
Tariki 22 Minisiteri y’Ubuzima muri Uganda yemeje ko umuntu wa mbere muri icyo gihugu yasanzwemo indwara ya Coronavirus.
Uyu yari umunya-Uganda w’imyaka 36 wageze mu gihugu cye aturutse i Dubai. Kugeza ubu abantu 33 nibo bafite ubu bwandu muri Uganda.
Nubwo uwadukanye iki cyorezo ari umunya-Uganda, iki gihugu gikomeje kwibasira abanyarwanda kivuga ko aribo barimo kukibateza.
Nambajimana Emmanuel ubu urimo kuvurirwa mu bitaro bya Byumba, yageze mu Rwanda tariki 29 uku kwezi nyuma yo kujugunywa ku mupaka n’igisirikare cya Uganda.
Yahageze ari kumwe na mugenzi we Nshimyumukza Michael, bari bamaze imyaka ibiri mu gace ka Jinja, ni mu Burasirazuba bwa Uganda aho bakoraga ubucuruzi bw’ubuki.
Nambajimana avuga ko nyuma y’aho iki cyorezo cyadutse muri Uganda, ibikorwa by’ubucuruzi byahagaze bahitamo gusubira mu gihugu cyabo.
Yagize ati “Ubwo twari mu modoka, twafashwe n’inzego za Polisi za Uganda zidushinja kuba ngo turi abantu boherejwe n’u Rwanda ngo dukwirakwize icyorezo cya Covid-19 muri Uganda.”
Yakomeje avuga ko yakubiswe mu buryo bukomeye ndetse agasigirwa ibikomere.
Ati “Twababwiye ko tumaze imyaka irenga ibiri muri Uganda, ko tudaheruka mu Rwanda, ariko ntabwo bashakaga kutwumva.”
Nambajimana avuga ko nubwo bababwiraga ko bagiye kubazana ku mupaka w’u Rwanda, babajyanye mu kigo cya gisirikare kiri hafi y’u Rwanda batangira kubakorera iyicarubozo harimo no kubakubitisha ibyuma.
Ati “Nyuma yo kutujugunya ku mupaka, abashumba bari ku ruhande rw’u Rwanda nibo batubonye, ubu niyo mpamvu twagegeze hano mu bitaro bya Byumba.”
Nshimyumukiza Michael na we wahohotewe n’igisirikare cya Uganda, ubu arwariye mu bitaro bya Byumba aho amerewe nabi.
Avuga ko nyuma yo kumuhohotera mu buryo bukomeye, yambuwe amashilingi miliyoni ebyiri n’ibindi bikoresho.
Aba banyarwanda bavuga ko hari n’abandi bagiriwe nabi muri Uganda, ku buryo batazi aho baherereye.
Mu Cyumweru gishize abandi banyarwanda 342 bashyizwe hamwe n’inzego z’ubuyobozi muri Uganda, zibajugunya ku mipaka itemewe mu Rwanda mu turere twa Burera na Gicumbi mu Ntara y’Amajyaruguru, nabo zibashinja ko bari gukwirakwiza Coronavirus muri Uganda.
Amakuru avuga ko kuva u Rwanda rwemeza ko rufite umurwayi wa mbere wanduye Coronavirus, Abanyarwanda bari muri Uganda batangiye guhohoterwa bashinjwa ko bagiye gukwirakwizayo iyi virusi.
Igisirikare cya Uganda ngo cyatangiye guhiga abanyarwanda bashinjwa ko bakwirakwiza Coronavirus muri iki gihugu mu gihe nta n’ikizamini na kimwe cyari cyagakozwe kugira ngo nibura bagaragaze ko banduye.
Benshi muri abo bari bamaze imyaka myinshi baba muri Uganda barimo nk’abacuruzi bakoreraga mu Karere ka Kisoro ahitwa Gahenerezo, agace gahana imbibi n’Umurenge wa Kagogo mu Karere ka Burera.
Ku cyumweru nibwo batangiye kugera mu Rwanda aho bahise bafashwa n’ubuyobozi, ubu bari kwitabwaho bari mu kato nk’uko amabwiriza ya Minisiteri y’Ubuzima abiteganya ko umuntu wese ugeze mu Rwanda ahita ashyirwa mu kato mu gihe cy’iminsi 14 mu kwirinda ikwirakwira ry’icyorezo cya Coronavirus.
Guverineri w’Intara y’Amajyaruguru, Gatabazi JMV, yabwiye IGIHE ko abanyarwanda baba muri Uganda batangiye gushyirwa ku nkeke babwirwa ko bashobobora kwanduza abanya-Uganda Coronavirus ubwo mu Rwanda hagaragaraga umurwayi wa mbere.
Bivugwa ko ingabo za Uganda zakwirakwijwe ku mipaka guhera Cyanika kugera Kisoro babuza ko hari umunyarwanda wakwambuka ngo yinjire mu gihugu.
Guverineri Gatabazi yavuze ko bamaze kwakira abanyarwanda 342 bavuye muri Uganda bashinjwa gukwirakwiza Coronavirus.
Ati “Ni yo mayeri abayobozi ba Uganda bakoreshaga, bakabwira abaturage babo ko abanyarwanda bafite Coronavirus, ari ukubitwararikaho ntihagire umuntu uhura nabo. Bamaze kwemeza ko iwabo hari umurwayi, ibyo gukumira byarahindutse ahubwo barabirukana. Batangiye kwirukana abari hafi muri Kisoro, Kabale, bakomeza baza.”
“Hari n’abandi bari bafite utuduka hakurya hariya za Gahenerezo, babambuye ibyabo, barabacuza bataha ubusa. Twarabakiriye tubashyira mu kato, abenshi banyura mu nzira zitemewe kuko baba bababwiye ko nibanyura ku mupaka barabafata bakabafunga ahubwo bakajya kubashakira amayira ya ‘panya’.”
Muri aba bantu bashyizwe mu kato, usibye abanyarwanda bavuye muri Uganda harimo n’umunye-Congo umwe hamwe n’abanya-Uganda babiri bari bashatse kugenda n’amaguru bavuye mu Rwanda, nabo bashyizwe mu kato kugira ngo harebwe niba nta wanduye Coronavirus.
Bose bahabwa ibikoresho byose nkenerwa by’ibanze ku buryo ubuzima bwabo bumeze neza.
",https://m.igihe.com/amakuru/article/uburyo-uganda-ikomeje-kwimakaza-ikinyoma-ihohotera-abanyarwanda-ibashinja
Uburyo bwiza bwo kwigira mu rugo muri ibi bihe bya coronavirus ku banyeshuri ba Kaminuza,"Twambazimana Clemence yiga ibijyanye n’ubwubatsi (Civil Engeneering) muri Kaminuza y’u Rwanda mu mwaka wa gatatu. Bakibabwira ko amasomo abaye ahagaze kubera coronavirus, ntiyiyumvishaga uko azabasha kwigira mu rugo.
Twambazimana Clemence yiga ibijyanye n’ubwubatsi (Civil Engeneering) muri Kaminuza y’u Rwanda mu mwaka wa gatatu. Bakibabwira ko amasomo abaye ahagaze kubera coronavirus, ntiyiyumvishaga uko azabasha kwigira mu rugo.
Yibazaga ibibazo bitandukanye ati “Twaribazaga duti nkatwe twiga ibintu bizamo kubara, ni gute uzabikora mwalimu atari kukuyobora? Biragoye ariko uragerageza. Urumva niba twaramenyereye ko mwalimu atwerekera ngo bibanza kugenda gutya na gutya, kuba ugiye kubyikoresha harimo imbogamizi.”
Uyu munsi Twambazimana yabonye ko bishoboka nubwo atarabimenyera nk’uko yari amenyereye kwigira imbere ya mwalimu.
Ni umwe mu bihumbi by’abanyeshuri biga muri Kaminuza bicaye mu ngo iwabo, bategereje aho icyorezo cya coronavirus kigana.
Amashuri atandukanye yatangiye gushyiraho uburyo bw’ikoranabuhanga abanyeshuri bifashisha basubiramo amasomo ariko si yose.
Internet, mudasobwa, telefone…
Dr Ismael Buchanan, umwarimu wa politiki muri Kaminuza y’u Rwanda yabwiye IGIHE ko aho ikoranabuhanga rigeze, nta munyeshuri wiga muri Kaminuza ukwiriye gutaka kubura uburyo yigamo.
Muri Kaminuza y’u Rwanda yigishamo, hashyizweho urubuga elearning.ur.ac.rw rubonekaho amasomo yose abanyeshuri bigamo bahabwa, hakabaho imikoro n’amashakiro y’ibitabo n’ibindi bitanga ubumenyi bwisumbuye ku byo biga.
Kubona ibitangirwa kuri urwo rubuga ni ubuntu nubwo hakiri abanyeshuri bagaragaza ko hari amasomo atarajyaho, abadafite mudasobwa zo kubireba, abatuye ahatari umuriro w’amashanyarazi n’ibindi.
Dr Buchan avuga ko n’iyo umunyeshuri yaba adafite mudasobwa cyangwa internet ihagije, hari uburyo bwinshi ashobora gukomeza kwiga kandi neza.
Ati “Na telefone wayigiraho. Nshobora gufata amasomo nkayashyira kuri Watsapp nkashinga ishuri kuko abanyeshuri baba bafite nimero za telefone. Nkaboherereza amasomo kuri Whatsapp, tugahana gahunda tukigana. Byananirana twahamagarana. Yego bizagorana kubimenyera ariko ubishaka birashoboka.”
Buchanan avuga ko ibihe nk’ibi ari isomo no kuri Kaminuza zidafite uburyo bw’ikoranabuhanga abanyeshuri bashobora kwigiraho bari mu rugo, kuko aho isi igana bitagikenewe ko umunyeshuri yiga ari kumwe na mwalimu.
Kwiha gahunda
Aurore Ishimwe yiga amategeko mu mwaka wa nyuma muri Kaminuza yigenga ya Kigali. Bahagaritse amasomo arangiye kwimenyereza (Stage) asigaje kwandika igitabo gisoza icyiciro cya Kabiri cya Kaminuza.
Kugira ngo abashe kwigira mu rugo, bimusaba kwiha ingengabihe y’ibyo agomba gukora uwo munsi.
Yagize ati “Ndabyuka mu gitondo nkakora akazi gasanzwe mu rugo, nyuma nkatangira kwiga nkasoma nkageza igihe ngiye kurya , namara kurya nkaryama. Mbyuka nka saa kumi nkongera nkiga kugeza nka saa kumi n’ebyiri. Buri wese yitegura bitewe na gahunda afite.”
Ishimwe avuga ko kwigira mu rugo utabura ibikurogoya, gusa agashimangira ko iyo wihaye gahunda n’abo mu rugo bakaba bayizi, nta kabuza ubishobora.
Ati “Ntabwo abanyeshuri bakwiriye kubifata nk’igikuba cyacitse, kwigira mu rugo birashoboka icya mbere ni uko uba uzi icyo ushaka, ahubwo uyu ni umwanya wo kwiga utari ku gitutu.”
Kuruhuka
Ishimwe na Twambazimana bavuga ko muri gahunda biha, bataburamo umwanya wo kuruhuka kugira ngo kwiga bitabarambira.
Twambazimana avuga ko mu gihe amaze kuruhuka ameze neza mu mutwe, umwanya munini awuharira porogaramu (software) bifashisha mu byo biga cyane cyane izwi nka ARCHICAD.
Arayisanganye muri mudasobwa ye, icyo bimusaba ni ugukomeza kuyihuguramo ibintu bitandukanye.
Ati “Iyo ufashe umunsi wawe ukawucamo ibihe ugategura n’ibintu ugomba gukora , ukagira ibyo ushyira imbere birashoboka cyane. Keretse kwiga atari byo ushyira imbere.”
Kwaka ubufasha
Dr Buchanan avuga ko buri munyeshuri aba afite nimero n’indi myirondoro y’umwalimu umwigisha ku buryo igihe abonye ikimwisoba, ashobora kumumenyesha akamufasha.
Ibyo kandi umunyeshuri ashobora no kubisaba bagenzi be bakamusobanurira haba kuri telefone, ku mbuga nkoranyambaga, ku mbuga z’ikoranabuhanga za Kaminuza n’ahandi.
",https://m.igihe.com/amakuru/article/uburyo-bwiza-bwo-kwigira-mu-rugo-muri-ibi-bihe-bya-coronavirus-ku-banyeshuri-ba
"
         Muhanga: Koperative itwara abagenzi yahaye abanyamuryango 1,800,000 Frw yo kubagoboka          
      ","Ubuyobozi  bwa  Koperative yo gutwara abagenzi mu modoka i Muhanga (Muhanga Transport Cooperative) bwahaye Abanyamuryango 60 inkunga ibafasha kubona Imibereho muri ibi bihe batari mu kazi kubera ingamba zo kwirinda icyorezo cya Coronavirus (COVID-19).
Iyi nkunga ya 1 800 000 yagiye ihabwa bariya banyamuryango ba MTC hifashishijwe uburyo bw’ikoranabuhanga bwa Mobile Money, buri wese akaba yahawe 30 000 Frw.
Umuyobozi wa  MTC mu Karere ka Muhanga, Munyankindi Arstide avuga ko aba banyamuryango bari batunzwe n’amafaranga bakuraga mu mirimo bakora yo gutwara abagenzi ku buryo bumva ko ubu imibereho itaboroheye.
Munyankindi avuga  ko ayo bahawe uyu munsi ari imisanzu bagiye batanga y’ubwizigame.
Yagize ati “Ibikorwa byo gutwara abagenzi n’urujya n’uruza byarahagaze, aba banyamuryango kuri ubu bari mu ngo nta kazi bakora ni yo mpamvu tubahaye amafaranga yo kugura iby’ibanze bakenera umunsi ku munsi.”
Kandenzi Vérena umwe mu bagore batatu bari muri iriya koperative avuga ko iyi ngoboka iziye igihe kuko bamwe muri bo bari batangiye kuremererwa n’imibereho kubera kumara icyumweru n’igice badakora.
Ati “Iyi ngoboka iranshimishije kuko itari iteganyijwe kuba noneho ije muri ibi bihe bidasanzwe ni ikintu cy’ingenzi.”
Hatangimana Samuel avuga ko baryaga ari uko bagiye mu kazi none bakaba bamaze iminsi badakora none bakaba batorohewe no kubasha kubona ibyo ingo zabo zisanzwe zikenera mu buzima bwa buri munsi.
Hatangimana ati “Dufite ikibazo cyo gusohora amafaranga nta yandi twinjiza.”
Koperative 12 z’ubwikorezi mu Rwanda  zahawe Miliyoni 50 z’amafaranga y’u Rwanda nk’uko Umuyobozi wa RFTC, Col Twahirwa Louis Dodo yabibwiye Umuseke.
Ibi bibaye mu gihe indi koperative itwara abagenzi muri Kigali yo yatangaje ko yahagaritse by’agateganyo abakozi bose bayo mu gihe cy’iminsi 90 ngo kubera igihombo batejwe n’ingamba zo kurwanya Coronavirus.
Ubuyobozi bw’Ikigo k’igihugu gisinzwe amakoperative (RCA/ Rwanda Cooperatives Agency) buherutse gutangaza ko ubusanzwe mu makoperative hari amafaranga abanyamuryango batanga yitwa ay’ingoboka bityo ko iki ari cyo gihe cyo kuyakoramo kugira ngo kigoboke abanyamuryango.
Inzego z’ibanze na zo mu bice binyuranye by’igihugu zimaze iminsi ziri gutanga inkunga y’ibiribwa ku miryango isanzwe ibayeho kuko yakoze imirimo ya bubyizi.
MUHIZI ELISÉE
UMUSEKE.RW/Muhanga
",https://umuseke.rw/muhanga-koperative-itwara-abagenzi-yahaye-abanyamuryango-1800000-frw-yo-kubagoboka.html
"
         KBS yahagaritse by’agateganyo amasezerano y’abakozi bose iminsi 90          
      ","KBS yahagaritse abakozi bayo bose mu gihe cy’amezi atatu kubera ibihombo yatejwe na Coronavirus, abashoferi bavuga ko basanze amabaruwa ateguye basabwa gusinya, ubuyobozi bwo bukavuga ko ikemezo bwagifashe bwabanje kukiganiraho n’abakozi.
Abahagaritswe ni abakozi bose, ubuyobozi bubyita ko icyabaye ari ugusubika akazi mu gihe cy’amezi atatu, ariko abakozi bakazahembwa uku kwezi kwa Werurwe.
Umwe mu bashoferi ugiye kumara imyaka itatu muri KBS, avuga ko akeka ko iki kemezo cyafashwe kubera icyorezo cya coronavirus, akizera ko igihe ibyo gusaba abantu kuguma mu ngo zabo byavaho, yenda na bo basubira mu kazi.
Ati “Ntibafashe igihe cyo kudusobanurira iby’ikemezo, badutumyeho turi benshi (66) dusanga amabarwa arateguye aranditse hanyuma barayaduha duhita dusinya urumva ko nta kindi warenzaho.” 
Undi mushoferi avuga ko kiriya kemezo KBS yafashe kiri mu masezerano yabo y’akazi ko bashobora guhagarika akazi igihe habayeho ubukungu buke biturutse ku mpamvu runaka.
Yabwiye Umuseke ko batarahembwa ariko ko bategereje ko igihe bahemberwa kigera.
Ati “Dutegereje iminsi 90 twahawe nirangira tugasubira mu kazi.”
Undi Mushoferi wabwiye Umuseke ko abakozi bose bahagaritswe, yavuze ko bafite amabwiriza ko uku kwezi bazaguhembwa ariko ngo nta mafaranga barabona.
Yagize ati “Sindi mu baganirijwe, ariko mbere bari bababwiye ko bagiye muri Konje, ariko nta mpinduka nk’izi zari bwabeho mbere y’iki cyorezo cya coronavirus.”
Amaze amaze imyaka itandatu muri iyi Sosiyete, avuga ko atabona ikibazo cyo guhohoterwa mu kemezo sosiyete yabo yafashe kubera ko ngo isuku ibatunga na yo ntikora.
Ati “Ntabwo watekereza ko niba icyorezo cyahejeje abantu mu ngo, imodoka zidutunze tukaba tutari kuzitwara, ntekereza ko nta guhohoterwa kurimo, waba uhohotewe gute isuka igutunze uri kumwe na yo aho iparitse uhareba itahava ngo igende kandi dutunzwe n’uko amapine yikaraga?”
Kuri we nyirabayazana y’igarikwa ry’akazi ni icyorezo cya Covid-19, ngo igihe Leta yakuraho ikemezo cyo gufunga ingendo bizeye ko bazasubira mu kazi.
Rudasingwa Victor Umuyobozi Mukuru wa KBS yemereye Umuseke ko ayo makuru yo guhagarika abakozi ari yo.
Ati “Ntabwo ari ukubahagarika ni ugusubika amasezerano by’agateganyo kubera ko tutarimo gukora.”
Yavuze ko ubwo Leta yahagarikaga urujya n’uruza binyuze mu mabwiriza adasanzwe y’Ibiro bya Minisitiri w’Intebe, KBS yaganiriye n’abakozi bayo ku kemezo cyafashwe cyo kubahagarika amezi atatu.
KBS ifite imodoka nini zirenga 120 zitwara abagenzi mu Mujyi wa Kigali muri Zone I. Abakozi bose ngo bahagaritswe hasigara abatekiniye bake bazajya batsa ziriya modoka.
 
Amafoto@NKUNDINEZA
Jean Paul NKUNDINEZA 
UMUSEKE.RW
",https://umuseke.rw/kbs-yahagaritse-byagateganyo-amasezerano-yabakozi-bose-iminsi-90.html
"
         Abarokotse Jenoside basaba ko ubutabera bahabwa bugera no ku guhabwa indishyi           
      ","Taliki ya 30 Mutarama  2020, Urukiko rwa Rubanda rw’i Buruseli rwanzuye ko Neretse Fabien, rwahamije ibyaha bya jenoside agomba gutanga indishyi z’ibihumbi magana atatu na cumi na birindwi  by’amayero (317 000Euros) arenga gato miliyoni magana atatu na cumi na zirindwi z’amafaranga y’u Rwanda (317 000 000 RWF).
Ni nyuma y’amezi abiri aburanishwa n’uru rukiko, rwaje kumukatira igifungo k’imyaka 25 amaze guhamwa no kugira uruhare muri Jenoside yakorewe Abatutsi muri 1994.
Izi ndishyi, nk’uko ikinyamakauru www.dhnet.be kibitangaza, zatanzwe zigabanyije hagati y’ama-Euro ibihumbi bitanu n’ibihumbi mirongo itatu na birindwi (5000 Euros et 37 000 Euros). Mu kuyabara, urukiko rwagiye rureba abo uwasabye indishyi yabuze muri jenoside, isano iri hagati yabo na we, cyangwa bakareba niba uyisaba yarakomeretse muri jenoside bihuye n’ibyo Neretse yahamijwe nk’icyaha.
Fabien Neretse ku wa 20 Ukuboza 2019 yahamwe n’ibyaha bya jenoside nyuma y’amezi abiri aburana mu Rukiko rwa rubanda rw’i Buruseli mu Bubiligi, ahanishwa imyaka 25 y’igifungo.
Yitabaje Urukiko Gasesamanza (Cours de Cassation) ngo rumurenganure. Uru rukiko ariko rureba ingingo z’amategeko zaba zitarubahirijwe ntirusubira mu mizi nk’izindi nkiko.
 
Bigera ku ndishyi inkiko zikaruca zikarumira 
Mu mwaka wa 2018, 2017 ndetse na 2016 abandi Banyarwanda bakekwagaho ibyaha bya Jenoside yakorewe Abatutsi na bo baraburanishijwe mu bihugu by’i Burayi. Muri bo harimo, Théodore Rukeratabaro wakoreye ibyaha ahitwa Winteko, Nyakanyinya na Mibirizi,  akaba yaraburaniye mu Busuwisi. Tito Barahira na Ngenzi Octavien bakoreye ibyaha bya Jenoside mu yahoze ari komini Kabarondo, baburanira mu Bufaransa ndetse na Pascal Simbikangwa na we waburaniye mu Bufaransa.
Rukeratabaro yahanishijwe igifungo k’imyaka 25 ariko ahita ajurira. Ku byerekeye indishyi mu bantu 230 bari bazisabye urukiko rwasanze 16 ari bo bazikwiye.
Ndagijimana Laurent uhagarariye abacitse ku icumu mu karere ka Rusizi, agira “Nta rukiko mpuzamahanga nigeze mbona ruha agaciro ikibazo k’indishyi.” 
Kuri we nubwo indishyi zitaba izigaragara zikaba nk’ikimenyetso, ariko byatanga ihumure ku bakoretse jenoside yakorewe Abatutsi aho kwirengagizwa cyangwa hakagaragara ubushake buke bw’inkiko zababuranishije mu kuzikurikirana.
Ati “Ubu hemejwe 16 bagomba kuzihabwa. Ariko se bizakorwa?”
Impungenge azihuje n’abandi barokotse jenoside yakorewe Abatutsi bo muri Rusizi. Abahamwe n’ibyaha bangije ibikorwa byabo; barabasahura cyangwa bagahagararira isahura ry’imitungo yabo, bakabicira ababo ariko inkiko zikagarukira gusa ku kuvuga ngo umuntu yaburanishijwe.
Kuri bo kuburanishwa ni kimwe ariko no guhabwa indishyi ni ikindi kigomba kwitabwaho.
Gusa nk’uko bitangazwa n’umwe mu Banyamategeko, Rukeratabaro yaburanye nk’utishoboye byose abyishyurirwa na Leta ya Suwede. Byumvikane ko nubwo hari abarokotse basaba indishyi byakozwe mu nyungu z’ubushinjacyaha kuko bigaragaza nyine imbere y’urukiko ko hari abagizweho ingaruka n’ibikorwa by’uregwa.
Indishyi zo ku muntu utishoboye nk’uko yaburanye abigaragaza “ntizaboneka.”
Iki kibazo ni na cyo gikomeza kugaruka ku rubanza rw’abahanishijwe burundu ku cyaha cya jenoside ari bo Ngenzi Octavien na Tito Barahira. Bitandukanye na Rukeratabaro udafite umugore, ntagire ababyeyi ariko akagira abavandimwe ku buryo utamenya ibijyanye n’imitungo ye, kuri aba babiri, abarokotse jenoside ba Kabarondo bavuga ko bafite ibikorwa muri kariya gace byakabaye bitangwamo indishyi kandi bibyazwa inyungu ubu n’imiryango yabo.
Ibi ni byo bituma abarokotse Jenoside bavuga bati “twishimira ko nyuma y’igihe hari intambwe iterwa tukabona abaduhekuye baraburanishwa nyuma y’imyaka myinshi ariko haracyari ikibazo cy’uko twe ababuze ibyacu tugomba kubyishyurwa.”
Kuri bo, nubwo ikibazo cyo guhabwa indishyi kikiri ingorabahizi no mu gihugu imbere ngo hagombye kubaho uburyo bishyirwamo ingufu kuko abasigaye nubwo batagaya ubufasha bahabwa na Leta, ngo ibyo ababo bari bariyuhiye akuya babyishyuwe, na bo byabagoboka bagafasha Leta kudakomeza guhora ari yo batezeho amakiriro buri gihe.
Umuhuzabikorwa w’Umuryango RCN Justice et Democratie, Ntampuhwe Juvens asobanura ko ababuranye muri izo manza ari bo bagenerwa indishyi.
Kuri Juvens “Mu rubanza nshinjabyaha uwarutanzemo ikirego ni na we urusabamo indishyi. Gusa nanone ashobora gutanga ikirego gisaba indishyi mu rundi rubanza yifashishije umwanzuro w’urubanza rwaciwe ruhamya icyaha uregwa.”
Gusa uyu wifashishije urundi rubanza rwaciwe agaragaza ko ibyakozwe n’uwahamwe n’icyaha byamugizeho ingaruka kugira ngo ikirego ke cyakirwe.
Nubwo izo nzira zinyurwamo bamwe bazinyuramo nk’uko bisabwa, ngo kubona indishyi byo ni nko kubonekerwa haba ku manza za jenoside zibera hanze, izaburanishijwe n’urukiko Mpuzamahanga rwashyiriweho u Rwanda rwa Arusha cyangwa izibera mu gihugu.
Kuri bamwe ngo ikibazo k’indishyi kimeze nk’icyarenze inzego zose zirebwa na cyo.
HATANGIMANA Ange Eric
UMUSEKE.RW
",https://umuseke.rw/abarokotse-jenoside-basaba-ko-ubutabera-bahabwa-bugera-no-ku-guhabwa-indishyi.html
"
         I Burundi habonetse abarwayi ba mbere ba Coronavirus          
      ","Guverinoma y’u Burundi uyu munsi yemeje ko muri kiriya gihugu habonetse abantu babiri bafite ubwandu bwa Coronavirus (COVID-19).
Aya makuru yatangajwe ku gicamunsi cyo kuri uyu wa Kabiri tariki ya 31 Werurwe 2020 nk’uko byatangajwe na Minisitiri w’Ubuzima wa Kiriya gihugu, Dr Thaddée Ndikumana.
Yavuze ko aba bantu babiri bari bashyizwe mu kato muri Hoteri ya Bumerec yo muri kiriya gihugu.
Minisiteri y’Ubuzima ya kiriya gihugu yasabye Abagituye guhagurukira isuku no kutegerana kugira ngo bahangane n’iki cyorezo kigeze muri iki gihugu gisa nk’ikiri mu bya nyuma kigezemo.
U Burundi bubaye igihugu cya nyuma cyo mu karere u Rwanda ruherereyemo kigezemo iki cyorezo kuko cyabanje kugera mu bihugu na DRC, u Rwanda, Kenya, Tanzania ndetse na Uganda.
Kugeza ubu Leta Zunze Ubumwe za Amerika zirayoboye mu kugira umubare munini w’abanduye COVID-19, igakurikirwa n’Ubutaliyani bwo buza imbere mu kugira umubare w’abo kimaze guhitana.
Imiabre iheruka iragaragaza ko kugeza ubu abamaze kwandura iki cyorezo ari 845 651 mu gihe abo kimaze guhitana ari 41 437 naho abamaze kugikira ari 176 520.
IMIBARE YO KU ISI:

UKO IMIBARE IHAGAZE MU BIHUGU 10 BYA MBERE:

UMUSEKE.RW
",https://umuseke.rw/i-burundi-habonetse-abarwayi-ba-mbere-ba-coronavirus.html
"
         COVID-19/Rwanda: Habonetse abandi barwayi 5 barimo 4 bakoze ingendo i Dubai          
      ","Minisiteri y’Ubuzima iratangaza ko uyu munsi tariki ya 31 Werurwe 2020 habonetse abandi barwayi batanu bafite ubwandu bw’Icyorezo cya Coronavirus (COVID-19) barimo bane baje mu Rwanda baturutse i Dubai.
Itangazo rya Minisiteri y’Ubuzima risanzwe rigaragaza uko icyorezo cya Coronavirus gihagaze mu Rwanda, rigaragaza ko bariya barwayi bane baje bavuye i Dubai bahise bashyirwa mu kato.
Rivuga kandi ko undi umwe yahuye n’undi umwe na we wagaragayeho ubwandu bwa Coronavirus mu Rwanda na we ariko akaba yarahise ashyirwa mu kato.
Uyu mubare w’abarwayi bashya batanu uhise utuma abafite ubwandu bw’iki cyorezo bose mu Rwanda bahita bagera kuri 75.
Iri tangazo risanzwe risohoka mu masaha y’umugoroba, iry’uyu munsi ryari ritegerejwe na benshi dore ko bacyekaga ko iki cyorezo cyaba kiri kuranduka kuko ejo hashize Minisiteri yari yatangaje ko nta murwayi wari wasanganywe ubwandu bushya.
Minisiteri y’Ubuzima ivuga ko abarwayi bose bari kuvurirwa ahantu habugenewe kandi ko bari koroherwa ndetse ngo abenshi muri bo ubu nta bimenyetso bya kiriya cyorezo bagaragaza.
Mu cyumweru gishize iyi Minisiteri yari yatangaje ko umwe mu bari kwitabwaho ashobora kuzasohoka mu bitaro muri iki cyumweru kuko azaba yakize neza.
ITANGAZO RYA MINISITERI Y’UBUZIMA RYO KU WA 31/03/2020
 

UMUSEKE.RW
",https://umuseke.rw/covid-19-rwanda-habonetse-abandi-barwayi-5-barimo-4-bakoze-ingendo-i-dubai.html
"
         Kayonza: Icyuzi cya Ruramira kigiye gukama bashakishemo imibiri y’abazize Jenoside          
      "," 
Abarokotse Jenoside yakorewe Abatutsi batuye mu murenge wa Ruramira mu Karere ka Kayonza bavuga ko mu cyuzi cya Ruramira hatawemo imibiri y’Abatutsi bicwaga muri Jenoside yo muri 1994. Iki cyuzi kiri hafi gukama, imirimo yo gushakisha no gutaburura imibiri igatangira.
Iki cyuzi kiri  ahahoze Segiteri Nkamba, Komini Kabarondo muri Perefegitura ya Kibungo.
Umunyamabanga nshingwabikorwa w’Umurenge wa Ruramira witwa Gatanazi avuga ko amakuru y’uko muri kiriya cyuzi harimo imibiri y’abazize Jenoside bayabwiwe n’abayirokotse bahoze batuye muri kariya gace.
Ati: “Amakuru atangwa n’abacitse k’icumu mu murenge wa Ruramira. Nibo batanga ubuhamya ko mu gihe cya Jenoside yakorewe Abatutsi  hajugunywemo Abatutsi.”
Gatanazi avuga ko imirimo yo gukamya kiriya cyuzi yatangijwe kandi igikorwa na RAB ikaba iri hafi kurangira.
Ndetse ngo nta cyumweru gisigaye ngo irangire neza.
Ku ngingo yo kumenya igihe imirimo nyirizina yo gutaburura imibiri izatangirira, Gatanazi yavuze ko kiriya cyuzi nikirangiza kumuka neza aribwo bizatangira.
Imirimo yo gutangira gukamya kiriya cyuzi yatangiye muri Nyakanga, 2019.
Jean Pierre NIZEYIMANA
UMUSEKE.RW
",https://umuseke.rw/kayonza-icyuzi-cya-ruramira-kigiye-gukama-bashakishemo-imibiri-yabazize-jenoside.html
"
         Kicukiro: Umurundi bamusanze amaze iminsi 2 yarapfiriye mu nzu          
      ","Kuri uyu wa Kabiri taliki 31, Werurwe, 2020 abaturage bo mu mudugudu wa Multimedia mu Kagari ka Gasharu mu Murenge wa Kicukiro, Akarere ka Kicukiro basanze umugabo witwa Armel Ntwari bahimbaga Micomyiza ukomoka mu Burundi yarapfiriye mu nzu. Baherukaga kumubona taliki 29, Werurwe, 2020.
Uwo yakodeshagaho inzu yabwiye umukuru w’Umudugudu witwa Mustafa, ko Micomyiza baheruka kuvugana ku Cyumweru ubwo yari atashye.
Mustafa ati: “ ‘Landlord’ (uwo akodeshaho inzu) we yambwiye ko bavuganye ku Cyumweru ariko akabona undi avuga arira asa n’uwasinze.”
Kuva icyo gihe ngo ntibongeye kubona Ntwari hanze.
Mustafa avuga ko abaturanyi ba Micomyiza bibajije icyo yabaye kuko yari asanzwe ari umuntu usabana n’abandi bagira amakenga.
Bibajije icyatumye ataza ku kiriyo cy’umwe mu baturanyi be birabayobora batangira gushaka amakuru ye.
Avuga ko  uyu munsi aribwo bamubonye yarapfuye.
Polisi n’Urwego rw’igihugu ry’ubugenzacyaha bageze aho yari atuye kugira ngo umurambo we ujyanwe gusuzumwa ndetse hakusanywe n’ibimenyetso byafasha mu iperereza.
Jean Pierre NIZEYIMANA
UMUSEKE.RW
",https://umuseke.rw/kicukiro-umurundi-bamusanze-amaze-iminsi-2-yarapfiriye-mu-nzu.html
"
         Muri Kigali gusa abacuruzi 135 bamaze gucibwa amande ya Miliyoni 10Frw          
      ","Minisiteri y’Ubucuruzi n’Inganda iratangaza ko igenzura ryakozwe kuva tariki ya 17 Werurwe kugeza tariki 30 Werurwe 2020 rimaze guhana abacuruzi 135 bo mu mujyi wa Kigali bakaba baraciwe amande ya Miliyoni 10 Frw.
Iri genzura ryatangiye tariki 17 Werurwe 2020, ryahe rikurikira itangazo rya Minisiteri y’Ubucuruzi n’Inganda yibutsaga abacuruzi n’ibigo by’ubucuruzi kubahiriza amategeko asanzweho arimo ayo kurengera abaguzi.
Kuva icyo gihe hakomeje gukorwa amagenzura mu bice bitandukanye yanagiye anafatirwamo abacuruzi n’ibigo by’uburuzi bagiye barenga kuri ariya mategeko bamwe bakuriza ibiciro bitwaje ibihe bidasanzwe Abaturarwanda byatewe n’icyorezo cya Coronavirus (COVID-19).
Nyuma y’iminsi ikenda hatangiye iri genzura hari hamaze gucibwa amande ya Miliyoni 7,5 yagiye acibwa abacuruzi banyuranye biganjemo abo mu turere twa Muhanga na Musanze.
Minisiteri y’Inganda yashyize hanze itangazo ryiyongera ku yandi menshi iherutse gusohora agaragaza umubare w’abacuruzi bagiye bafatirwa muri ibi bikorwa n’amande bagiye bacibwa.
Iri tangazo rigaragaza abacuruzi bafatiwe muri ibi bikorwa ejo hashize tariki ya 30 Werurwe mu mujyi wa Kigali, rigaragaza ko ejo hahanwe abacuruzi 12 bose hamwe bakaba baraciwe amande ya 670 000 Frw.
Ku gisozi mu karere ka Gasabo hafashwe abacuruzi batatu bacibwa amande ya 300 000 Frw bose hamwe, Kabeza mu karere ka Kicukiro hafatiwe batanu baciwe amande ya 210 000 Frw bose hamwe, Kimisagara ho hafatiwe babiri baciwe 60 000 Frw.
Minisiteri y’Ubucuruzi n’Inganda ivuga ko kuva tariki ya 17 Werurwe mu mujyi wa Kigali gusa hamaze guhanwa abacuruzi 135 bakaba barahanishijwe gucibwa amande ya 10 200 000 Frw.
Kuva mu Rwanda hatangira ibihe bidasanzwe kubera icyorezo cya Coronavirus kibasiye Isi, Minisiteri y’Ubucuruzi n’Inganda yakomeje kugira inama abacuruzi kutabyuririraho ngo bazamure ibiciro ariko na none mu bice binyuranye by’igihugu abaturage bakomeje gutaka izamuka rikabije ry’ibiciro by’ibiribwa.
Urugaga rw’Abikorera mu Rwanda (PSF) ruherutse guhumuriza abacuruzi n’abaturarwanda muri rusange ko ibicuruzwa byiganjemo ibiribwa bitazigera bibura kuko imodoka zibyinjiza mu Rwanda zibivanye mu bihugu bihana imbibi n’u Rwanda zikomeje kwinjira nk’ibisanzwe.
Sosiyete y’u Rwanda y’Ubwikorezi n’ingendo byo mu kirere, RwandAir na yo yatangaje ko igiye gutangiza uburyo kwinjiza ibicuruzwa mu Rwanda biva hanze bizanywe n’indege zibivana mu bihugu bya kure.
UMUSEKE.RW
",https://umuseke.rw/muri-kigali-gusa-abacuruzi-135-bamaze-gucibwa-amande-ya-miliyoni-10frw.html
"
         Amahame ya Jean Calvin wazanye impinduka zabaye imvumba mu bukungu bw’Isi          
      ","Inyandiko ya Dr MUNYANSANGA Olivier/Umwarimu muri PIASS
Jean Calvin (1509-1564) ni umwe mu batangije amavugurura ahambaye muri kiliziya by’umwihariko ayakorera mu mujyi wi Geneve mu Busuwisi. Ni umuhanga wavukiye i Noyon mu gihugu cy’Ubufaransa, yize indimi (harimo ikilatini n’ikigiriki), filozofiya, amategeko n’iyobokamana. Abyiga muri kaminuza zi Paris, Orléans ni Bourges mu Bufaransa.
Mu mwaka 1536 yasohoye igitabo cy’amapaji 10 000 cyiswe Christianae religionis institutio (Institution de la religion chretienne) kirimo amahame n’imyemerere ivuguruye y’abakirisito, aza kugihindura mu rurimi rw’igifaransa mu 1541. Ni kimwe mu bitabo byaciwe, kiramaganwa mu gihugu cy’ubufaransa.  Yaje guhunga ajya mu mujyi wi Geneve aho yaje gukomeza amavugurura akarishye y’abaporotesitani yari yatangijwe na Martin Luther mu Budage, Ulrich Zwingli i Zurich, Guillaume Farel i Geneve.
Mu mwaka w’i 1538, Guillaume Farel na Jean Calvin barirukanywe kuko abantu b’i Geneve batihanganiye imitegekere, amabwiriza n’imyifitire ikarishye bahabwaga. Nyuma y’igihe gito bahavuye, akavuyo karavutse, bongera guhamagara Jean Calvin mu 1541 kugira ngo agaruke asubize ibintu mu buryo mu mujyi wi Geneve. Mu 1559 yashinze Academie de Geneve yaje kubyara Kaminuza y’i Geneve.
Calvin yemeraga ko ubwami bw’Imana bugomba kujyaho ku ngufu hakoreshejwe uburyo bwose kuko Imana ari yo itegeka kandi yaremye Isi. Abantu bose batuye i Geneve bagomba kumvira amategeko mashya y’idini. Kuva mu 1541 kugeza 1564, Jean Calvin yayoboye idini na leta y’i Geneve kumara imyaka 23. Aho yanenzwe na bamwe kuba intagondwa no kurengera no kutorohera abari bafite ibitekerezo binyuranye n’ibye.
Yakoze ibintu byinshi bitandukanye. Muri iyi nyandiko turagaragaza amahame atatu yaranze Jean Calvin anafatwa nk’ayatumye amateka y’Isi ahinduka:
Mu mwaka w’i 1541, mbere y’uko Benjamin Franklin (1706-1790) umwe mu bakurambere w’umuhanga muri Amerika avuga mu 1736  ko « igihe ni amafaranga » (time is money), Jean Calvin yatanze amabwiriza y’uko abaturage bagomba gukoresha igihe cyabo buri munsi. Asaba ko kubahiriza igihe n’isaha bigomba kuba umuco n’itegeko mu mujyi wi Geneve no mu nsengero zose.
Byatumye mu bice byinshi by’uwo mujyi hamanikwa amasaha manini yo kwifashisha kubahiriza isaha n’igihe. Rimwe mu mategeko ryamaze hafi imyaka 250 ryubahirizwa mu mujyi wi Geneve,  ni uko izuba rirenze, inzogera y’isaha yagomba kuvuga abantu  bose bagasubira mu ngo zabo. Nyuma y’isaha eshatu z’ijoro nta muntu wari wemerewe gusohoka kujya kubyina, no kwirangaza.
Ibintu bihenze nk’imitako yo mu mazu, imyambaro, imisatsi, imikufi, impeta, inkweto zihenze byari bibujijwe. Gusabiriza byari bibujijwe. Abasabiriza barafatwaga bakigishwa imyuga, bakabashakira akazi bakanabashyingira. Kugira ngo ibi bishoboke byatewe n’umuco wo gukorera hamwe n’umutima wo kuzamurana abantu b’i Geneve bari bafite icyo gihe nk’uko byemezwa n’umwalimu w’amateka wo muri Kaminuza y’i Geneve Michel Grandjean.
Kwivuza byari ubuntu ku bakene, hubatswe n’ibitaro bikomeye byo kubafasha mu 1536, ibiciro ku masoko bikagenzurwa, amasaha y’akazi akagenzurwa. Kujyana abana ku ishuri biba itegeko, abakoraga ubupfumu barabarwanya. Ibyo byose byakorwaga kugira ngo Imana ihabwe icyubahiro.
Ku muntu ufite imyimerere ihamye, wizera ko yaremwe n’Imana, gukora n’imwe mu nshingano za mbere afite. Umuntu yaremewe gukora, ntabwo yaremewe kwicara cyangwa kwinezeza. Ku bwa Jean Calvin yavugaga ko imitungo yose tubona ni yo abantu bahawe n’Imana, ibaha n’ububasha bwo kuyiyobora no kuyikoresha. Byanga bikunda rero igihe kimwe bagomba kuzatanga ibisobanuro by’uko iyo mitungo yacunzwe n’uko yakoreshejejwe.
Umutungo kuri Jean Calvin, utangwa n’Imana, umuntu akagira inshingano zo kuwongera binyuze mu murimo akora ntabwo ari Imana ishinzwe kuwongera. Umuntu nadakora ntabwo uwo mutungo uziyongera. Umuntu iyo akora bituma yegera Imana kuko aba yatangiye kurema. Umurimo ni itegeko ku muntu wese, kuko yaremewe gukora kuva Isi yabaho, ntabwo yaremewe kwicara no gupfusha igihe ubusa.
Kwicara no kuzerera ntacyo ukora, ntabwo ari kamere muntu, umurimo ni bwo buzima ntabwo ari umuruho nk’uko bamwe babifatana ahubwo ni inshingano za buri wese, umurimo utuma umuntu yigenga akanegera Imana. Imana ntishobora guha umuntu icyo atikuriye mu maboko y’umurimo we. Umuntu agomba guha agaciro ibyo yasanze, akabyongera hanyuma akabisaranganya neza. Kugira ibintu, ubutunzi, ubumenyi, ubushobozi, ibyo byose ni ibikoresho Imana itanga kugira ngo bigirire akamaro abantu muri rusange. Cyane cyane mu gucunga uwo mutungo waba ari wawe cyangwa uwa rubanda kugira ngo utangizwa, cyangwa upfushwe ubusa.
Kuri Jean Calvin, umunezero n’ubuzima bwiza bizanwa n’umirimo umuntu akora. Kwicara no kudakora bikazana umwiryane n’umubabaro. Umuntu wese afite inshingano zo kongera agaciro ibyo Imana yaremye n’ibyo asanze ku isi byakozwe n’abandi.
Iri hame ryatumye ibintu bihinduka ku Isi kuva mu kinyenjana cya 16 na nyuma yaho kuko abazi gukora bakagendera ku ndangaciro za Jean Calvin, batangiye kunguka byinshi bishoboka. Cyane cyane ko bakoraga bubahiriza amategeko n’amabwirizwa n’indangagaciro z’idini.
Yaba abikorera cyangwa abakorera abandi, kugenzura no kugenzurwa cyane byahindutse umuco. Abantu bayoboka ubuzima bufite intego. Icyo gihe abantu babwirwaga ko batagomba gukorera ku jisho cyangwa gukora bashaka kwikiza umukoresha, ahubwo ko umuntu agomba gukora nk’uwikorera atirebaho, areba inyungu rusange. Abakurikirina inyungu zabo gusa baramaganwa. Jean Calvin yatsindagiye cyane ko abantu bagomba gukora bakabona byinshi bibafasha bikanafasha n’abandi ariko asaba ko gushaka inyungu n’ubutunzi bitagomba gutwara umutima w’umuntu.
Kuri we mu gukunda gukora ni ho haturuka ubutunzi. Service yose ihabwa umuturage igomba gutegurwa neza igatangwa mu buryo bunoze. Gukorera umuturage no kumurengera kuri Jean Calvin ni ikintu gihambaye kigomba gukorwa.
Inshingano rero ya mbere y’abacalvinists yabaye gushyira hejuru icyubahiro cy’Imana, bikanyuzwa mu mirimo itandukanye bakora, igakorwa kandi muri gahunda, mu bwenge no mu bwitange.
Gukora cyane unoza nta kujenjeka ni byo byaranze abacalvinists mu binyenjana bishize kandi byagize impinduka zihambaye ku bihugu bya Leta zunze Ubumwe za Amerika, mu Buholandi mu Busuwisi n’ahandi henshi. Amafaranga yabaye ikimenyetso cyerekana ko ukora cyangwa udakora, ubwitange ufite ku murimo kuko gukora cyane unoza bituma Imana ihabwa icyubahiro. Umudage Max Weber (1864-1920) yaje kwandika igitabo mu 1904 yise “Protestantism Ethics and the Spirit of Capitalism” avuga ko amahame ya Jean Calvin yo gukora cyane, kwihambira no kwizirika yatumye abantu babona umutungo mwinshi urenze igipimo ari na ho haturutse ingengabitekerezo ya capitalism.
 
Jean Calvin yari umunyamategeko uhesha agaciro akanarengera ikiremwamuntu. Abayoboke be bose guhera i Geneve bari bafite inshingano yo gukiza isi bakayirinda akarengane, hubahirizwa amategeko kugira ngo isi irusheho kuba nziza.
Kubaha itegeko ni ko kwigenga kwa mbere no kugira umutekano urambye kuko ririnda abantu guhohoterwa no kurenganywa. Avuga ko umugambi w’Imana ari uko abantu bagira ubuzima bwiza n’ubutabera butuma basaranganya ibyiza Imana yabahaye. Ubwo butunzi bugomba kongerwa, ubukene bukagabanuka, buri muntu akagira agaciro n’ubuzima bwiza. Umuntu agomba kurenga inyungu ze bwite akarengera inyungu rusange. Umuntu agomba kubanza kumenya no kwemera ko afite agaciro. Akemera ko kugira agaciro ari umutungo kamere w’umuntu wese, agaha agaciro abandi hanyuma akemera ko hari n’inshingano abagomba.
Abantu kugira ngo babane neza ni uko amategeko akurikizwa uyarenzeho agahanwa. Umugiriki Socrate (-470 -399) na we yarabyemeraga kuko mu rubanza rwe ruzwi cyane, bucya agomba kwicwa yabonye uburyo bwo gucika gereza, ntiyabikora kuko yari yaramaze ubuzima bwe bwose yigisha kubaha no kurinda itegeko. Rimwe mu mategeko ni ryo ryamuhannye. Kuri Socrate kutaryubahiriza ni ukudatanga urugero rwiza.
Jean Calvin yemera ko Imana yaremye umuntu imuha ububasha bwo gutekereza no kumenya guhitamo ikibi n’icyiza kuko umuntu wese yaremanywe itegeko rikomeye rimubashisha kubana n’abandi neza, “ntiwemerewe gukorera undi ibyo utifuza ko bagukorera” iryo ni itegeko karemano. Ibyo wumva wakorewe byiza nawe wabikorera undi bishobotse ukanarenza. Jean Calvin yagize abayoboke b’Aporotesitani benshi cyane ku isi bamwe bitwa aba Calvinists, aba Réformés cyangwa aba Presbyterians.
 
Andi makuru mwayabona hano:
Dr MUNYANSANGA Olivier/Umwarimu muri PIASS
",https://umuseke.rw/amahame-ya-jean-calvin-wazanye-impinduka-zabaye-imvumba-mu-bukungu-bwisi.html
"
         Nyabihu: Habonetse imirambo 2 y’abagabo bikekwa ko bakubiswe n’inkuba          
      ","*Umwe basanze afite telefoni ku gutwi
Mu masaha ya mu gitondo ku wa Mbere taliki 30 Werurwe, 2020 abaturage babonye imirambo y’abagabo babiri,  mu Mudugudu wa Gitikinyoni, Akagari ka Basumba mu Murenge wa Bigogwe, muri Nyabihu, bikekwa ko bakubiswe n’inkuba.
Bariya bagabo ni abo mu Karere ka Nyabihu mu Murenge wa Kabatwa ariko inkuba yabakubitiye mu murenge wa Bigogwe.
Ba nyakwigendera umwe ni Nkundakozera w’imyaka 34 yari uwo mu Kagari ka Ngando, Umurenge wa Kabatwa muri Nyabihu, undi ni Munyamfura wari afite imyaka 40 y’amavuko ni uwo mu kagari ka Gihorwe, muri uriya Murenge wa Kabatwa.
Bari bagiye gutwika amatafari. Umwe muri bo bamusanganye telefoni ku gutwi aho yari aryamye yapfuye.
Umunyamabanga Nshingwabikorwa w’Umurenge wa Bigogwe, Jean Paul Gahutu Tebuka avuga ko amakuru yahawe n’umugore wa Nkundukozera, witwa Claudine Kazeneza ari uko umugabo we yagiye gutwika amakara ari kumwe na mugenzi we.
Ngo ahageze baravuganye bisanzwe ariko nyuma haza kugwa imvura, uriya mugore yabwiye ubuyobozi ko batongeye kuvugana nyuma yaho.
Abaturage babonye imirambo bwa mbere babwiye ubuyobozi bw’ibanze ko basanze Munyamfura afite ku gutwi telefoni yari afite mu ntoki.
Amakuru Umuseke ufite avuga ko bariya bagabo bari barahawe ikiraka n’uwitwa Celestin Ngizwenimana.
Tebuka Gahutu Jean Paul uyobora Umurenge wa Bigogwe aho imirambo yabonetse yagize ati: “Turongera kwibutsa abaturage ibibi byo kwitaba telefoni mu mvura. Turababwira ko byongera ibyago byo gukubitwa n’inkuba.”
Avuga ko imirambo ya ba nyakwigendera yajyanywe ku Bitaro bya Ruhengeri kugira ngo isuzumwe mbere y’uko ishyingurwa.
Jean Pierre NIZEYIMANA
UMUSEKE.RW
 
",https://umuseke.rw/nyabihu-habonetse-imirambo-2-yabagabo-bikekwa-ko-bakubiswe-ninkuba.html
"
         Amb. wa USA mu Rwanda ati “Mugume mu rugo nanjye ni ho ndi gukorera”          
      ","Peter Vrooman uhagarariye Leta zunze ubumwe za America mu Rwanda yasabye Abanyarwanda gukomeza kumvira inama za Leta zo gukorera mu ngo zabo, bakirinda gusohoka nta mpamvu yihutirwa. Na we akazi ari kugakorera iwe.

Kuri Twitter yanditse ati: “Ubu ndi gukorera mu rugo hano mu Rwanda. Kuguma mu rugo ni yo gahunda tugakumira coronavirus.”
Ambasaderi Peter Vrooman yatangiye imirimo yo guhagararira igihugu ke mu Rwanda taliki 30 Werurwe, 2018. Yari asimbuye Madamu Erica Barks- Ruggles.
Taliki 30, Ukwakira, 2017 nibwo Perezida Donald Trump yemeje ko Vrooman ari we uzahagararira igihugu ke mu Rwanda, ariko taliki 15 Gashyantare, 2018 Sena iramwemeza.
Amb. Vrooman ni umugabo wubatse, umugore we yitwa Johnette Iris Stubbs akaba ari gafotozi (photographer), bafitanye abana babiri, umuhungu n’umukobwa.
Amb. Peter Vrooman avuga Icyongereza, Igifaransa n’Icyarabu.
Yagiye yumvikana ahantu henshi avuga amagambo y’Ikinyarwanda kandi ubwe yemeza ko ari kwiga Ikinyarwanda kandi amaze kukimenya mu rugero runaka.
Jean Pierre NIZEYIMANA
UMUSEKE.RW
",https://umuseke.rw/amb-wa-usa-mu-rwanda-ati-mugume-mu-rugo-nanjye-ni-ho-ndi-gukorera.html
"
         Ngororero: Yafashwe akoresha ubukwe rwihishwa… ‘yinangiye ku nama yagiriwe’          
      ","Police ifatanyije na DASSO mu karere ka Ngororero bafashe umugabo wo mu Murenge wa Hindiro wakoresheje ubukwe mu rugo rwe kandi muri iki gihe bitemewe kubera gahunda zo kwirinda icyorezo cya COVID-19. Inzego z’ibanze zamugiriye inama kenshi ngo asubike ubukwe aranga, ndetse ngo hari ubwo yashatse kurwanya ‘ayobozi baje kumugira inama’.
Kuva Ibiro bya Minisiteri y’Intebe byatangaza amabwiriza adasanzwe abuza urujya n’uruza, gufunga imipaka no kuva mu ngo nta mpamvu ikomeye, umugabo witwa Rimenyande Jean Damascene we ngo ntiyigeze abikozwa.
Yafashwe tariki ya 29 Werurwe 2020 ubwo inzego z’umutekano zasangaga abantu benshi iwe biteretse inzoga n’ibiryo bateraniye hamwe kandi bibujijwe muri ibi bihe.
Amakuru Umuseke wahawe n’Umunyambanga Nshingwabikorwa w’Umurenge wa Hindiro ni uko uriya mugabo yari yateguye gukwa umugore we basanzwe babana tariki 28 Werurwe 2020 (bamaranye imyaka isaga 10), ariko amabwiriza asohotse tariki 22 Werurwe 2020, ubuyobozi bumugira inama yo gusubika ubukwe bwe, kugira ngo atazakira abantu benshi bakaba bakwanduzanya coronavirus.
Rimenyande ‘utsimbarara ku bitekerezo bye nk’uko Umuyobozi w’Umurenge wa Hindiro, Anastase Tuyizere abivuga, ngo nubwo yemeye ko asubika ubukwe, yavuze ko bitazamubuza kwakira inshuti ze yari yatumiye.
Ku wa 26 Werurwe 2020 ubuyobozi bwabonye ibimenyetso ko arimo yenga inzoga yitegura ubukwe, kuko ngo abantu barahasimburanaga bajya gusoma ‘ku nzuoga’ ndetse harimo no kwengwa izindi. Icyo ubuyobozi bwagiriye inama uriya mugabo w’imyaka 36 ngo ahagarika ibyo birori ariko arabyanga, ngo yari ‘yanasinze’.
Mu rugo rw’uriya mugabo ngo harifashije kubera ko ahinga akeza, ndetse akaba afite abamutwerera, ku wa gatandatu ku munsi w’ubukwe nyirizina, ngo yateretse abantu inzoga barinywera nubwo abitabiriye batari benshi.
Umunyambanga Nshingwabikorwa avuga ko urutonde rw’abagiyeyo bakoze rugera ku bantu 12, kandi ngo no ku Cyumweru tariki 29 Werurwe yakomeje kubaha inzoga ari nabwo ubuyobozi bwamutaye muri yombi.
Anastase Tuyizere, uyobora Umurenge wa Hindiro yabwiye Umuseke ko uriya mugabo n’abandi bafatanywe bashyizwe mu Kigo Ngororamuco cya Kabaya kugira ngo babanze kuganirizwa.
Yagize ati “Ntabwo bafunzwe bari mu Kigo Ngoronamuco (Transit Center ya Kabaya), hariya bari hari Transit Center, hakaba station ya Polisi n’iya RIB, bigatuma abantu bitiranya amakuru, ariko bari ku kigo kigishirizwamo indangagaciro aho ku Kabaya.”
Yavuze ko impamvu babashyize hariya ari ukugira ngo babanze baganirizwe, nyuma hafatwe ikemezo cyo kubakurikirana cyangwa kubarekura.
Ati “Ibyo bakoze bishe amabwiriza, ibyo ntitukibikekeranya ni icyaha, ariko ni abaturage, turabanza takabaganiriza, tukareba n’ibyo amategeko avuga, tukareba niba bataha, niba se bacibwa amande cyangwa niba bakurikiranwa mu byaha nshinjabyaha, akajya muri RIB.”
Umwe mu baturanyi be wo mu kagari ka Kajinge yabwiye Umuseke ko uriya mugabo iwe, hari abagore babiri bamufasha mu kwakira abatwerereye, bakanabatekera.
Polisi n’inzego z’ibanze basaba abaturage kwirinda kwegerana cyane mu rwego rwo kwirinda kwanduzanya icyorezo cya COVID-19.
Amakuru ya mbere avuga ko uriya mugabo hamwe n’abagore babiri bafungiye kuri RIB ku Murenge wa Kabaya mu Karere ka Ngororero mu Ntara y’I Burengerazuba.
Jean Pierre NIZEYIMANA
UMUSEKE.RW
",https://umuseke.rw/ngororero-yafashwe-akoresha-ubukwe-rwihishwa-yinangiye-ku-nama-yagiriwe.html
"
         G20: Ba Minisitiri b’Imari baraganira ku isigasirwa ry’Ubukungu bw’Isi bwugarijwe          
      ","Kuri uyu wa Kabiri taliki 31, Werurwe, 2020 abaminisitiri b’imari naba Guverineri ba za Banki nkuru z’ibihugu 20 bikize kurusha ibindi ku isi( G20) barakora inama bige uko hafatwa ingamba zo gusigasira ubukungu bw’isi bwugarijwe n’icyorezo COVID-19.
Mu cyumweru gishize abakuru b’ibi bihugu bagiranye inama mu buryo bw’ikoranabuhanga bemeranya ko hagiye gukusanywa miliyari ibihumbi bitanu by’amadolari ya USA ($5 trillion) kugira ngo ahabwe ibihugu byugarijwe n’iki cyorezo ku isi hose bityo ubukungu bw’isi ntibuzahare cyane.
Ubwami bwa Arabia Saoudite (buyobora uyu muryango muri iki gihe) buvuga ko bariya ba Minisitiri b’Imari na ba Guverineri ba za Banki z’ibihugu bigize G20 baraganira uko imikoranire yanozwa kugira ngo ibikorwa byo gukumira COVID-19 ikomeje kubangamira ubukungu bw’isi bigere ku ntego zabyo.
Mu nama yahuje Abakuru b’ibihugu bigize G20 harimo na Perezida wa USA, Donald Trump na mugenzi we w’u Burusiya, Vladimir Putin.
Bombi basabwe n’umwami wa Arabie Saoudite Salman gukorana kugira ngo ubukungu bw’ibihugu byabo bukomeze kunganira ubw’ibindi bihugu byugarijwe na COVID-19.
USA ubu ni cyo gihugu gifite abaturage bari kwandura cyane, Leta ya New York ni yo yibasiwe cyane.
Ibiganiro hagati ya ba Minisitiri b’imari ba G20 na ba Guverineri ba za Banki nkuru bibaye mu gihe abasesengura ubukungu bw’isi banengaga ibi bihugu kugenda biguru ntege mu gufasha amahanga yibasiwe n’iki cyorezo.
Umunyamabanga Mukuru w’Umuryango w’Abibumbye, Antonio Guterres na we aherutse gusaba ko amahanga yarushaho gukorana kugira ngo kiriya cyorezo gikumirwe, akemeza ko kudafatanya mu guhangana na cyo nta ruhande rwabyungukiramo.
Abategetsi bo muri G20 bemereranyijwe kandi ko bagiye gukorana n’inzego z’Ikigega Mpuzamahanga k’Imari (IMF), kugira ngo ibihugu biri mu nzira y’amajyambere bifashwe guhangana na COVID-19.
Yasabye ko Umugabane wa Africa ari wo wakwitabwaho mu gufashwa gukumira COVID-19 kandi aho yageze bagafashwa kuvura abarwayi bayo.
Iki cyorezo kimaze kwica abantu 37, 500 ku isi hose kandi ntikirahagarara. Igihugu cyapfushije abantu benshi ku isi kugeza ubu ni u Butaliyani, hagakurikiraho Espagne.
Muri Africa, Africa y’Epfo ni yo yibasiwe kurusha ibindi mu gihe u Rwanda ari rwo rufite abanduye iki cyorezo kurusha ahandi mu Muryango wa Africa y’i Burasirazuba, EAC.
International Business Times
Jean Pierre NIZEYIMANA
UMUSEKE.RW
",https://umuseke.rw/g20-ba-minisitiri-bimari-baraganira-ku-isigasirwa-ryubukungu-bwisi-bwugarijwe.html
"
         Musanze: Bavoma amazi mabi y’ikiyaga, uwabahaga amazi ngo yarahombye          
      ","Abaturage bo mu Kagari ka Gasakuza, Umurenge wa Gacaca, mu Karere ka Musanze bavuga ko bamaze amezi 10 bavoma mu kiyaga cya Ruhondo, isoko yavonwagamo amazi yahagaritswe na rwiyemezamirimo ngo wavuze ko biri kumuhombya kuko byamutwaraga mazutu nyinshi kugira ngo amazi agere mu bigega.
Ni amazi atari amaze igihe kirekire, bari bayahawe mu rwego rwo kuyabegereza kuko muri ako gace harimo imigezi (amavomo) mike kandi yari yarashaje, ngo hashyizwe umushinga wo gutunganya amazi yo mu isooko yitwa Nyabinyoni, ayo mazi akaba yarakwirakwizwaga mu bigega byo mu tugari twa Kabirizi, Gasakuza ndetse na Gakoro.
Ubu muri aka gace bafite ikibazo gikomeye cy’amazi, ngo abantu barenga 100 bahurira icyarimwe kuri ya migezi bavugaga ko yashaje ndetse amazi yagabanutse cyane.
Abaturage bavuga ko uwari rwiyemezamirimo yababwiye ko ahagaritse kohereza amazi kubera ko ngo yabonaga ari guhomba bitewe n’uko kuvana amazi mu isoko ya Nyabinyoni byamusabaga imashini yakoreshaga mazutu, we akabona atunguka.
Uwitwa Mwitende Pio ati: “Rwihemezamirimo yavuze ko ari mu gihombo ko atakomeza gukwirakwiza amazi mu bigega uko bisanzwe, kuko yakoreshaga mazutu, yavuze ko azongera kuza gutanga amazi ari uko muri aka gace hageze amashanyarazi.”
Akomeza avuga ko amashanyarazi amaze amezi ane ahageze, none na n’ubu iby’amazi byaribagiranye.
Yagize ati “Ubu ni tujya gutonda umurongo kuri kano.”
Utitwa Jean Damascene Kayiranga, we avuga ko mu mudugudu batuyemo wa Kabushanda, na bo amazi yavaga muri ibyo bigega bayabuze.
Ngo bavoma ayo ku masoko ya kera (imigezi ya kera) ariko ngo kubera ayo mazi atizewe, aza ari make cyane, bifuza ko iyo migezi bari begerejwe yasubizwamo amazi bityo bikagabanya umurongo muremure n’amasaha atari make abagiye kuvoma bahamara.
 
Abo mu kagari ka Gasakuza bo nta handi bakura amazi usibye kuvoma ikiyaga…
Akagari ka Gasakuza gaherereye ku nkengero z’ikiyaga cya Ruhondo, mu myaka yashize abahatuye bari basanzwe bavoma mu kiyaga, abandi bari mu misozi ariko muri ako kagari bo bari bafite imigezi izwi nka Kano, kuri ubu iyo migezi yoze yarakamye nta handi bakura amazi.
Imidugudu ine yose ari yo Karusenyi, Rurambo, Gataba na Gasenyi abayituyemo nta handi babona amazi usibye kuyakura mu kiyaga cya Ruhindo baturiye.
Uwitwa Faustin Mizerero utuye mu mudugudu wa Rurambo aganira n’Umuseke, yavuze ko bamaze igihe kinini batagira amazi, ndetse ngo nta handi bayakura batitaye ko ari meza cyangwa mabi, bavoma mu kiyaga cya Ruhondo, ariko ngo babibwiye ubuyobozi bategereje ikizakorwa.
Ati: “Ndakeka ko ubu umwaka uri hafi gushira amazi twavomaga bayahagaritse ngo kubera ko rwiyemezamirimo yabuze amashanyarazi, ubu nta handi wabona amazi inaha usibye kuvoma ikiyaga, imidugudu ine ni ho tuvoma, nk’ubu muri Ruramba za kano enye zose zarakamye urumva ko dufite ikibazo, twabibwiye ubuyobozi burabizi.”
Andrew Rucyahana Mpuhwe, Umuyobozi w’Akarere ka Musanze wungirije ushinzwe ubukungu avuga ko ikibazo abaturage bafite cy’umuyoboro w’amazi Nyabinyoni-Gasakuza bakizi, ndetse ko hanatekerejwe uburyo kizakemuka burundu.
Ati: “Uwo muyoboro tuzi ibyawo, ni ikibazo cyabayeho mu kwezi kwa cyenda (Nzeli) 2019, abo byari mu nshingano bakoreshaga imashini (pompe) ikoreshwa na mazutu, twasanze yarashaje bituma dutekereza uburyo twakora ibishya kandi bizakemura ikibazo ku buryo burambye.”
Avuga ko uwo muyoboro “wateganyijwe mu ngengo y’imari 2020-2021”.
Yagize ati “Twizeye neza ko muri Nyakanga uyu mwaka tuzatangira, iyo mashini yakoreshwaga mazutu tuyisimbuze izajya ikoresha amashanyarazi, tubifitiye ikizere kuko twanavuganye na WASAC ubu hari uburyo tuzabifatanya amazi akongera akaboneka.”
Asaba abaturage kuba bihanganye, bagakora ibishoboka byose ngo birunde ingaruka baterwa n’ayo mazi atari meza, bakajya bayateka.
Ku mazi ya za Kano abasaba kuyayobora neza mu ruhombo akongera akaba menshi.
Emile DUSENGE
UMUSEKE.RW

",https://umuseke.rw/musanze-bavoma-amazi-mabi-yikiyaga-uwabahaga-amazi-ngo-yarahombye.html
"
         Muhanga: Ishuri bemerewe na P.Kagame rigeze kuri 98%…Ryitezweho guhindura Ndiza          
      ","Ishuri rizatanga amasomo y’Imyuga  n’Ubumenyingiro (Kiyumba TVET School ) Umukuru w’Igihugu yemereye abatuye mu Murenge wa Kiyumba, imirimo yo kuryuzuza igeze kuri 98%. Abarituriye bavuga ko rigiye kuzamura igice cya Ndiza.
Iri Shuri ryemewe na Perezida wa Repubulika Paul Kagame  muri Nyakanga 2014 ubwo yasuraga Umurenge wa Kiyumba.
Aho riherereye  ni gace k’imisozi miremire ya Ndiza, abahatuye bavuga ko nta mashuri meza y’imyuga  bagiraga ndetse n’ahari akaba atagiraga ayama mashami agezweho muri iki gihe ku isoko ry’umurimo.
Nsanzabaganwa Philippe ati “Inyubako z’ishuri ubwazo zizamuye Umurenge wacu, ndetse rizaha abantu benshi akazi riruhure n’abana bacu bajyaga kwiga mu tundi Turere.”
Umuyobozi w’Ishuri rya Kiyumba TVET School Ingabire Domitille, avuga ko 2% by’imirimo isigaye yakomwe mu nkokora na Coronovirus, akavuga ko nibayitsinda bazasubukura kuko  imirimo ijyanye n’amasuku ari yo isigaye.
Yagize ati “Imyuga izigishwa hano irakenewe, kuko mu mashami mashyashya bemerewe harimo n’iryo gutunganya ibikomoka ku mpu.”
Yavuze ko bateganya guteza imbere ibikorerwa mu Rwanda, kuko aho caguwa iburiye bazajya bakora inkweto bavanye mu mpu z’amatungo zisanzwe zororwa n’banyarwanda.
Umuyobozi wungirije ushinzwe Iterambere ry’ubukungu mu Karere ka Muhanga, Kayiranga Innocent  yabwiye Umuseke ko agace ka Ndiza karimo ibikorwa by’iterambere bifatika kuko  karimo kubakwamo n’ibitaro byo ku rwego rwiza bahawe na Perezida.
Ati “Abaturage bajyaga kwivuriza mu Bitaro by’i Ruli biherereye mu Karere ka Gakenke, ubu iki kibazo ntibizongera kubaho.”
Kayiranga avuga ko hari n’umuhanda Mbuga-Mpimbi-Burerabana na wo watanzwe n’Umukuru w’Igihugu warangiye ubu ukaba ari nyabagendwa.
Usibye Iri Shuri n’Ibitaro bya Nyabikenke bigiye kuzura, Ubuyobozi bw’Akarere ka Muhanga, buvuga ko hari n’umuhanda wa Kaburimbo uzahera mu Cyakabiri-Ndusu bateganya gukora kuko isoko ryo kuwubaka ryatanzwe, ukazoroshya ubuhahirane bw’abaturage n’ abatuye mu bice by’amajyaruguru.

MUHIZI ELISÉE
UMUSEKE.RW/Muhanga
",https://umuseke.rw/muhanga-ishuri-bemerewe-na-p-kagame-rigeze-kuri-98-ryitezweho-guhindura-ndiza.html
"
         Bugesera: Mu mudugudu utagikorwamo irondo hadutse ubujura butobora inzu          
      ","Mu Mudugudu wa Kagirazina mu Kagari ka Kanazi, mu Murenge wa Nyamata hadutse ubujura butobora inzu, abaturage bakavuga ko biterwa no kuba irondo ry’umwuga ritagikorwa.
Ni nyuma y’uko mu ijoro ryakeye ryo ku wa 29 Werurwe 2020, muri uyu mudugudu abantu bataramenyekana batoboye inzu isanzwe icururizwamo ibiribwa batwara umufuka w’ibishyimbo wari urimo ibiro bisaga 120.
Abatuye muri uriya mudugudu bavuga ko hari hashize iminsi humvikana ubujura bwo mu mirima, ariko ngo kuba byageze no mu gutobora inzu bigaragaza umutekano utifashe neza, kandi ngo birerekana intera ikibazo k’inzara kigezeho biturutse ku kuba benshi mu baryaga bavuye guca inshuro batakibona aho bapagasa ngo babone uko babaho.
Nyiri iryo duka ryibwe witwa Hakorinshuti agira ati “Nabyutse kare njya guhinga ariko sinari namenye ko baraye banyibye, mu ma saa moya ni bwo umugore yampamagaye ambwira ko bacukuye inzu bagatwara ibishyimbo. Ubujura twumvaga ni ubwakorwaga mu mirima.”
Abaturage bavuga ko kuba ubujura burushaho gufata intera bitizwa umurindi no kuba nta rondo rigikorwa, kandi amafaranga y’umutekano yo ntibahwema kuyishyuzwa.
Umuyobozi w’Umudugudu wa Kagirazina, Manirakiza Gady avuga ko abakoraga irondo ry’umwuga babihagaritse, bitewe n’uko bataherukaga kubona umushahara, ndetse bakabona n’uburyo bwo kubishyuriza budakorwa neza.
Ati “Hashize ukwezi irondo ridakorwa muri uyu Mudugudu (Kagirazina). Nange  njya kumenya ko baretse kurikora nari naraye ijoro mbahiga aho bari ngo tuganire ndababura. Narabahamagaye bambwira ko babihagaritse kubera guhembwa nabi.”
Umunyamabanga Nshingwabikorwa w’Umurenge wa Nyamata, Mushenyi Innocent avuga ko icyo kibazo batari bakizi bitewe n’uko raporo bahabwa igaragaza ko gahunda y’irondo icyubahirizwa muri uriya Mudugudu.
Agira ati “Buri kwezi twakira raporo igaragaza ko irondo rikorwa. Ubu ikigiye gukorwa ni ugukurikirana imikorere yabo umunsi ku munsi.”
Dieudonne NSHIMIYIMANA
UMUSEKE.RW
",https://umuseke.rw/bugesera-mu-mudugudu-utagikorwamo-irondo-hadutse-ubujura-butobora-inzu.html
"
         Min.Shyaka yagaragaje Nyabugogo yera ati “Hose dukomeze gutya, COVID-19 turayitsinda vuba”          
      ","Minisitiri w’Ubutegetsi bw’Igihugu, Prof Shyaka Anastase yagaragaje amafoto ya Nyabugogo itarangwamo umuntu n’ikinyabiziga avuga ko abaturarwanda bakwiye gukomeza kubahiriza amabwiriza yo kwirinda icyorezo cya COVID-19 asaba abantu kuguma mu rugo.
Kuva tariki ya 21 Werurwe 2020 saa tanu na mirongo itanu n’ikenda (23h59) mu Rwanda hashyizweho amabwiriza yo kwirinda icyorezo cya Coronavirus (COVD-19) n’ikwirakwira ryacyo.
Aya mabwiriza yahagarikaga ingendo zaba iz’imbere mu gihugu n’iziva cyangwa izerekeza hanze yacyo, asaba abantu kuguma mu rugo bagasohoka mu gihe ari ngombwa bagiye guhaha cyangwa kwivuza kandi na byo bakabikora bubahiriza amabwiriza yo kwirinda kiriya cyorezo.
Minisiteri y’Ubutegetsi bw’Igihugu ishinzwe gukurikirana ishyirwa mu bikorwa by’aya mabwiriza ya Minisitiri w’Intebe, yasabye abayobozi bo mu nzego z’Ibanze guhaguruka gukomeza gufasha abaturage kutarenga kuri ariya mabwiriza.
Tariki ya 22 Werurwe umunsi wakurikiye ishyirwaho ry’ariya mabwiriza, hari bamwe mu baturage bagiye bagaragara mu bice binyuranye by’igihugu bari mu ngendo zitari ngombwa.
Undi munsi wakurikiyeho, Police y’u Rwanda ifatanyije n’inzego z’Ibanze bagiye bafata bamwe mu batubahiriza ariya mabwiriza ndetse bagahabwa ibihano birimo kubaca amande yo kuba barenze ku mabwiriza ya Leta.
Uyu munsi, Minisitiri w’Ubutegetsi bw’igihugu, Prof Shyaka Anastase yagaragaje Nyabugogo itarimo umuntu utamba cyangwa ikinyabiziba mu gihe hariya ari nk’isangano ry’Umujyi wa Kigali n’ibindi bice byose bigize igihugu. Mu bihe bisanzwe haba hari abantu ibihumbi n’ibihumbi.
Prof. Shyaka wagaragaje amafoto kuri twitter ye, yayaherekeje ubutumwa bugaragaza ko kubahiriza amabwiriza ya Guverinoma byahamye  kandi binakwiye kuranga ibice byose by’igihugu.
Ati “Kigali itanga ibisubizo:  aha ni Nyabugogo twese tuzi. Ubusanzwe habaga huzuye abantu!  Nidukomeza dutya hose, Covid-19 turayitsinda vuba! Guma mu Rugo, birashoboka.”
Mu kiganiro yaraye agiranye n’ikigo cy’Igihugu cy’Itangazamakuru (RBA), CP John Bosco Kabera umuvugizi wa Police y’u Rwanda, yavuze ko icyumweru cya mbere cy’ariya mabwiriza kirangiye ariko ko akomeza kubahirizwa no muri iki twatangiye.
Yagize ati “Ejo ku wa mbere ni guma mu rugo, ku wa kabiri ni guma mu rugo, ku wa Gatatu ni guma m rugo, ku wa Kane ni guma mu rugo, ku wa gatanu ni guma mu rugo ndetse no ku wa gatandatu ni guma mu rugo kugeza igihe Leta izatangariza izindi mpinduka.”
Aya mabwiriza ya Minisitiri w’Intebe ni ay’ibyumweru bibiri ariko kugeza ubu imibare y’abanduye Virus itera COVID-19 ikomeje kwiyongera umunsi ku wundi dore koi maze kugera kuri 70 nyuma y’uko ejo hashize habonetse abandi barwayi batandatu.
UMUSEKE.RW
",https://umuseke.rw/min-shyaka-yagaragaje-nyabugogo-yera-ati-hose-dukomeze-gutya-covid-19-turayitsinda-vuba.html
"
         Abashakanye turabasaba gusabaana ariko bibuke kuboneza urubyaro- MIGEPROF          
      ","Minisiteri y’Uburinganire n’Iterambere ry’Umuryango iributsa abashakanye ko mu bihe nk’ibi byo kutava mu rugo bagomba gusaabaana ariko na none bakazirikana gahunda za Leta zo kuboneza urubyaro kugira ngo birinde inda zitateguwe.
Minisitiri w’Uburinganire n’Iterambere ry’Umuryango, Prof. Bayisenge Jeannette yabitangaje mu kiganiro Intambwe Iganje cyatambutse ejo kuri RBA cyagarukaga ku ruhare rw’Umuryango mu kurwanya icyorezo cya COVID-19.
Hashize icyumweru nta muntu uva mu rugo baba abakorera Leta n’abikorero kubera ingamba zafashwe zo kurwanya icyorezo cya Coronavirus (COVID-19) zisaba abantu bose kuguma mu ngo.
Mu gihe nk’iki kandi abashakanye batava mu rugo ngo bakwiye kwirinda kugwa mu mutego wo kubyara batabiteganyije kuko umugore n’umugabo bahorana ku buryo byakoroha ko babyara inda zitateguwe.
Prof. Bayisenge ati “Turasaba abashakanye ko muri iki gihe bari kumwe mu rugo kubera icyorezo cya COVID-19, bazirikana gahunda zo kuboneza urubyaro mu rwego rwo kwirinda inda zitateganyijwe.”
Min Bayisenge agaruka ku nzenya zakunze gucicikana ku mbuga nkoranyambaga muri ibi bihe, bamwe bavuga ko mu bihe nk’ibi umugore n’umugabo bahorana bashobora kuzabona n’umwanya wo kwisanzuranaho n’ibikorwa byo mu buriri bikiyongera ku buryo nyuma y’amezi icyenda hashobora kuzavuka abana benshi.
Ati “Imamvu turi kubigarukaho ni uko abantu bari hamwe, turabasaba gusabana ni ukuvuga rero muri kwa gusabana hashobora kuvamo hashobora kuvamo n’ibindi utateganyije harimo n’inda utateganyije.”
Prof Bayisenge avuga ko ibihe nk’ibi bikwiye kubera umwanya abashakanye wo kuganira ku byafasha ingo zabo gukomeza gutera imbere.
Ati “abari barabuze umwanya bakongera kuganira ku ngingo zo guteza imbere urugo ndetse bakita ku bana.”
Avuga ko ibi byanatuma u Rwanda rugera ku muryango rwifuza ‘Ushoboye kandi Utekanye’.
Ati “Kuko ntabwo waba umuryango ushoboye kandi utekanye bataganiriye ndetse n’ababaga bafite aho batumvikana nk’udukimbirane bakabona n’umwanya wo kuganira kuri ya makimbirane no kuyacoca.”
Avuga kandi ko nubwo uyu mwanya ubonetse mu bihe abantu batifuzaga ariko ukwiye kubyazwa umusaruro ababyeyi bakaganira n’abana babo kuko byavuzwe kenshi ko batababonera umwanya.
Uyu muyobozi wizeza ko iki cyorezo kizatsindwa, akomeza agira ati “Ni byiza ko uzasubira mu kazi uvuga ngo ka kanya naragakoresheje ba bana mbaba hafi, abana ubisanzuraho ubafasha gusubira mu masomo yabo ndetse ubaha n’umwanya wo kukwisanzuraho no kuba bakubaza bya bibazo bataboneraga umwanya wo kukubaza.”
 
Imiryango isanzwe ijegajega bishobora guhumira ku mirari?
Na none kandi hari abavugaga ko mu bihe nk’ibi abashakanye bahorana bashobora kubona utuntu tumwe na tumwe bashobora gupfa ku buryo umwe yaboneraho icyuho cyo kwiyenza kuri mugenzi we.
Abasesengura bavuga kandi ko by’umwihariko imiryango isanzwe ifitanye ibibazo, mu bihe nk’ibi bishobora kutayorohera bikaba byatuma ayo makimbirane akura ndetse bikayishegesha cyane.
Dr Iyamurenge Jean Damascene wo mu kigo cy’igihugu gishinzwe Ubuzima RBC, avuga ko bishoboka ko mu bihe nk’ibi umugore n’umugabo bahorana umwe ashobora kubona inenge ku wundi cyane cyane ko bari no mu bihe bigoye by’icyorezo bishobora kubatera ‘stress’.
Ariko akavuga ko badakwiye kugwa muri uwo mutego ahubwo ko uyu ari umwanya mwiza wo kwicara bakarebera hamwe ibibatandukanya bakaba babirenga ahubwo bagashakira ineza umuryango wabo kuko n’urugamba rwo kwirinda COVID-19 barufatanyije.
UMUSEKE.RW
",https://umuseke.rw/abashakanye-turabasaba-gusabaana-ariko-bibuke-kuboneza-urubyaro-migeprof.html
"
         Kwibuka bizaba ariko nta mugoroba w’ikiriyo n’urugendo rwo kwibuka bizabaho- CNLG          
      ","Komisiyo y’Igihugu ishinzwe Kurwanya Jenoside (CNLG) ivuga ko nubwo igihe cyo kwibuka Jenoside yakorewe Abatutsi ku nshuro ya 26 kigeze Abaturarwanda bari mu bihe bidasanzwe byo kudasohoka mu ngo, nta kizabuza uriya muhango kuba ariko ko hari bimwe mu bikorwa byajyaga biba bitazakorwa.
Mu kiganiro Umunyamabanga Nshingwabikorwa wa CNLG, Dr Jean Damascene Bizimana yagiranye na RBA, yavuze ko habura iminsi ibariwa ku ntoki ngo abanyarwanda binjire mu gihe cyo kwibuka inzirakarengane zishwe muri Jenoside.
Yavuze ko abantu bari mu bihe bidasanzwe bityo ko n’ibikorwa byo Kwibuka bizabaho mu buryo budasanzwe ndetse bimwe mu byajyaga bikorwa bikazaba bitazakorwa.
Bimwe muri ibi bikorwa bidateganyijwe muri biriya bihe byo kwibuka ni urugendo rwo kwibuka (walk to remember) rusanzwe ruba ku gicamunsi cyo ku ya 07 Mata ndetse n’ijoro ry’ikiriyo ryajyaga rikurikira uru rugendo.
Dr Bizimana ati “Izo gahunda zivuyeho, bivuze ko nta rugendo rwo kwibuka ruzaba haba urwaberaga i Kigali ku rwego rw’igihugu ndetse n’urwaberaga mu turere kubera ko ruhuza abantu benshi kandi bikaba bidakunda muri ibi bihe turimo, ni kimwe n’umugoroba w’ikiriyo wajyaga uba kuri stade Amahoro i Kigali ndetse no mu turere kuri site batoranyije, uwo mugoroba na wo ntabwo uzaba.”
Dr Bizimana wanasobanuye uko ibikorwa byo kwibuka bizagenda muri kiriya cyumweru cyose kizatangira tariki ya 07 Mata, yavuze ko kuri uriya munsi wo kugitangiza, hari itsinda ry’abantu bacye bazajya ku rwibutso rwa Jenoside rwa Kigali ku Gisozi bagaha icyubahiro abahashyinguye ndetse bagashyira indabo ku mva ihari no kwenyegeza urumuri rw’ikizere.
Ati “Habeho n’umunota wo kwibuka, umunota wo kwibuka nugera ni ukuvuga ko abandi twese tuzaba tubikurikira kuri Radio, Television no ku mbuga nkoranyambaga, abantu bose aho bazaba bari mu ngo zacu, tuzafata natwe umunota wo kwifatanya n’abari ku gisozi.”
Abanyarwanda kandi babaga bategereje ijambo rw’umushyitsi mukuru wabaga uri muri iki gikorwa cyo kwibuka ukunze kuba ari Perezida wa Repubulika y’u Rwanda, Paul Kagame.
Dr Jean Damascene Bizimana avuga ko umunota wo kwibuka uzakurikirwa n’ijambo nyamukuru na ryo rizatambuka kuri Radio na Television no ku mbuga nkoranyambaga kugira ngo abantu bose barikurikire.
Dr Bizimana uvuga ko buriya butumwa buzanahuzwa n’ibihe Abaturarwanda barimo ariko bukanahuzwa no kwibuka Jenoside yakorewe Abatutsi, avuga ko iki gikorwa kizaba kigufi ku buryo kitazarenza iminota 30.
Avuga ko no mu turere kandi hazabaho igikorwa cyo kwibuka nk’uko byari bisanzwe ariko na ho hakajyayo itsinda ry’abantu bacye na bo bashyire indabo ku mva kuri site bazatoranya.
Ibi byose bizakorwa hubahirizwa amabwiriza yo kwirinda no kurwanya ikwirakwira ry’icyorezo cya COVID-19.
Ubusanzwe mu cyumweru cyo kwibuka hajyaga hatangwa ibiganiro mu midugudu no mu bigo bitandukanye bigaruka ku mateka yaranze u Rwanda akaruganisha kuri Jenoside ndetse n’urugendo rwo kwiyubaka.
Dr Bizimana avuga no n’ubundi ibi biganiro bizatangwa ariko na byo bigatambuka kuri Radio na Television bikazajya biba buri munsi ku mugoroba muri iriya minsi irindwi.
Na none kandi muri kiriya cyumweru ubusanzwe hajyaga habaho ibikorwa byo kwibuka abiciwe ahantu runaka nk’Abatutsi bavanywe muri Eto Kicukiro bakajya kwicirwa ku musozi wa Nyanza bajyaga bibukwa tariki ya 11 Mata.
Dr Bizimana avuga ko n’ubundi ziriya nzirakarengane zizajya zizirikanwa ariko bikabera mu ngo gusa ikiganiro cyatambutse kuri uwo munsi kizajya gitegura abantu kwinjira muri icyo gikorwa cyo kuzirikana ziriya nzirakarengane.
UMUSEKE.RW
",https://umuseke.rw/kwibuka-bizaba-ariko-nta-mugoroba-wikiriyo-nurugendo-rwo-kwibuka-bizabaho-cnlg.html
"
         Abarwaye coronavirus mu Rwanda bageze kuri 70          
      ","Minisiteri y’Ubuzima yavuze ko kuri iki cyumweru abandi bantu 10 bagarageje ko barwaye coronavirus, byatumya imibare y’abandiye icyorezo mu Rwanda igera ku bantu 70.
Abantu batandatu baturutse Dubai, abandi babiri bavuye muri Africa y’Epfo, undi yavuye muri Nigeria, n’undi umwe wakoze ingendo mu bihugu bitandukanye byo muri Africa y’Iburasirazuba.
Ubwandu bushya burakomeza kwiyongera mu gihe u Rwanda rwashyizeho ingamba zikomeye zo gufunga imipaka, guhagarika ingendo z’indege, n’indo z’imbere mu gihugu, ndetse hakaba hariho ingamba z’ubukangurambaga bw’isuku.
Minisiteri y’Ubuzima ivuga ko bariya bantu batarembye, bakaba bari mu kato.
Coronaviru imaze gufata abantu 719,414 imaze guhitana abagera ku 33,901 abavuwe bagakira ni 150,918 nk’uko urubuga Worldometer rubitanga mu mibare yo kuri iki cyumweru tariki 30 Werurwe 2020.
 

",https://umuseke.rw/abarwaye-coronavirus-mu-rwanda-bageze-kuri-70.html
"
         Kigali: Hari umukozi wo mu rugo wirukanywe kuko ba Shebuja batakijya ku kazi          
      ","Taliki 24, Werurwe, 2020 hari umukozi wo mu rugo wakoreraga mu murenge wa Gikondo mu Karere ka Kicukiro wirukanywe, bamubwira ko atagikenewe kuko shebuja na nyirabuja batakijya ku kazi, imirimo bayikorera hamwe n’abana. Uyu mukobwa wo muri Ngororero yabwiye TV 1 ko yarenganyijwe. Abo mu burenganzira bwa muntu bamaganye ibyakorewe uriya mukobwa…
Uyu mukobwa avuga ko ibyo abakoresha bamukoreye bidakwiye. Ngo nta muntu w’umubyeyi ushyira mu gaciro wakwirukana umuntu atamuhembye.
Uriya mukobwa yagiriye abandi bakobwa inama yo kutazajya bemera kujya gukorera abanyakigali kuko ngo bafata nabi abakozi babo.
Ati: “Ibintu barimo kudukorera ntabwo ari nk’ibyo umubyeyi yagukoreye. Nawe ubikoreye umwana we ejo yababara cyangwa akakurega. Niyo mpamvu isomo baduhaye ari uko uwo bazajya bahamagara ngo ajye kubakorera atajya ajyayo na bo bakajya babyikorera nk’uko ubu bari kuvuga ngo tuzajya tubyikorera. Nabo bajye birwanaho.”
Bivugwa ko uriya mukobwa iwabo ari mu Murenge wa Ngororero mu Karere ka Ngororero, akaba yari asanzwe akora akazi ko mu rugo mu Murenge wa Gikondo, mu Karere ka Kicukiro.
Abo mu burenganzira bwa muntu bamaganye ibyo kwirukana umukozi muri buriya buryo…
Évariste Murwanashyaka, Umuyobozi ushinzwe gahunda za CLADHO akaba anakurikiranira hafi iby’abakozi bo mu ngo asanga kwirukana umuntu mu bihe nk’ibi bidasanzwe ari ukumuhohotera no kwiburamo ubumuntu.
Avuga ko muri ibi bihe nta muntu wagombye guhohotera undi, ahubwo abantu bagombye gufashanya kugira ngo bazabisohokemo amahoro.
Ati: “Ibi ni ibihe bidasanzwe turimo bisaba kutagira uhohotera undi! Nabonye hari abakozi bo mu rugo birukanywe ngo kuko abakoresha babo bibereye mu rugo, bazabyikorera! Uramwirukana muri ibi bihe se ngo ajye he? Ibi ni ihohotera.  Niba ari ukubafatirana kuko batagira contrat, sinzi?”
Murwanashyaka avuga ko ikibabaje kurushaho ari ukwirukana umuntu ntunamuhe imperekeza, ukamubwira ngo atahe n’amaguru.
Lyhotely Ndagijimana uyobora Umuryango ugamije kuvugira inyungu z’abakozi bo mu rugo witwa Association for the Defense of Human Rights, Sustainable Development and Family Well-Being (ADBEF) yabwiye Umuseke ko kwirukana umukozi muri buriya buryo bishobora kumushyira mu kaga, akaba yahohoterwa mu nzira ataha.
Ikindi kuba baramwirukanye mu gihe bazi neza ko urujya n’uruza rutemewe muri iki gihe abantu bari kwirinda gusohoka ngo batanduzanya COVID-19 byerekana ubumuntu buke babikoranye.
Ati: “Nanjye nabonye ibyakorewe uriya mukobwa birambabaza. Ntabwo bamukoreye ibya kimuntu. Ndasaba Leta kubwira abakoresha ntibirukane abakozi babo kuko abenshi baturuka mu cyaro kandi muri iki gihe urujya n’uruza ntirwemewe.”
Kuva taliki 14, Werurwe, 2020 ubwo mu Rwanda hagaragaraga umuntu wa mbere wanduye COVID-19 Leta yafashe ingamba zitandukanye zigamije kurinda ko handura abaturage benshi.
Imwe mu zikomeye ziherutse gufatwa ni isaba abaturage bose kuguma mu ngo zabo, bakirinda kujya aho bashatse hose, ahubwo hakagenda abafite impamvu zumvikana.
Abemerewe kugenda kandi bagomba kwirinda kwegerana ahubwo hagati y’umuntu na mugenzi we hakabamo byibura intera ya metero imwe.
Kugeza ubu mu Rwanda habarurwa abanduye COVID-19 bagera kuri 60 ariko bose bivugwa ko nta we urembye urimo.
Jean Pierre NIZEYIMANA UMUSEKE.RW
",https://umuseke.rw/kigali-hari-umukozi-wo-mu-rugo-wirukanywe-kuko-ba-shebuja-batakijya-ku-kazi.html
"
         Gasabo: Bahawe impungure na bagenzi babo umwe ati “kuziteka bizatugora”          
      ","UPDATE: Umwe mu bayoboye igikorwa cyo gutanga ubufasha bwatanzwe n’abatuye Umudugudu wa Rukuruzo, avuga ko mbere yo gutanga ubufasha bw’ibigori babanje kubyumvikana n’abaturage, ndetse baba ari bo babasaba kubaha ibigori barebye ko ari ikiribwa gishobora kumara igihe.
Uwavuganye n’Umuseke wadusabye kugira ibanga izina rye, avuga ko abaturage benshi bishimiye iriya nkunga yatanzwe kuva ejo ku wa gatandatu tariki 29 Werurwe, kugeza ku gicamunsi cyo kuri iki cyumweru.
Ati “Imiryango 54 twakusanyije Frw 608 950, ni yo yifashishijwe mu gufasha abaturage barenga 1100 bo mu miryango irenga 300, gusobanurira abaturage iby’inkunga byarakozwe. Igikorwa abaturage bacyakiriye neza cyane ndetse bababazwa n’uko hari abo bitagezeho.” 
Uretse bariya bahawe ibigori, ngo hari imiryango yari ishonje cyane igera ku 9 yo yahawe ifu ya kawunga uriya mudugudu wa Rukurazo mu Kagari ka Kibagabaga mu Murenge wa Kimironko wasaguriwe n’undi Mudugudu byegeranye.
Uretse uburyo Imidugudu yishakamo ubushobozi mu gufasha abakennye bawurimo, hari inkunga Leta yatangiye gutanga mu buryo bwagutse igamije kugoboka abaturage bashonje nyuma y’uko habayeho gahunda yo gusaba abantu kuguma mu ngo kugira ngo bareke kuba bakwanduzanya coronavirus, bikaba byaratumye benshi akazi kari kabatunze badakomeza kugakora.
 
Inkuru ya kare: Abatuye umudugudu wa Rukurazo, Akagari ka Kibagabaga mu murenge wa Kimironko mu Karere ka Gasabo bavuga ko ubwo bajyaga gufata ibiribwa baherutse kwemererwa na Perezida  Kagame kugira ngo baticwa n’inzara kubera COVID-19 bahawe impungure n’ibishyimbo. Umuyobozi w’Umurenge avuga ko mu byo P Kagame yemereye abaturage nta mpungure zirimo…
Mu ijambo Perezida Paul Kagame yagejeje ku Banyarwanda ku wa Gatanu taliki 27, Werurwe, 2020 yabasabye kwihanganira ibihe bidasanzwe u Rwanda n’isi yose barimo kubera icyorezo cya COVID-19.
Yavuze ko Leta igiye guha ibiribwa abaturage batishoboye, bari basanzwe barya ari uko basohotse mu ngo bakajya gukora.
Ibi kandi byongeye kugarukwaho na Minisitiri w’ubutegetsi bw’igihugu Prof Anastase Shyaka wavuze ko abaturage batishoboye Leta izababa hafi kandi ko ibiribwa mu gihugu bihari, bityo ko ntawe ukwiye kwiheba ngo azicwa n’inzara.
Gahunda yo gutanga ibyo kurya mu batuye Umujyi wa Kigali yatangiye ku wa Gatandatu, taliki 28, Werurwe, 2020 itangira ahantu hatandukanye nko mu Karere ka Nyarugenge.
Kuri iki Cyumweru taliki 29, byakomereje mu turere twa Gasabo na Kicukiro.
Umuturage wo mu mudugudu wa Rukurazo, Akagari ka Kibagabaga muri Kimironko yabwiye Umuseke ko bahawe impungure n’ibishyimbo yita ko ari ibigugu (bitinda gushya).
Ati: “Twababajwe no kuba baduhaye impungure n’ibishyimbo by’ibigugu, mbese nka bimwe uzi byo mu cyaro uteka amasaha atanu cyangwa arenga. Wagira ngo bari kuduhima.”
Avuga ko kuri radio bumvise ko abandi bari guhabwa umuceri, amavuta, ibishyimbo, ifu n’ibindi.
Yongeyeho ko guha umuturage usanzwe akennye ibishyimbo by’ibigugu ngo abitekane n’impungure kandi amakara yarahenze ari ikibazo.
 
Gitifu w’Umurenge ati: “Mu byo Perezida Kagame yageneye abaturage nta mpungure zirimo!”
Umunyamabanga nshingwabikorwa w’Umurenge wa Kimironko, Jean Sauveur Kalisa avuga ko izo mpungure n’ibyo  bishyimbo bitari mu byo Perezida Kagame yageneye abaturage ahubwo ko ari ibyo abatuye umudugudu  bishatsemo kugira ngo bafashe abakennye aho batuye.
Kalisa avuga ko gutanga inkunga ya Leta bitaragera muri uriya mudugudu, ko batangiriye mu Bibare bakomereza Nyagatovu,.
Ati: “Biriya ni ibintu abatuye umudugudu bikoreye mu masibo yabo kugira ngo bafashe abakennye cyane muri bo. Erega n’ubundi mu byatanzwe na Leta nta mpungure zirimo.”
Avuga ko ubuyobozi bw’Umurenge bwirinze kwivanga mu kugena ibyo abagize umudugudu runaka bagenera abaturanyi babo bakennye kurusha abandi. Ngo banze gushyiraho igitutu ku bantu ngo bahe bagenzi babo ibi cyangwa biriya.
Jean Sauveur Kalisa avuga ko ubuyobozi bw’Umurenge bugiye kuvugana n’ubw’Umudugudu wa Rukurazo kugira ngo bububwire ko bwagombye kubanza gusobanurira abaturage ko inkunga bari guhabwa atari iya Leta ahubwo ari iy’abaturanyi babo.
Jean Pierre NIZEYIMANA UMUSEKE.RW
",https://umuseke.rw/gasabo-bahawe-impungure-na-bagenzi-babo-umwe-ati-kuziteka-bizatugora.html
"
         Gicumbi: Akurikiranyweho kwica Se wari umaze kumwishyurira ibyo yibye          
      ","*Umusore yemera ko yicishije Se ibuye,                                            *Abaturanyi bo bavuga ko ari umuhini yamukubise
Marcel Muvandimwe w’imyaka 24 y’amavuko avugwaho kwica Se witwa Leonidas Muhingabo w’imyaka 78. Abaturage bavuga ko yamukubise umuhini ariko we akavuga ko yamuteye ibuye riramwica. Byabereye mu mudugudu wa Rukereza, Akagari ka Murama, Umurenge wa Byumba mu karere ka Gicumbi kuri iki Cyumweru taliki 29, Werurwe, 2020 saa sita n’igice z’ijoro.
Abaturanyi babo bavuga ko bumvise umusaza arwana n’umuhungu we mu gicuku, bahamagara irondo rihageze risanga umusaza yakomeretse cyane mu mutwe, ajyanwa ku kigo nderabuzima cya Ruhenda agerayo yapfuye.
Ku wa Gatanu Taliki 27 Werurwe, 2020 uriya musore witwa Muvandimwe bivugwa ko yagiye kwiba mu isantire arafatwa.
Umubyeyi we yamwishyuriye ibyo yibye baramureka arataha.
Umunyamabanga Nshingwabikorwa w’Umurenge wa Byumba w’umusigire witwa Valens Nshimiyimana, yavuze ko uriya musore yabwiye ubuyobozi ko yakubise Se ibuye.
Ati: ”Ni byo urwo rupfu rwabayeho, mu kagari ka Murama, uwo musore ejobundi yari yibye mu gasantire, bamufashe Se ashaka kumwishyurira, nyuma imirwano yabereye mu rugo iwabo mu masaha y’ijoro, uwo musore yavuze ko ari ibuye yamukubise.”
Bamwe mu baturanyi babo, batangaje ko ukurikije uko igikomere cy’uriya musaza cyari kimeze ubwo bamujyanaga  ku kigo Nderabuzima cya Ruhenda, babonaga atari ibuye yakubiswe.
Ubwo  iyi nkuru yandikagwa umurambo wa nyakwigendera wari ukiri ku kigo nderabuzima cya Ruhenda.
Umusore ukurikiranyweho kiriya cyaha yashyikirijwe inzego z’umutekano.
EVENCE NGIRABATWARE UMUSEKE.RW/ GICUMBI
",https://umuseke.rw/gicumbi-akurikiranyweho-kwica-se-wari-umaze-kumwishyurira-ibyo-yibye.html
"
         Abantu 6 biyongereye kuri 54 barwaye Coronavirus mu Rwanda          
      ","Mu Rwanda hagaragaye abandi bantu batandatu banduye coronavirus bituma imibare igera ku bantu 60 barwaye Covid-19, iki cyorezo kimaze gufata abagera ku bihumbi 640 ku isi.
Itangazo rya Minisiteri y’Ubuzima rivuga amakuru mashya ku bantu banduye coronavirus mu Rwanda rigaragaza ko abantu bane mu babonetse uyu munsi banduriye i Dubai.
Umuntu umwe yanduriye muri America (USA). Undi umwe yandujwe n’abantu barwaye iyi ndwara bamusanze imbere mu gihugu.
Coronavirus ku Isi nk’uko bigaragara ku rubuga Worldometer abayanduye bageze ku 645,606 indwara ya Covid-19 imaze guhitana 29,971, abavuwe bagakira ni 139,552.
UMUSEKE.RW
",https://umuseke.rw/abantu-6-biyongereye-kuri-54-barwaye-coronavirus-mu-rwanda.html
"
         P.Kagame yashimye G20 yahaye umwanya Africa mu kurwanya Coronavirus          
      ","Perezida Paul Kagame witabiriye inama y’ibihugu 20 bikize ku Isi (G20) yabaye muri iki cyumweru mu buryo bw’Ikoranabuhanga igamije gushaka umuti w’icyorezo cya Coronavirus (COVID-19) yashimye iri huriro umwanya ryahaye ubuyobozi bwa Africa Yunze Ubumwe muri uru rugamba.
Perezida Kagame unayoboye Ihuriro ry’Abakuru b’Ibihugu rishinzwe icyerekezo cy’Iterambere ry’Umugabane wa Africa (AUDA-NEPAD) yitabiriye iriya nama ari i Kigali hifashishijwe uburyo bw’Ikoranabuhanga buzwi nka ‘Video Conference’.
Iyi nama yateranye igamije gushakira umuti icyorezo cya COVD-19 cyugarije Isi, yafashe imyanzuro irimo uvuga ko biriya bihugu bikomeye ku Isi byiyemeje gukora igishoboka cyose kugira ngo iki cyorezo gihagarare.
Perezida Kagame wayitabiriye, yashimye abayobozi ba G20 bahaye umwanya Ubuyobozi bwa Africa Yunze Ubumwe muri ruriya rugamba rwo gushaka umuti w’iki cyorezo.
Ati “Ndashima Perezida Emmanuel Macron na shanseriyeri Merkel n’abandi bayobozi ba G20 bifatanyije n’umuyobozi wa AU perezida Cyril Ramaphosa mu guha Africa umwanya wihariye muri mu nama yo gushaka umuti wa Coronavirus ya G20.”
Perezida Kagame kandi yashimye Ubwami bwa Saudi Arabia bwahaye umwanya ihuriro rya AUDA-NEPAD ayoboye.
Umukuru w’igihugu yanaboneyeho kwihanganisha ibihugu bigize ririya huriro rya G20 ryazahajwe bikomeye n’iki cyorezo dore ko ibihugu biri imbere mu kugira umubare w’abanduye n’abapfuye n’Ubushinwa na USA biri mu bikomeye muri G20.
Ati “Turi kubona kandi tunashima ingamba zafashwe mu bihugu binyuranye. Ibi biraduha icyizere ko Coronavirus iza kurandurwa mu gihe cya vuba.”
Perezida Kagame avuga kandi ko iki cyorezo kitigeze kigira ubukana nk’ubu mu myaka yatambutse, Umugabane wa Africa wahagurukiye hamwe ukaba uri gukorera hamwe mu kukirwanya.
Avuga ko ubufatanye n’ibindi bihugu ndetse n’ubushobozi bw’ibihugu bya Africa buzatanga umusaruro wo gushaka igisubizo cy’iki cyorezo mu gihe biri kubaka urwego rw’ubuvuzi rwabyo rukomeye. Yavuze kandi ko komisiyo ishinzwe ubukungu ya AU ivuga ko ibi bizasaba nibura Miliyari 100 USD.
Ati “Tugomba kurangiza iki cyorezo aho ari ho hose kuko giteye impungenge buri wese. Ni ngombwa ko dukorana na G20 mu bikorwa byayo binyuze mu miryango itandukanye nk’Ishami ry’Umuryango w’Abibumbye ryita ku buzima (WHO), Banki y’Isi, n’Ikigega IMF.”
Perezida Kagame avuga ko ashima Dr Tedros uyobora WHO wagaragaje urugero rwiza rw’imiyoborere mu bihe nk’ibi byo kurwanya COVID-19.
Avuga ko inzego z’abikorera zazamuye kandi ziteza imbere ikoronabuhanga rishobora kwifashishwa mu bihe bikomeye nk’ibi ndetse aboneraho gushima G20 ishyize imbere ubushakashatsi bwo gushaka umuti n’urukingo bya COVID-19.
Yavuze kandi ko Isi igomba gushyira ingamba zo gusaranganya imiti n’ibikoresho byifashishwa mu gusuzuma iki cyorezo bikagera ahantu hose hashoboka.
Ati “Mureke dushyire hamwe mu kurandura icyorezo cya COVID-19 kandi twubake inzego z’ubuzima zikomeye kugira ngo dufashe abaturage bacu gukomeza batekanye mu bihe biri imbere.”
UMUSEKE.RW
",https://umuseke.rw/p-kagame-yashimye-g20-yahaye-umwanya-africa-mu-kurwanya-coronavirus.html
"
         Muhanga: Umugabo yagwiriwe n’igikuta ahita apfa          
      ","Ntwari Jean de Dieu w’imyaka 34 y’amavuko yagwiriwe n’igikuta cy’amabuye ahubakwa Ruhurura mu Mujyi wa Muhanga, ahita apfa.
Umunyamabanga Nshingwabikorwa w’Umurenge wa Nyamabuye, Gakwerere Eraste yabwiye Umuseke ko amakuru y’impanuka yahitanye Ntwari bayamenye saa kumi n’ebyeri zishyira saa moya z’umugoroba.
Gakwerere avuga ko Ntwari, wari utuye mu Murenge wa Cyeza yaje gusura mukuru we utuye mu Mujyi wa Muhanga, amuzaniye ibiryo ageze mu rugo basangira agacupa barangije bajya gutirura amavide, nibwo bageze hafi y’aho imirimo yo kubaka ruhurura ikorerwa igikuta cy’amabuye kigwira Ntwari.
Gakwerere ati: “Umuvandimwe we wari inyuma ntacyo byamutwaye, uwari uje kumusura ni we wahise apfa.”
Avuga ko aho banyuraga hari hafunze kubera ikibazo cya ruhurura imaze gusatira inyubako z’abaturage. Umurambo wa Ntwari  Jean de Dieu uri mu buruhikiro i Kabgayi.
Nkomeje Jean Baptiste nyiri igikuta cyagwiriye Ntwari avuga ko mu minsi ishize bandikiye Ubuyobozi babubwira ko babangamiwe na Ruhurura.
Ati: “Kampani yahawe isoko ryo kubaka ruhurura yashatse gukemura ikibazo kimwe iteza ikindi, n’ubu nta mutekano dufite kuko inzu zacu zigiye kugwa.”
Umuyobozi w’Akarere ka Muhanga, Kayitare Jacqueline yabwiye Umuseke ko bagiye kwimura ingo zose zikikije ruhurura kuko muri ibi bihe by’imvura ubuzima bwabo bushobora kujya mu kaga.
Ati: “Inzu zabo ziranaganitse ni yo mpamvu twifuza kubimura vuba bishoboka.”
Ubwo twakoraga iyi nkuru, bamwe mu bakodesha inzu ziri hafi ya ruhurura bahise bimuka.
Iyo ruhurura imaze gusenya inzu imwe n’igikoni, Akarere kavuze ko kamaze kwishyura uwo muturage ruhurura yasenyeye agera kuri Miliyoni 19Frw.
MUHIZI ELISÉE
UMUSEKE.RW/Muhanga.
",https://umuseke.rw/muhanga-umugabo-yagwiriwe-nigikuta-ahita-apfa.html
"
         Ruhango: 11 barimo Umukozi  w’Akarere bafungiye kurenga ku mabwiriza y’Ubuyobozi          
      ","Mu ijoro ryakeye ryo kuri uyu wa Gatanu tariki ya 27 Werurwe 2020, Ubuyobozi bw’Akarere ka Ruhango, n’Inzego z’Umutekano baraye bafatiye abantu 11 muri Hoteli banywa inzoga birengagije amabwiriza yo kuguma mu rugo yatanzwe na Minisiteri y’ubuzima. Aba bafashwe barimo umukozi w’akarere.
Umuyobozi w’Akarere ka Ruhango, Habarurema Valens yabwiye Umuseke ko mu igenzura bakoze basanze umuyobozi w’iriya Hoteli n’abandi bantu 10 barimo kunywa inzoga bicaranye batitaye ku mabwiriza aherutse gutangwa yo kwirinda Coronavirus (COVID-19).
Habarurema avuga ko  mu bo bafashe harimo n’umukozi w’Akarere wagombaga kubera abandi urugero ariko akarenga kuri ariya mabwiriza yashyizweho kugira ngo arengere Abaturarwanda.
Ati “Abo bose uko ari cumi n’umwe bari mu maboko y’ubugenzacyaha i Nyamagana, nibasaba imbabazi bazacibwa amande barekurwe.” 
Uyu muyobozi avuga ko mu bukangurambaga bwo kwirinda Coronavirus  bamaze iminsi bakora, abatuye muri kariya karere benshi bamaze gusobanukirwa ingaruka z’iyi ndwara ndetse ko bari kubahiriza ingamba za Guverinoma.
Habarurema asaba abaturage  ko bakomeza kuguma mu ngo kugeza igihe iki cyorezo kizatsindwa.
Ubuyobozi bw’Akarere ka Ruhango buvuga ko no mu bice by’icyaro batangiye gukurikiza inama bagirwa n’Ubuyobozi ku rugero ruri hejuru, aba bafatiwe muri Hoteli banywa inzoga bakaba batanze urugero rutari rwiza ku baturage.
MUHIZI ELISÉE
UMUSEKE.RW/Ruhango
",https://umuseke.rw/ruhango-11-barimo-umukozi-wakarere-bafungiye-kurenga-ku-mabwiriza-yubuyobozi.html
"
         Gasabo: Imiryango 70 irimo ifite abana bafite ubumuga yahawe inkunga y’ibiribwa          
      ","Umuryango witwa Love with Actions wagobotse ababyeyi 40 wari usanzwe ufashwa kubaho no kwita kubana babo bafite ubumuga, ibikorwa byari bibabeshejeho bikaba byarahagaze kubera amabwiriza asaba abantu kuguma mu ngo birinda ikwirakwira rya coronavirus. Hanafashijwe indi miryango 30 ikennye, aba bafashijwe bavuga ko icyorezo kimaze igihe ubuzima bwaba bubi cyane.
Mukanzigiye Vestine, ni umwe mu babyeyi bafite umwana ufite ubumuga, yabohaga uduseke bikamufasha kubaho, abifashijwemo na Love with Actions, umuryango ukorera mu Murenge wa Bumbogo.
Umushinga warahagaze, imibereho ye ngo yari mike. Ngo hari ubwo banaburaraga kubera ko nta hantu bakura ikindi cyo kurya.
Ati “Ibitugoye ni ukubona imibereho, kubona icyo tugaburira abana.”
Kuboha agaseke byatumaga abasha kubona amafaranga yo guhaha bimwe mu biribwa, agatunga umuryango we w’abana batanu n’umugabo we, avuga ko icyorezo kimaze igihe cyateza ingaruka zikomeye ku buzima.
Ati “Coronavirus imaze amezi atandatu twaba twarapfuye.”
Nibarere Pacifique, wo mu Mudugudu wa Akasedogo, Akagari ka Nkozozo, Umurenge wa Bumbogo, avuga ko yari abayeho mu buryo bwo gushakisha abafite akazi bakamuha icyo akora, nyuma ubuyobozi bwasohoye amabwiriza yo kuguma mu ngo mu rwego rwo kwirinda coronavirus, na we bimugiraho ingaruka.
Uyu mubyeyi ufite umwana wavukanye ubumuga, aribana kubera ko se w’uwo mwana yabataye.
Gahunda yo kuguma mu ngo kuri we ngo yamugizeho ingaruka kubera ko umwana we ahora akenera ibikoresho by’isuku (pampers).
Gilbert Kubwimana ukuriye Love with Actions, avuga ko imiryango 40 bafashaga ifite abana bafite ubumuga, ngo nyuma yo kwaduka kwa coronavirus byatumye ubukoroikori buhagarara, ndetse n’ibikorwa by’ubuvuzi ku bana babo birahagarara.
Avuga ko uretse kuba bafashije ababyeyi bafite abana bamugaye bakoranaga, hari n’indi miryango 30 ikennye bahawe n’Ubuyobozi bw’Umurenge na yo yafashijwe. Avuga ko n’ubundi bazakomeza kubakorera ubuvugizi, kandi akizera ko nta muturage uzicwa n’inzara kubera ko na Leta y’u Rwanda yagaragaje ko hari ikizere cy’uko ibiribwa bihari.
Ati “Love with Actions idakoze kimwe inzego z’ibanze ziri gukora ibindi, amatorero ari gukora ibindi, imiryango itari iya Leta iri gukora ibindi, impande zose ziri kwegeranya ubushobozi kugira ngo hatagira Umunyarwanda n’umwe upfa biturutse ku ngamba z’uko abantu bagumye mu ngo zabo kubera coronavirus.”
Love with Actions ufasha abana bafite ubumuga bw’ingingo kubagorora, ugafasha n’imiryango yabo kubona ibiyitunga binyuze mu bukorikori. Kuri uyu wa gatandatu inkunga watanze y’ibikoresho by’isuku n’ibiribwa, ngo ifite agaciro ka miliyoni 1.2Frw.
Ku rwego rw’Igihugu hatangiye ibikorwa byo gufasha imiryango itishoboye
 
",https://umuseke.rw/gasabo-imiryango-70-irimo-ifite-abana-bafite-ubumuga-yahawe-inkunga-yibiribwa.html
"
         Covid-19: Gukoresha ikoranabuhanga bigaragaza ko akazi kadakorerwa mu biro gusa           
      ","Opinion:  Nubwo akazi kahagaze kuri bamwe mu buryo bwo kukajyaho buri munsi kubera icyorezo cya Coronavirus, ariko biragaragara ko gukora bikomeza. Abo byorohera cyane ni abakoresha ikoranabuhanga. Iri rishobora kuba ari igisubizo cy’akazi umuntu akora bitabaye ngombwa ko ahaguruka iwe kandi akagakora neza.
Ntibyari bihagije kugira kandagira ukarabe ku biro ukoreramo cyangwa se kugira alukolo yica udukoko ku kazi ngo ugaragare nk’ufite ubwirinzi ndakuka mu gukumira Covid-19. Kuko umukozi n’ubundi wazaga ku kazi yazaga yanyuze ahandi hantu hatandukanye. Ahenshi ni aho banyuraga mu modoka, mu nzira bagenda n’ahandi ariko basuhuzanya, bakorakora ahakozwe n’abandi, mbese ku buryo ibyago byo kwandura byari byinshi. Gukorera mu ngo ni yo yahise iba ingamba mu rwego rwo gufasha abantu kudakwirakwiza icyorezo. Ibi byoroheye n’ubundi abasanzwe bakoresha ikoranabuhanga. Nyamara ariko byahaye n’abatarikoresha undi mwanya wo kongera kureba niba koko ikoranabuhanga ridashobora koroshya ubuzima kurushaho kandi akazi kagakorwa neza.
 
Singombwa gutera iperu ku kazi buri munsi (hose)
Ese kubyukira ku kazi buri munsi biracyari ngombwa cyane igihe hari akazi kadasaba ko ugakora agomba kuba ari ku kazi buri gihe? Gusubiza iki kibazo bisaba kubanza kumenya ngo ese ibi bireba iyihe miterere y’akazi. Hari akazi gasaba umuntu byo koko guhora ari mu biro, kuko ibikoresho bisaba kugakora biba biri ku kazi cyangwa kubera ko ibanga ry’akazi impapuro zimwe na zimwe zitagomba kuba zajya mu rugo. Ariko kandi hari ubundi bwoko bw’imirimo budasaba ko abantu babyuka batera iperu ku kazi buri munsi. N’ikimenyimenyi muri iyi minsi hari ababyuka bakorera iwabo aho bahahinduye ibiro byo gukoreramo. Kandi abakoresha babo ndakeka ko ubu batabyibazaho.
Imiryango imwe n’imwe mpuzamahanga itagengwa na Leta ibi yarabitangiye aho abakozi baza ku kazi bagakora inama buri wese akavuga icyo azakora ubundi bagaha abantu iminsi itatu yo gukorera aho bashaka iwabo cyangwa ahandi bashaka ariko badategetswe kuza ku kazi. Ibi rero nyuma yo kuva mu gihe cyashyizweho na Leta cyo kuba abantu bagumye mu rugo (iminsi 14) abakoresha bagombye kubitekerezaho kurushaho. Ibi birinda abantu ibintu byinshi. Niba umukozi yagendaga inshuro eshanu (5) mu cyumweru ajya ku kazi, akaba yajyayo inshuro ebyiri (2) cyangwa izindi zagenwa n’urwego akorera, ibi bituma hari amafaranga abika, azigama yakoreshaga mu ngendo yaba atega cyangwa atwara imodoka ye.
Ufite imodoka ye we anafasha mu rugamba rwo guhangana n’ihindagurika ry’ikirere aho aparika ntiyangize ikirere. Ibi bishobora no gutuma abakoresha batarwana no gushaka za biro nini zibahenze kuko nyine umwanya wo kuhakorera ku bakozi bose utaba ari munini. Birashoboka guhuza za biro umwanya muto ugakorerwamo n’abantu benshi muri icyo gihe gito.
 
Ubucuruzi bukoresha ikoranabuhanga
Bimaze iki guhaguruka i Kigali ugiye kugura ibintu mu Bushinwa (China), ugatega indege ukishyura itike, ukarara amajoro wishyura amahoteli nyamara ariko bishoboka kwicara i Kigali kuri internet ugakora commande ukishyura ukoresheje ikarita ibintu bikakugeraho utishyize mu byago wahura na byo mu nzira, n’amafaranga y’andi akugendaho bikarangira ibyo ugiye kuzana n’ubundi bikugezeho nk’uko byari kukugeraho iyo ubikorera mu kazi kawe aho uri, unagakurikirana uhibereye.
Uyu munsi ni umwanya wo kongera kubitekerezaho abantu bakabona ko kubikora bituma baronka umwanya wabo, bagakurikirana ibikorwa byabo kandi ubuzima bugakomeza. Gusa ibi ntibikuyeho ko ku mpamvu runaka zizwi na nyirubwite ashobora kuba yakwigirayo. Ariko bibaye ngombwa ikoranabuhanga ryakwifashishwa bigafasha mu kuzigama umwanya, n’amafaranga.
Ese ni iki cyaba gitera abacuruzi cyangwa abajya guhaha kutabikora? Ni uko batabizi se? Icya mbere cyaba ari ubumenyi buke ku ikoranabuhanga no kutagirira icyizere ubu buryo bushya bw’ubucuruzi cyane ko bubamo n’ubujura bukoresheje ikoranabuhanga. Ibi rero ku bakiri bato kandi babyize babyumva ni umwanya wo kwishakira akazi aho bashobora kujya bakurikirana ibikorwa by’abo bantu bakaba babibakorera mpaka bigeze Kigali. Ni akazi  nk’akandi. Ibi ariko birasaba ko na Minisiteri ifite ikoranabuhanga mu nshingano zayo, ndetse n’urwego rw’abikorera bafatanya muri iki kintu, bagahugura abacuruzi, kugira ngo ikoranabuhanga ryoroshye ubuzima bwa bo.
 
Ikoranabuhanga mu ngo 
Ikoranabuhanga si ukugira telefoni ifite internet gusa,  gukoresha imbuga nkoranyambaga cyangwa ibijyanye no kwandikiranaho ku butumwa butandukanye. Muri iyi minsi abantu basabwe kuguma mu ngo, abenshi batangiye kubona ko televiziyo atari ikintu cyiza abana babo bakwigiraho. Ubu rero ni byiza ko abubaka batangira gutekereza ku byumba by’abana cyangwa ibindi byakoreshwa biga bakoresheje ikoranabuhanga cyangwa bikaba za biro zo gukoreramo (ku batarabikoze).
Bimaze iki kugira inzu y’ibyumba birindwi ariko mu gihe nk’iki abana bakabura aho bigira, ugasanga bararwanira muri salon ahaba hari ibishuko bya televiziyo n’ibindi. Ibigo by’amashuri by’inkwakuzi byo byatangiye no kwigisha abanyeshuri babo bakoresheje ikoranabuhanga muri ibi bihe. Bene ibi byumba bifasha abana kwiga nta kibazo. Nyiri urugo nyine asabwa kugurira abana imashini, kubaha internet n’ibindi byakenerwa. Ibi ni ibyatekerezwaho kuko ku bigaragara nyuma y’iki cyorezo hari byinshi bigomba guhinduka mu buryo abantu bari basanzwe bakora cyangwa babayeho.
Mu isi nk’iyi yihuta, ikoranabuhanga riri mu biyiyoboye. Ni ngombwa ko abantu bitegura rero ko mu minsi iri imbere mwalimu n’umunyeshuri bashobora kutazajya bahurira gusa mu ishuri ahubwo bazajya babana no mu ngo biciye mu ikoranabuhanga biyungura umunsi ku munsi (aho bitaratangira).
Gusa ibi birasaba n’ibigo by’amashuri kwitabira ikoranabuhanga ndetse n’ababyigishamo bakarikoresha. Bimaze iki kugira ikigo kitagira website, aho abantu bamenyera gahunda z’ikigo za buri munsi, ibikorwa biteganyijwe… Bene iyi website inafasha kuba yajyaho imikoro yo mu biruhuko bidasabye ko abana baza bikoreye ibifurumba by’impapuro.
Uzakoresha ikoranabuhanga mu bumenyi, mu mikorere ye mu mashuri, nta kabuza azabona ababyeyi benshi bazana abana be kuhiga. Ikoranabuhanga ni ryo zingiro ry’ubumenyi bw’ejo hazaza. Uzacikanwa azaba arera ba kera habayeho.
Nubwo isi iri mu bihe bya coronavirus aho abenshi basabwa kuguma mu rugo, ni byiza ko abenshi batangira gutekereza ku buryo ikoranabuhanga ryababera igisubizo ku bibazo ariko kandi n’iyo ibibazo byaba bidahari, ikoranabuhanga ribe ryakoreshwa mu buryo bwo koroshya imikorere isanzwe abantu bazigame amafaranga, bazigame umwanya ndetse n’igihe cyabo.
Niyonagize Fulgence  
",https://umuseke.rw/covid-19-gukoresha-ikoranabuhanga-bigaragaza-ko-akazi-kadakorerwa-mu-biro-gusa.html
"
         Twanyuze muri byinshi, dufatanyije intambara ya coronavirus tuzayitsinda -Kagame          
      ","Mu ijambo Perezida Paul Kagame yagejeje ku Banyarwanda ku bijyanye n’ibimaze gukorwa mu guhangana n’icyorezo cya coronavirus, yagarutse ku ruhare rwa buri wese mu guhangana n’iki cyorezo avuga ko mu bufatanye bw’abaturarwanda n’ubuyobozi nta kabuza u Rwanda ruzatsinda ‘intambara ya coronavirus’.
Perezida Kagame yabanje gushimira Abanyarwanda uko bitwaye mu byumweru bibiri bishize hagaragaye umurwayi wa mbere wa coronavirus, ngo buri wese hari icyo yakoze, ndetse ashima ubufatanye, ubwitange no kumvira amabwiriza abaturarwanda bakomeje kugaragaza.
Yashimye by’umwihariko abaganga bakomeje kugaragaza ubwitange mu gukumira ubwandu bushya bavura abagaragayeho uburwayi, bagatuma igihugu gikomeza gutekana.
Ati “Uyu munsi hamaze kugaragara abarwayi ba coronavirus 54 mu gihugu cyacu, uyu mubare uzakomeza kuzamuka kuko hakomeza gushakishwa abahuye n’abarwaye iyo ndwara kugira ngo bapimwe ndetse abagaragayeho uburwayi bavurwe. Ubu nibwo buryo bwiza bwo gufasha abashobora kuba baranduye mu rwego rwo kurinda imiryango yabo, ndetse na twe twese aho dutuye.”
Perezida Kagame yavuze ku ngamba zo guhagarika ingendo z’indege, kugabanya urujya n’uruza ku mipaka no guhagarika ingendo z’imbere mu gihugu, mu rwego rwo kugabanya ikwirakwira ry’icyorezo, ariko avuga ko iyi ndwara yandura vuba kandi mu buryo butarasobanuka, ari na yo mpamvu asaba Abanyarwanda kwirinda.
Yagize ati “Niyo mpamvu mpamagarira buri wese gukurikiza aya mabwiriza yashyizweho na Leta, tukihanganira ingorane zose byaba bitera kugira ngo dutsinde iki cyorezo burundu kugira ngo ke guhitana abantu benshi.”
Ibisabwa ni Kuguma mu rugo, gusiga intambwe ndende hagati y’umuntu n’abandi igihe umuntu asohotse mu rugo ndetse no mu rugo, gukaraba intoki neza kenshi, no kwitaba ubuyobozi igihe umuntu agaragaje ibimenyetso by’uburwayi.
 
Coronavirus yahungabanyije imibereho y’Abanyarwanda bose 
Perezida Kagame yagize ati “Tuzi neza ko ibi bihe bitoroshye, byahungabanyije imibereho y’Abanyarwanda benshi ndetse mu gihugu hose, turabasaba ko mwihangana, turatera intambwe nziza ntidukwiye gutezuka, Leta izakomeze gufasha Abanyarwanda muri ibi bihe bitoroshye. Ingamba zarafashwe n’izindi zizafatwa kugira ngo abikorera bubake uburyo bakomeza gukora muri ibi bihe, inzego zitandukanye zizategura uko abatishoboye bafashwa hasigaye kubyihutisha.” 
Perezida Paul Kagame yashimiye Umuryango Mpuzamhanga wita ku Buzima (OMS) uyobowe na Dr. Tedros Adhanom Ghebreyesus, ashimira abafatanyabikorwa barimo Jack Ma na fondasiyo ye, ku nkunga bahaye u Rwanda.
Ati “Abanyarwanda dushyize hamwe twivanye mu bibazo bitandukanye mu bihe bitandukanye, ubufatanye bwacu ndetse no kudatezuka birakenewe muri iyi ntambara turimo yo kurwanya iki cyorezo kandi tugomba kuyitsinda, nongeye kubasaba uruhare rwa buri wese mu bikorwa no mu myumvire, ingamba twafashe zatanze umusaruro mwiza, ibyemezo dufata uyu munsi ni byo bizatuma dushobora guhashya iki cyorezo vuba kugira ngo dusubire mu buzima busanzwe.”
Imibare ya Worldometer igaragaza ko Coronavirus imaze kwandura abagera ku 591,280, abapfuye bamaze kuba 26,979, ababashije gukira ni 132,520, iri mu bihugu 202 ku Isi.
UMUSEKE.RW
",https://umuseke.rw/twanyuze-muri-byinshi-dufatanyije-intambara-ya-coronavirus-tuzayitsinda-kagame.html
"
         Abantu 4 biyongereye kuri 50 bapimwemo coronavirus mu Rwanda          
      ","Kuri uyu wa gatanu tariki 27 Werurwe 2020, Minisiteri y’Ubuzima yatangaje ko abandi bantu bane bapimwemo Coronavirus, bituma umubare w’abarwaye Covid-19 bagera kuri 54 mu Rwanda.
Umuntu umwe mu bapimwemo coronavirus yaturutse i Dubai, undi muri Leta zunze Ubumwe za America, abandi bantu babiri ni abandujwe n’abazanye icyorezo bavuye hanze.
 

UMUSEKE.RW
",https://umuseke.rw/abantu-4-biyongereye-kuri-50-bapimwemo-coronavirus-mu-rwanda.html
"
         Rusizi: Abagabo 3 bari mu maboko ya RIB bakekwaho gukubita Umuyobozi na DASSO          
      ","Mu Mudugudu wa Gipfura mu Kagari ka Gaheka, abantu batatu batawe muri yombi bakekwaho gukubita Umukuru w’Umudugudu n’Umu-DASSO babasabaga kubahiriza amabwiriza yo kuguma mu ngo.
Umuvugizi wa RIB, Marie Michelle Umuhoza avuga ko bafungiye kuri Station ya Kamembe.
Yavuze ko ubutumwa Abanyarwanda bakwiye kumva ari uko kwigomeka ku byemezo by’ubuyobozi ari icyaha gihanwa n’Amategeko, kandi RIB ikaba itazabyihanganira.
Abafashwe ni uwitwa Niyonkuru, Mugaruza na Habyarimana. Bakurikiranyweho gukubita no gukomeretsa no kwigomeka ku byemezo by’Ubuyobozi.
Mayor wa Rusizi, Kayumba Ephrem yabwiye Umuseke ko bariya bayobozi bakubiswe ku wa kane tariki 26 Werurwe nimugoroba, ngo bariya babakubise ni insoresore zitagira akazi, zigometse ku mabwiriza yatanzwe n’Ibiro bya Minisitiri w’Intebe.
Yavuze ko bariya bayobozi bari mu bugenzuzi bwo kureba niba nta muntu uri hanze mu Mugi wa Rusizi kugira ngo bamugire inama yo gusubira mu rugo.
Mu Karere ka Rusizi kimwe n’ahandi mu gihugu amabwiriza ya Minisitiri w’Intebe asaba buri Muturarwanda kuguma iwe mu rugo igihe adafite urugendo rwihutirwa mu rwego rwo kwirinda ikwirakwira rya Coronavirus, amabwiriza aramara ibyumweru bibiri.
Rusizi ni Akarere gakora ku mupaka uhuza u Rwanda na D.R.Congo ndetse n’u Burundi.
Jean Paul NKUNDINEZA 
UMUSEKE.RW
",https://umuseke.rw/rusizi-abagabo-3-bari-mu-maboko-ya-rib-bakekwaho-gukubita-umuyobozi-na-dasso.html
"
         Abantu ni bo nyirabayazana w’ibyorezo bibugarije          
      ","Abahanga bo mu binyabuzima n’abaharanira kurengera ibidukikije bagera kuri 200 baherutse gutangaza ko indwara z’ibyorezo byikubye inshuro enye mu myaka 50 ishize. Inyinshi ziterwa n’uko abantu bafata inyamaswa bakazivana aho zaremewe gutura bakazorora, abandi bakazirya.
Ikindi abahanga bavuga ni uko ibikorwa bya muntu byo kwangiza ibidukikije byasenye ahantu kamere inyamaswa zabaga bituma zitangira gushaka aho zisuhukira bityo zigenda zirushaho guturana na we.
Uku guturana hagati y’inyamaswa nk’uducurama, udusamujyonjyo (pangolins) na muntu byatumye uyu ubuzima bwe bwugarizwa n’indwara z’ibyorezo yazaniwe na za virus ziba zisanzwe zibanira na ziriya nyamaswa mu mahoro.
Bariya bahanga bavuga ko ziriya ndwara zikunda kwibasira abatuye ibihugu biherereye mu gace k’isi kari hagati y’imirongo mbariro ya tropique na cancer, agace bita zone intertropicale.
Mu ibaruwa yabo basabye Sena ya USA gutora umushinga w’itegeko w’uko ibigo bikora ubushakashatsi ku binyabuzima n’abaharanira ubusugire bw’ibidukikije byahabwa 1% by’ingengo y’imari ya USA ni ukuvuga miliyari 20$ yo gukoresha mu gusana aho inyamaswa zaba zitekanye bityo ntizikomeze gusagarira abantu cyangwa zijye guturana na bo.
Umuhanga witwa Lee Hannah wo mu kigo kitwa Conservation International  avuga ko bizwi ko ibice bituriye iriya mirongo mbariro bibamo inyamaswa zigira virus kurusha ahandi.
Ngo ni ibice bishyuha bityo bikaba indiri y’inyamaswa nk’uducurama, injangwe, imibu, udusamujyonjyo n’izindi zizwiho kubana na virus zica abantu cyane.
Gucuruza izi nyamaswa, ukazivana aho zisanzwe ziba ukazizana mu bantu ni ubwiyahuzi.
Ikindi abahanga bavuga kiri mu bituma abantu bazahazwa na ziriya ndwara ni ugushyuha kw’ikirere no guhumana k’umwuka abantu bahumeka.
Umuhanga witwa Aaron Bernstein wo mu kigo cya Kaminuza ya Harvard cy’ubuzima no kwita ku bidukikije avuga ko ubushakashatsi bakoze muri 2003 bwaberetse ko abenshi mu bishwe n’icyorezo SARS/SRAS (Severe Acute Respiratory Syndrome) bari abafite umwuka muke kubera ko uwo bahumetse wari wanduye.
Iki cyorezo kibasiye abo muri Aziya.
Gushyuha cyane kw’ahantu hari hasanzwe ubundi hakonja mu rugero bivugwa ko ari byo byatije umurindi ukwaduka no gukwirakwira kw’imibu yakwije indwara bita Zika.
N’ubwo Zika itandura vuba nka coronavirus ariko uburyo yangiza ubwonko bw’abana batwiswe na byo biteye inkeke.
Umwana warwaye Zika akiri mu nda ya Nyina avukana umutwe muto cyane, urimo ubwonko budapima inusu.
Iyo uyu mwana adapfuye, akura afite ubwenge buke.
Abahanga bavuga ko uko umuntu agira umutwe munini ari na ko agira ubwenge bwinshi n’ubwo hari abo bitagenda gutyo!
Hari abahanga bari kwiga niba umuvuduko coronavirus ifite mu kwanduza abantu mu gihe cy’ubukonje ari nawo yagira mu gihe cy’ubushyuhe.
Hari abibwira ko mu gihe cy’ubushyuhe coronavirus itakwirakwira nk’uko ibigenza mu gihe cy’ubukonje, ariko abahanga babasaba kwirinda kuraguza umutwe!
Axios 
Jean Pierre NIZEYIMANA UMUSEKE.RW
",https://umuseke.rw/abantu-nibo-nyirabayazana-wibyorezo-bibugarije.html
"
         Abanyarwanda 342 babaga Uganda birukanyweyo bashinjwa kubanduza COVID-19          
      ","*Baje baturutse hirya no hino muri Uganda harimo na Kampala,
*Ntawakubiswe ariko bamwe bambuwe ibyabo,
*Bashinjwa n’abo muri Uganda kubanduza COVID-19,
*Bashyizwe mu kato kugira ngo bitabweho.
 Abanyarwanda 342  bakoreraga akazi k’ingeri nyinshi harimo n’ubucuruzi muri Uganda bari mu Rwanda nyuma y’uko ‘ngo birukanywe’ n’ingabo n’abaturage babashinja ko ari bo babazanyemo icyorezo cya coronavirus. Abakoreraga ahitwa Gahenerezo muri Kisoro muri Uganda bageze mu Rwanda ejo taliki 26, Werurwe, 2020.
Abageze mu Rwanda ejo bari 125 ubu bacumbikiwe mu kigo cy’amashuri cya Kagogo kiri mu murenge wa Kagogo muri Burera.
Bamwe muri bariya Banyarwanda bavuga ko bari basanzwe bacururiza muri Uganda, abandi bakorayo indi mirimo.
Agasanteri ka Gahenerezo kegereye cyane umupaka w’ibihugu byombi ndetse abahaturiye barisanzura bakagenderanira nk’abaturanyi.
Kugeza ubu Abanyarwanda 342 ni bo bamaze kugera mu Rwanda ariko ngo hari abandi bagikomeje kuza.
Abazanywe bose bashyizwe mu kato ahantu hatandukanye kugira ngo basuzumwe niba nta COVID-19  bafite nibayibasangana bitabweho.
Umwe muri bo wafatiwe Gahenerezo utashatse ko tumutangaza amazina avuga ko ejo (ku wa Kane taliki, 26 Werurwe, 2020) haje imodoka irimo abasirikare ba Uganda, babambura ibyo bacuruzaga birimo ibikoresho bitanga amashanyarazi akomoka ku mirasire y’izuba, bababwira ko bataha iwabo, ko ari bo bari kubazanira Coronavirus.
Yemeza ko n’abandi Banyarwanda bajyagayo basubizwaga inyuma shishitabona bababwira ko baje kubanduza COVID-19.
Undi mugore uri muri aba batashye ejo, avuga ko hari bamwe muri bo bakubiswe abandi bacibwa amande ubundi babashyira mu modoka babazana ku mupaka.
 
Guverineri Gatabazi ati: “ Vuba aha hari ingabo za UPDF zaje hafi y’umupaka wacu..”
Umuyobozi w’Intara y’Amajyaruguru, Hon. Jean Marie Vianney Gatabazi yabwiye Radio Rwanda ko hari ingabo za Uganda ziherutse kuza hafi y’umupaka wa Cyanika.
Izi ngabo ngo zari mu bikorwa byo gufasha mu kwirukana Abanyarwanda.
Gov Gatabazi avuga ko ubuyobozi bw’Intara ayoboye bwatangiye kwakira bariya Banyarwanda mu ntangiriro z’iki Cyumweru.
Ati: “Hari n’abandi bagiye kuza, twabakiriye guhera mu ntangiriro z’iki cyumweru bamwe binjiriye Burera, abandi binjira Gatuna…”
Avuga ko bose bagiye bashyirwa mu kato (isolation centers) kugira ngo niba hari bamwe muri bo banduye bitabweho.
Gov Gatabazi yemeza ko uko itsinda rije ariko barishyira hamwe kugira ngo rihabwe umuganga n’abaforomo batatu cyangwa benshi bitewe n’abarigize uko bangana.
Avuga ko bagiye bashyirwa mu kato ahantu hatandukanye harimo Cyanika, Kageyo, Karambo, hafi ya za Rwesero n’ahandi.
Ndetse ngo hari zimwe muri Hotel zitabajwe. Umuyobozi w’Intara y’Amajyaruguru avuga ko bamwe mu Banyarwanda bakiriye bavuga ko birukanywe bavuye Kampala na Nakivara.
Ikibazo benshi bafite ngo ni uko nta gikoresho cyo mu rugo bafite.
Jean Pierre NIZEYIMANA
UMUSEKE.RW
",https://umuseke.rw/abanyarwanda-342-babaga-uganda-birukanyweyo-bashinjwa-kubanduza-covid-19.html
"
         Police yataye muri yombi abagaragaye bakubita umuntu ‘bunyamaswa’ ni ab’i Rubavu          
      ","UPDATE: Umunyamabanga Nshingwabikorwa w’Umurenge wa Rugerero muri Rubavu aho biriya byabereye, Nkurunziza Faustin yabwiye Umuseke ko byabaye tariki 25 Werurwe 2020, ngo ‘iyo video itajya ahagaragara ntibyaru kuzamenyekana’.
Yavuze ko uriya mugabo ukubitwa yafatiwe mu rutoki rw’ ‘umukire’ uba i Rubavu mu Mugi abaturage baramuhamagara, na we atabara yitwaje abagabo b’inkorokoro, baramwadukira baramukubita.
Byabereye mu Murenge wa Rugerero, Akagari ka Rugerero, Umudugudu wa Kabarora.
Ati “Video ishobora kuba yarafashwe na ‘Boss’ uwo watanze amabwiriza yo kumuhana, ndetse akanabahagarikira.” Ati “Bamufashe saa munani (amanywa) tariki 25 Werurwe, aho guhamagara ubuyobozi bahamagara uwo Boss, atuye i Gisenyi arazamuka rero [abakire b’ubu bagendana n’ibi-geants], bahageze [bamubwira ko uriya wafashwe yananiranye, yajyanywe mu bigo by’inzererezi birananirana, bamujyana Iwawa biranga] nibwo bya bisore byamwadukiriye birakubita.”
Uyu ‘Boss’ na we ngo arashakishwa ‘uruhindu’.
Bamaze gukubita uriya mugabo, yagumye mu rutoki ahava mu rukerera ahagana saa kenda z’ijoro, “ntiyajya mu buyobozi kuko yari azi ko bamuzi ko yananiranye”.
Ati “Yaragiye yiryamira mu rugo, iyo video idakwirakwira ngo dufatanye gushakisha amakuru ntabwo byari kumenyekana.”
Umugabo wakubiswe yajyanywe kwa muganga i Gisenyi. Abamukubise hafashwe babiri muri bane bari bafashe amaguru n’amaboko, ndetse hafatwa umwe mu bashungeraga, batatu basigaye barimo abari bafashe amaboko n’uwakubitaga baracyashakishwa kimwe na Boss [ushobora kuba ari we wafashe video].
 
Inkuru ya kare: Police y’u Rwanda iratangaza ko yataye muri yombi abantu babiri muri bane bagaragaye bakubita umuntu mu mashusho yagiye asakazwa ku mbuga nkoranyambaga.
Amashusho y’abantu bane bari gukubita umugabo bivugwa ko ari umujura, ejo yiriwe asakazwa ku mbuga nkoranyambaga nka Twitter na Whatsapp.
Muri aya mashusho, umugabo umwe aba akubita uwo muntu akoresheje ikibando kinini, akubita nta mpuhwe mu gihe haba hari abandi bamufashe amaguru n’amaboko bamutendetse mu birere.
Aba bantu bakubita uriya mugabo bivugwa ko ari umujura, baba banavuga amagambo, humvikanamo abagira bati “Ntabwo yari yanyara” undi ati “nanyara ni bwo aba azumvise (Inkoni)“ undi na we ati “arajya n’Iwawa” naho abashungereye na bo bamwe bagakubita agatwenge.
Aya mashusho yaraye ashyizwe kuri Twitter n’Umunyamakuru Angelbert Mutabaruka aherekejwe n’ubutumwa buvunyisha ko Police ikwiye kugira icyo ikora kuri bariya bantu.
Mutabaruka yagize ati “Aba bari gukubita uyu muntu baravuga Ikinyarwanda bivuze ko ari mu Rwanda nkaba numva bakwiriye gushakishwa uruhindu bagahanwa.”
Ubu butumwa yabusangije inzego zishinzwe ubutabera mu Rwanda zirimo Police y’u Rwanda, RIB, Ubushinjacyaha Bukuru na Minisiteri y’Ubutabera.
Muri iki gitondo, Police y’u Rwanda yavuze ko yataye muri yombi bamwe mu bagabo bane bagaragaye bakubita uriya mugabo.
Yagize iti “Mwakoze gutanga amakuru. Turabamenyesha ko twataye muri yombi abantu 2 muri 4 bagaragaye muri aya mashusho bakubita Niyonzima Salomon”
Abatawe muri yombi ni Niyonzima Jean Baptiste w’imyaka 30 na Bitwayiki Jean Bosco w’imyaka 37 mu gihe uwitwa Bipfakubaho Francois na Nshimiye bakiri gushakishwa.
Uyu Niyonzima Salomon wakubiswe azizwa ngo ko ari umujura, ni uwo mu murenge wa Rugerero mu karere ka Rubavu, aya mafoto yacicikanye ejo hashize harimo n’amafoto yagaragazaga bamwicaje iruhande rw’ibitoki bivugwa ko yibye.
Aba bari gukubita uyu muntu baravuga ikinyarwanda bivuze ko ari mu Rwanda nkaba numva bakwiriye gushakishwa uruhindu bagahanwa @RIB_Rw @Rwandapolice @Rwanda_Justice @ProsecutionRw @TV1Rwanda @IngabireIm @KARANGWASewase pic.twitter.com/yyap53XnND
— Mutabaruka Angeli (@AngelMutabaruka) March 26, 2020

 
UMUSEKE.RW
",https://umuseke.rw/police-yataye-muri-yombi-abagaragaye-bakubita-umuntu-bunyamaswa-ni-abi-rubavu.html
"
         P.Kagame i Kigali kuri ‘Video Conference’ mu nama ya G20 yize kuri COVID-19          
      ","Perezida Paul Kagame i Kigali hifashishijwe uburyo bw’Ikoranabuhanga ry’iya kure buzwi nka Video Conferenze yakurikiranye inama y’ihuriro ry’Ibihugu 20 bikize ku Isi rizwi nka G20 yize ku cyorezo cya Coronavirus (COVID-19) cyugarije Isi.
Perezida Paul Kagame unayoboye Akanama k’abakuru b’ibihugu gashinzwe icyerekezo cy’Iterambere ry’Umuryango wa Afurika Yunze Ubumwe  (AUDA-NEPAD), yakurikiranye iyi nama yicaye mu biro bye muri Village Urugwiro.
Iyi nama yakurikiranywe n’abakuru b’ibi bihugu bikize ku Isi, yari iyobowe n’umwami wa Saudi Arabia, King Salman na we wari wicaye mu ngoro ye.
Atangiza iyi nama, King Salman yavuze ko iki cyorezo cyugarije Isi kinakeneye imbara z’Isi yose kugira ngo gihashywe bityo ko abakuru b’ibihugu bikomeye baterejweho umusanzu ukomeye muri uru rugamba.
Ati “Isi iduhanze amaso, mureke dushyire hamwe dukorane kugira ngo duhangane n’iki kibazo.”
Mu itangazo ry’imyanzuro yafatiwe muri iyi nama, harimo ko abakuru b’ibi bihugu biyemeje gukora igishoboka cyose kugira ngo bahashye iki cyorezo no kurinda ubuzima bw’abatuye Isi kandi nyuma yacyo bakazashakira umuti ingaruka kizasiga zirimo ihungabana ry’ubukungu n’ibibazo by’imirimo y’abatuye Isi.
Ku mbuga Nkoranyambaga z’aba bayobozi bakomeye ku Isi, hagiye hatambuka amafoto yabo bicaye mu biro byabo bakurikiranye iriya nama yabaye hifashishijwe iya kure.
Minisitiri w’Intebe wa Canada, Justin Trudeau uri mu kato nyuma y’uko umugore we asanzwemo ubwandu bwa COVID-19, yakurikiranye iyi nama ari iwe mu rugo.
Mu gihe abandi bakuru b’ibihugu bikomeye ku Isi, nka Donald Trump wa USA na  Xi Jinping w’Ubushinwa bo bakurikiranye iyi nama bari mu biro byabo.
UMUSEKE.RW
",https://umuseke.rw/p-kagame-i-kigali-kuri-video-conference-mu-nama-ya-g20-yize-kuri-covid-19.html
"
         Barambaza ngo abakora ibyaha mwabafunga? Ubwo se ntibarwara Corona… – CP. Kabera          
      "," Umuvugizi wa Police y’u Rwanda, CP. Jean Bosco KABERA mu kiganiro kihariye yagiranye n’Umuseke yasabye abaturarwanda kwirinda ibyaha muri iki gihe, by’umwihariko asaba abantu kubahiriza amabwiriza yo kuguma mu ngo. Yakebuye abibwira ko muri iyi minsi hari icyorezo cya Coronavirus uwakora icyaha atahagihanirwa, avuga ko bibeshya.
Umuvugizi wa Polisi y’u Rwanda Commissioner of Police  John Bosco Kabera avuga ko amabwiriza asaba abantu kuguma mu ngo iwabo ari bwo bwa mbere atanzwe, agasaba abantu badafite uruhushya rwo kugenda bitewe na serivise zihutirwa bagiye gutanga kubihagarika.
Hari ngo abashyira ibyapa byanditseho ‘Pass’ ku bunyabiziga bakagenda, ariko ngo abatahuwe na Polisi bagirwa inama bagasabwa gusubira mu ngo.  Ku rundi ruhande ariko abasaba kubireka kuko abazongera kubifatirwamo bazabihanirwa.
CP Kabera ati “Icyo twakwihutira cyane si ugufata, si uguhana, ahubwo ni ukwigisha. Hari abantu bagiye bafatwa babeshya barigishijwe basabwa gusubira mu ngo zabo. Burya iyo bagutahuye wabeshyaga ubwabyo ni isomo rikomeye.  Buriya uwafashwe na we aravuga ati ejo ninongera bizaba ari ikibazo.”
Yongeraho ko bitabuza ko ababigaragayemo bahanwa, ati “Mwumva abacibwa amande, ariko ntabwo dushaka ko bigera n’aho gufungwa. Abantu benshi bakunze kumbaza ngo ariko ubundi abantu bakora ibyaha muri iki gihe mwabafunga? Ubwo se ntibarwara Corona…Ntituzareka kubahiriza umutekano, ntituzareka gufata ibisambo, ntabwo tuzareka gufata inkozi z’ikibi, nuvuga ngo reka njye gukora icyaha kubera ko hari corona, ushobora no kuyandura, jye numva wabireka.”
CP Kabera yavuze ko hari abantu yumvise bavuga ko icyorezo cya coronavirus kireba abakire, avuga ko ababivuga biganjemo abatuye mu cyaro , ngo ubivuga wese arabeshya, anayobya abaturage kubera ko Virus itarobanura.
Ku wa 21/03/2020 Ibiro bya Minisitiri w’Intebe byasohoye itangazo ririmo amabwiriza mashya agamije kugabanya ikwirakwizwa ry’icyorezo cya coronavirus mu baturarwanda.
Ayo mabwiriza arimo ingamba zo gufunga imipaka mu gihe k’ibyumweru bibiri, gusaba abaturarwanda kuguma mu ngo zabo muri icyo gihe, gufunga amasoko n’amaduka uretse acuruza ibiribwa n’ibintu by’ibanze nkenerwa mu buzima.
Polisi y’u Rwanda isaba buri wese ubufatanye muri iki gihe, igasaba buri wese kubahiriza aya mabwiriza azafasha kurwanya no kurandura burundu Coronavirus.
Ku mugoroba wo ku wa kane tariki 26 Werurwe 2020, Minisiteri y’Ubuzima yatangaje ko hagaragaye abandi barwayi ikenda barimo batanu bavuye i Dubai, undi umwe yageze mu Rwanda avuye mu Buholandi, undi yavuye muri USA, abandi babiri bandujwe n’abavanye coronavirus hanze.
Muri rusange abarwaye coronavirus mu Rwanda ni 50, bose bari kwitabwaho mu kato, kandi Minisiteri y’Ubuzima ivuga ko bameze neza.
Amafoto@NKUNDINEZA 
Jean Paul NKUNDINEZA 
UMUSEKE.RW
",https://umuseke.rw/barambaza-ngo-abakora-ibyaha-mwabafunga-ubwo-se-ntibarwara-corona-cp-kabera.html
"
         USA izaha miliyoni $15 uzatuma ita muri yombi Perezida wa Venezuela          
      ","Ibiro bya Guverinoma ya USA bishinzwe ubutabera byasohoye itangazo rigenewe Isi yose ry’uko uzayifasha guta muri yombi Perezida wa Venezuela, Nicolas Maduro izamuhemba miliyoni $15. Imushinja gukingira ikibaba abacuruza ibiyobyabwenge mu gihugu ke no muri Colombia baturanye.
Perezida Maduro yari asanzwe afite ibibazo imbere mu gihugu ke bishingiye ku bihano mu by’ubukungu Venezuela yafatiwe na USA ndetse n’imidugararo ya Politiki.
Kuba USA yafashe kiriya kemezo hari abavuga ko byerekana ko politiki ya Donald Trump yo guhirika ubutegetsi bwa Maduro akoresheje abatavuga rumwe na we nta kintu yagezeho bityo akaba atangije indi turufu.
Ni ubwa mbere USA isohoye itangazo ryo guta muri yombi Umukuru w’igihugu ukiri ku butegetsi.
Umushinjacyaha Mukuru muri USA witwa William Barr yatangaje ko igihugu ke gikurikiranye Maduro ku byaha byo gukorana n’umutwe w’ibyihebe ndetse binacuruza ibiyobyabwenge muri Colombia witwa FARC, ukinjiza ibiyobyabwenge muri USA.
Ibyo biyobyabwenge Barr avuga ko byiganjemo cocaine.
Minisitiri w’ububanyi n’amahanga wa Venezuela, Jorge Arreaza avuga ko ibyo Trump ari gukora biri mu rwego rwo kwereka Abanyamerika ko agamije ikiza kuri bo kugira ngo bazamutore.
Yemeza ko ari iturufu ariko idafatika kuko bazi neza ko ababeshya.
Abasesengura politiki ya USA muri America y’Amajyepfo bavuga ko USA nta kindi ishaka uretse gukuraho Maduro igashyiraho undi muntu uzajya ayorohereza gucukura no gutwara petelori yabo.
Venezuela ni kimwe mu bihugu ku isi  bifite petelori nyinshi mu butaka bwayo kandi itaracukurwa cyane. Iki gihugu kiri kandi mu muryango w’ibihugu bitunganya bikanacuruza petelori ku isi witwa OPEC.
USA kandi imaze igihe yarashyizeho amafaranga ku muntu wese wayifasha guta muri yombi abandi bategetsi b’i Caracas (Umurwa mukuru wa Venezuela) barimo Minisitiri w’ingabo, Vladimir Padrino Lopez, uyobora ishyaka ry’Abasosiyalisiti riri ku butegetsi witwa Diosdado Cabello, Perezida w’Urukiko rw’ikirenga, Maikel Jose Moreno Perez, aba bose USA ikaba ibashinja ruswa no kunyereza umutungo wa Leta.
Uzatuma USA ifata Diosdado Cabello ngo izamuhemba miliyoni $10.
Nicolas Maduro yabaye Perezida wa Venezuela muri 2013 nyuma y’uko inshuti ye akaba n’ikitegererezo kuri we Hugo Chavez yari amaze gupfa muri 2013.
Chavez na we ntiyacanaga uwaka na USA. Nyuma y’amatora yo muri 2018, Maduro ni we watangajwe ko yayatsinze. Yari ahanganye na Juan Guaido.
USA n’ibindi bihugu byiganjemo iby’i Burayi bw’i Burengerazuba byemeje ko Juan Guaido ari we watsinze amatora akaba ari we ‘Perezida wa Venezuela wemewe.’
Ibi ariko ntibyashobotse kuko Nicolas Maduro yagumye ku butegetsi ashyigikiwe n’u Burusiya, u Bushinwa na Cuba.
The Reuters
Jean Pierre NIZEYIMANA
UMUSEKE.RW
",https://umuseke.rw/usa-izaha-miliyoni-15-uzatuma-ita-muri-yombi-perezida-wa-venezuela.html
"
         Muhanga: Inzu zo mu Mudugudu w’ikitegererezo wa Cyakabiri zirava          
      ","Imiryango 20 yatujwe mu Mudugudu wa Cyakabiri, Akagari ka Remera, mu Murenge wa Kiyumba mu Karere ka Muhanga, bavuga ko inzu batujwemo ziva. Ubuyobozi buvuga ko bwatangiye gukora ubuvugizi mu nzego zibukuriye.
Iyi Miryango 20 ituye mu Mudugudu wa Cyakabiri, igizwe n’Abanyarwanda birukanywe muri Tanzania, n’abandi batishoboye bavanywe mu duce dutandukanye two mu Karere ka Muhanga.
Babwiye itangazamakuru ko iyo imvura iguye nijoro banyagirwa kuko zose ziva, izindi umuyaga ukaba waratwaye ibisenge, ba nyirazo barasembera.
Abahagaze Emmanuel umwe mu batuye hariya avuga ko hashize imyaka ibiri ari mu busembere, amabati yari asakaye inzu ye yaragurutse, babimenyesheje Ubuyobozi bw’Umurenge ariko n’ubu inzu ye ntirasakarwa.
Yagize ati: “Inzu zose zirava, abubatse uyu Mudugudu ntabwo bigeze bazirika ibisenge, muri 2015 igihe twatuzwaga ibisenge byose byavuyeho babisubijeho ntibongera kubizirika.”
Kakuze Mariam avuga ko mu myaka ishize babanje kugira ikibazo k’inzara kuko batari bafite amasambu bahingamo, iki kibazo cyarakemutse Ubuyobozi bwabahaye aho guhinga.
Ati: “Inzu zose zarahomotse tumaze igihe tubivuga, nta gisubizo baduha kandi dufite ubushobozi buke nta hantu twavana amafaranga yo gusana.”
Umunyamabanga Nshingwabikorwa w’agateganyo w’Umurenge wa Kiyumba, Nteziyaremye Germain avuga ko bakoze raporo igaragaza ikibazo izo nzu zifite, bayohereza ku Karere.
Avuga ko icyorezo cya Coronavirus cyatumye igikorwa cyo kubasanira kidashyirwa mu bikorwa nk’uko babyifuzaga.
Yagize ati: “Twabanje gukemura ibibazo by’ibanze bari bakeneye tubaha amasambu, abandi tubashyira muri gahunda y’abaturage bahabwa inkunga y’ingoboka, ikigiye gukurikira ni ugusana izo nzu.”
Abaturage bavuga ko nta amashanyarazi n’amazi meza bagira kandi aho intsinga zinyura ni hafi y’aho batuye, amazi y’imvura barayanywa bakanayakoresha, mu bihe by’impeshyi bavoma mu kabande.
MUHIZI ELISEE
UMUSEKE.RW/Muhanga.
",https://umuseke.rw/muhanga-inzu-zo-mu-mudugudu-wikitegererezo-wa-cyakabiri-zirava.html
"
         Rwanda: Umubare w’abarwaye coronavirus ugeze kuri 50          
      ","*Amakuru mashya ku ndwara ya Covid-19 mu Rwanda.
Kuri uyu wa kane tariki 26 Werurwe, 2020, saa yine z’ijoro Minisiteri y’ubuzima yatangaje ko habonetse abarwayi ikenda bituma umubare ugera ku bantu 50 banduye Coronavirus mu Rwanda.
Batanu baje mu Rwanda bavuye i Dubai, abandi bavuye muri Leta zunze Ubumwe za America n’u Buholande, abandi bantu babiri bandujwe n’abari bazanye icyorezo bagikuye hanze.
Minisitiri w’Ubuzima, Dr Ngamije Daniel yabwiye RBA ko mu gihe cya vuba bashobora gusezerera bamwe mu bari bafashwe na Coronavirus batakigaragaza ibimenyetso bya Covid-19 bakiri mu kato i Kanyinya.
Imibare y’Ishami ry’Umuryango Mpuzamahanga wita ku buzima (OMS) igaragaza ko ku isi  abanduye Coronavirus ari 462,684, abagera ku 120,000 baravuwe barakira, abahitanywe n’indwara ya Covid-19 iterwa n’iriya virus bageze ku 20,834 naho icyorezo ubu kiri mu bihugu 200.
Kuri uyu wa kane Kenya iri mu karere u Rwanda rurimo yatangaje ko umurwayi wa COVID-19  wa mbere yahitanywe nayo, akaba ari umugabo w’Umunya-Kenya w’imyaka 66 yari asanzwe arwaye Diabete.
Yageze mu gihugu ke avuye muri Africa y’Epfo, aca muri Swaziland, ajyanwa mu bitaro bya Agha khan ari na ho yaguye.

UMUSEKE.RW
",https://umuseke.rw/rwanda-umubare-wabarwaye-coronavirus-ugeze-kuri-50.html
"
         Muhanga: Barikanga inzara nyuma y’icyorezo, ubuyobozi buti “Nitugitsinda inzara ntizatunanira”          
      ","Bamwe mu batuye mu Murenge wa Kiyumba mu Karere ka Muhanga baravuga ko ntaho bafite bavana amafaranga yo guhahisha kuko bahahaga ari uko bacuruje none bakaba batemerewe kubikora muri ibi bihe, bakavuga ko nyuma y’ibi bihe ubuzima buzaba bugoye, ubuyobozi bwo bukavuga ko igihangayikishije ari iki cyorezo.
Umubare munini w’abatuye mu Murenge wa Kiyumba, ugizwe n’abahinzi n’aborozi, bamwe mu baturage babwiye Umuseke ko amafaranga bavanaga mu bikorwa by’ubuhinzi bayashoraga mu bucuruzi bw’imyenda bavana mu Mujyi wa Muhanga.
Bakavuga ko ibitoki basaruraga babikoramo urwagwa bakarugurisha mu isoko rya Remera cyangwa mu tundi duce dutandukanye two mu Karere ka Muhanga, ubu bavuga ko basabwe gufunga ahacururizwa ibindi bitari ibiribwa kubera kwirinda COVID19.
Nizeyimana Jean Baptiste avuga ko  n’abacuruza ibiryo bashobora guhomba, kuko ababiguraga ari abacuruzaga urwagwa ubu bakaba barahagaze.
Avuga ko mbere y’uko icyorezo cya Coronavirus kiza, imodoka eshatu zajyaga kurangura ibiryo mu Mujyi wa Muhanga inshuro 3, ubu imodoka imwe yo mu bwoko bwa Fusso ari yo irangura ibiryo rimwe mu cyumweru.
Yagize ati “Ibiryo ni bike, ariko n’abafite ubushobozi bwo kubihaha ni mbarwa kubera ko aho bavanaga amafaranga hatakiriho benshi barikanga inzara.”
Umuyobozi wungirije Ushinzwe Iterambere ry’ubukungu mu Karere ka Muhanga, Kayiranga Innocent avuga ko ingamba zafashwe zigamije gukumira no kurinda abaturage Coronavirus ari zo zakomye mu nkokora imihahirane n’ingendo abaturage bakoraga bajya cyangwa bava mu bice bitandukanye by’Igihugu.
Ati “Ibijyanye n’imirimo y’ubuhinzi n’ubworozi birakomeza, gusa hubahirijwe amabwiriza yatanzwe, abacuruzaga urwagwa n’izindi nzoga bahagarare bashyire imbaraga mu bikorwa by’ubuhinzi.”
Kayiranga avuga ko abaturage nibashyira mu bikorwa amabwiriza bita ko ashobora kuzabasigira inzara, bagatsinda icyorezo n’inzara bazayitsinda ku bufatanye n’inzego za Leta.
Mber y’uko Coronavirus igera mu Rwanda, ku munsi w’isoko muri   iyi Centre ya Remera habaga hashyushye harimo abantu baza kugurisha no kurangura ibicuruzwa bitandukanye.
Ubwo twakoraga iyi Nkuru, twasanze abarema isoko ari bake gusa bubahirizaga metero imwe isabwa hagati y’umuturage n’undi ari nako ushaka kwinjira mu iduka no mu isoko yabanzaga gukaraba intoki.
MUHIZI ELISEE
UMUSEKE.RW/Muhanga
",https://umuseke.rw/muhanga-barikanga-inzara-nyuma-yicyorezo-ubuyobozi-buti-nitugitsinda-inzara-ntizatunanira.html
"
         Insengero zirafunze ariko hari abazirinda, amatara aracyacanwa,…-Rutayisire ku maturo muri iki gihe          
      ","Pasiteri Antoine Rutayisire uyobora Itorero rya Abangilikani Paruwasi ya Remera avuga ko atemeranya n’abanenze amatorero n’amadini ari kwaka amaturo n’icya cumi muri ibi bihe, akavuga ko nubwo insengero zifunze ariko hakiri ibikenerwa bisaba amafaranga nko kuzirinda, amatara yazo n’ibindi.
Yabivuze mu kiganiro kihariye yagiranye n’Umuseke avuga ko ashyigikiye kimwe cyagiye kigarukwaho ko amadini n’amatorero muri iki gihe akwiye gufasha abayoboke bayo basanzwe batunzwe no guca inshuro.
Avuga ko n’ubusanzwe mu itorero rye basanzwe bafite uburyo bwo gufasha abatishoboye kuko bagira amatsinda abitaho.
Ubwo insengero n’amadini byabuzwaga gukomeza amateraniro kubera icyorezo cya COVID-19, amwe mu matorero arimo na ADEPR rifite abayoboke benshi mu Rwanda yashyizeho uburyo bwo gutura burimo ubwo kwifashisha ikoranabuhanga rya Mobile Money ndetse na Banki.
Bamwe mu Banyarwanda barimo n’abasanzwe ari abayoboke muri aya madini banenze iyi myitwarire y’amatorero asaba abakristo gutura mu bihe nk’ibi abantu batava mu rugo, nka Hon Bamporiki Edouard wavuze ko ahubwo igihe nk’iki abashumba bari bakwiye gutunga intama.
Pasiteri Antoine Rutayisire aganira n’Umuseke, yavuze ko abanenze ariya madini hari ibyo birengagije kuko hari ibikorwa bisanzwe bikorwa n’amatorero bikenera amafaranga kandi ko bitigeze bihagarara.
Ati “Mwibuke ko nubwo insengero zafunzwe ariko amatara aracyacanwa, amazi aracyakoreshwa kandi dufite n’abazamu duhemba, nge nshyigikiye ko amaturo akomeza gutangwa n’icyacumi kigatangwa.”
Uyu mupasiteri usanzwe anatanga ibiganiro bigakundwa na benshi, avuga ko abanenze ariya matorero hari ikindi birengagije kuko bavugaga ko muri ibi bihe abantu badakora batabona icyo batura, we akavuga ko nubwo basabwe kuguma mu rugo ariko bakomeje gukora kandi ukwezi nigushira bakazahembwa nk’ibisanzwe.
 
Muri Omega Church bo ngo abatura baribwiriza ntibabyibutswa
Pasiteri Kaligirwa Liliose Tayi uyobora OMEGA Church we avuga ko batigeze basaba abayoboke babo gutura cyangwa gutanga icya cumi kuko ubusanzwe nta muntu utura kuko yabibwirijwe.
Uyu mupasiteri uterura ko abayoboke babo na bo bagomba gutura, byumvikana ko ashyigikiye ko abakristo bakomeza gutura kabone nubwo batajya gusenga.
Ati “Ntabwo icya cumi ari icy’umushumba ahubwo ni ishimwe umuntu aha Imana. Umuntu utura cyangwa agatanga icya cumi kuko babivuze uwo ashatse yanabyihorera.”
Pasiteri Liliose avuga ko ubwo mu Rwanda hatangira ibihe nk’ibi bidasanzwe, itorero OMEGA Church ryihutiye kureba abakene bari mu itorero ndetse n’abandi basanzwe ari ba nyakabyizi kugira ngo bafashwe.
 
Muri Islamu ho basabye abayoboke gufasha abo baturanye batishoboye
Mufti w’u Rwanda, HITIMANA Salim avuga ko bo nk’idini risanzwe ryita ku batishoboye baba abo mu idini cyangwa abo hanze yaryo ari na byo bashyize imbere mu bihe nk’ibi.
Ati “Twasabye abayoboke bacu gufasha abantu baturanye badafite ibyo kurya kugira ngo na bo babone ibyo kurya.”
Mufti HITIMANA avuga kandi ko idindi ryabo na ryo rizagira icyo rikora ku bayoboke baryo ndetse n’abandi badafite aho bakura muri iki gihe.
Ati “Ntituzafasha abasilamu gusa twe tuzafasha Abanyarwanda bose bababaye.”
Ubwo amadini n’amatorero yari atangiye gushyiraho uburyo bwafasha abayoboke bayo gukomeza gutura no gutanga icya cumi, Ikigo k’Igihugu k’Imiyoborere RGB cyayasabye kubihagarika ahubwo agashyiraho uburyo bwo kwegera abakristo muri ibi bihe.
Jean Paul NKUNDINEZA
UMUSEKE.RW   
",https://umuseke.rw/insengero-zirafunze-ariko-hari-abazirinda-amatara-aracyacanwa-rutayisire-ku-maturo-muri-iki-gihe.html
"
         PSF ivuga ko ibicuruzwa biri kwinjira nk’ibisanzwe ikizeza abaturarwanda ko bitazabura          
      ","Urugaga rw’Abikorera mu Rwanda ruravuga ko nubwo u Rwanda n’Isi muri rusange biri mu bihe bidasanzwe, ibicuruzwa biri kwinjira mu gihugu nk’ibisanzwe rukizeza abaturarwanda ko bitazabura.
Ubu imipaka y’u Rwanda yaba iyo ku butaka no ku kibuga cy’Indege irafunze ku bagenderera u Rwanda rumaze kuba nyabagendwa kubera korohereza abarugenderera.
Gusa ngo ku bicuruzwa byingajemo ibisanzwe bikenerwa nk’ibiribwa birimo umuceri, isukari si ko bimeze kuko byo byakomeje kwinjira mu gihugu nk’uko bisanzwe.
Inkuru dukesha Ikigo cy’Igihugu cy’Itangazamakuru RBA, ivuga ko imodoka nini zisanzwe zizana ibiribwa ziva muri Tanzania ziri kwinjira mu Rwanda n’ubundi zibizanye.
Mu minsi ishize ubwo hasohoka amabwiriza ko abantu batemerewe gukora ingendo zitari ngombwa ndetse hatangazwa n’ihagarikwa ry’ingendo z’abava cyangwa abagenderera u Rwanda, abaturage bagiye mu maduka bagura ibicuruzwa byinshi ngo bitazabura batahashye.
Ibi byakurikiwe n’amabwiriza ya Minisiteri y’Inganda n’Ubucuruzi yashyizeho ibipimo fatizo abaguzi batagomba kurenza kugira ngo bidashira mu maduka kandi hari abandi babikeneye.
Robert Bafakurera uyobora urugaga rw’abikorera mu Rwanda (PSF) yabwiye RBA ko nta mpungenge abantu bakwiye kugira ko ibicuruzwa basanzwe bakenera mu buzima bwa buri munsi bishobora kuzabura.
Ati “Nta gikuba cyacitse, ibintu biraza nk’uko bisanzwe biza kandi ari Leta y’u Rwanda na leta duturanye ziremera ko ibicuruzwa biza, ibicuruzwa ntabwo bizabura. Abantu rero ntibakomeze kurwanira ibintu bibwire ko bizabura biracyaza.”
By’umwihariko amara impungenge abacuruzi bazifite ko kubera ifungwa ry’imipaka rishobora kuzatuma batabona ibyo bacuruza.
Muri ibi bihe kandi hakomeje kumvikana bamwe mu bacuruzi bahanitse ibiciro bitwaje ibi bihe bidasanzwe u Rwanda rurimo rusangiye n’Isi yose.
Iri zamurwa ry’Ibiciro riri kugenda ricibwa intege n’amande ari kugenda acibwa abacuruzi barenga ku mabwiriza ya Guverinoma, kugeza ubu mu minsi icyenda (9) abazamuye ibiciro bamaze gucibwa amande ya Miliyoni 7,5 Frw.
Bapfakurera asaba aba bacuruzi kutitwikira ibi bibazo ngo bashake kubibyazamo inyungu yabo bwite.
Ati “Buri Munyarwanda ashyire mu gaciro arebe ibihe turimo ye gushakamo inyungu nyinshi kubera ibibazo dufite biri no ku isi hose ye kwibwira ko arimo gushaka inyungu ye gusa ahubwo agire gutekereza yuko ari ikibazo cyateye u Rwanda kandi dukwiye gufatanyiriza hamwe nk’abanyarwanda kugikemura.”
Abashoferi bari baturutse muri Tanzania bazanye ibicuruzwa mu Rwanda, babwiye RBA ko imodoka zizanye ibiribwa ari zo zihutirwa cyane ndetse zigapakurura zihita zisubirayo.
Bariya bashoferi bavuga ko baje nta nkomyi kuko mu muhanda harimo imodoka zipakiye imizigo gusa.
UMUSEKE.RW
",https://umuseke.rw/psf-ivuga-ko-ibicuruzwa-biri-kwinjira-nkibisanzwe-ikizeza-abaturarwanda-ko-bitazabura.html
"
         Karongi: Ni hamwe mu hagaragaye umurwayi wa Covid-19, abahatuye kuguma mu ngo barabyumva          
      ","Mu minsi ishize hari umunyamahanga wagaragayeho Covid-19 mu Mugi wa Karongi, yahise ajyanwa i Kigali mu kato, abaturage benshi iyi nkuru barayizi, kuri bo kubahiriza gahunda yo kuguma mu rugo barayumva nk’uko Umuyobozi w’Akarere, Mukarutesi Vestine yabitangarije Umuseke.
Mu gihugu hose hakomeje ubukangurambaga bwo gusaba abaturage kuguma mu ngo kugira ngo iki cyorezo gicike burundu nibura mu gihe k’ibyumweru bibiri, nyuma y’amabwiriza yasohowe n’Ibiro bya Minisitiri w’Intebe, ategeka gufunga imipaka, kubuza ingendo hagati y’Intara ndetse no gusaba abaturarwanda kuguma mu ngo.
Umunyamakuru w’Umuseke yageze hirya no hino areba uko amabwiriza ashyirwa mu bikorwa i Karongi, bamwe batubwiye ko kuguma mu ngo ari imwe mu nzira zo kurandura icyorezo, abandi kuguma mu ngo kuri bo ngo ni ikibazo.
Mu Kagali ka Kibirizi twasanze abagabo n’abagore bigenderaga uko bisanzwe, bakajya bacungana ku jisho n’inzego z’umutekano zahageraga bakagenda, zagenda bakagaruka.
Bamwe mu bo twaganiriye barimo Karwanyi Innocent yagize ati “Nibyo twabyumvise mu makuru, ariko se ndi umukarani nta kintu cyo kurya kiri mu rugo, ntabwo nagumayo umwana n’umugore bandeba mu maso ntacyo mbaha cyo gushyira ku ziko. 
Ibyiza nagiye wenda baragira ikizere ko ntahana ihaho uko bisanzwe.”
Undi mugore twasanze ku isoko rya Kibirizi ari gukora ikiraka cyo kugosora imyaka, yatubwiye ko nta yandi mahitamo afite.
Umuyobozi w’Akarere ka Karongi,  Mukarutesi Vestine yatubwiye ko biriwe mu bukangurambaga kandi ko ikibazo cyo kubura ibyo kurya ntawakibabwiye, ariko ko igihe cyaba gihari nk’ubuyobozi bagishakira umuti urambye aho kugira ngo abaturage bishore mu byago byo kwandura Covid-19 bananduze abandi.
Kugeza ubu muri Karongi nk’uko Mayor abyemeza, ngo habonetse Umudage wari uvuye iwabo agaragaje ibemenyetso ko arwaye ajyanwa i Kanyinya i Kigali.
 
Ibirayi i Rubengera byaragabanutse
Muri iyi minsi ikiribwa k’ibirayi ntikiri kuboneka cyane cyane mu Murenge wa Rubengera kubera ko byavaga mu Karere ka Rutsiro, ababigemura ngo barabizanye ubuyobozi barabirukana.
Kuva ubwo abagemuraga ibirayi barabihagaritse bituma ikilo kimwe kizamuka kigera kuri Frw 320.
Umuyobozi w’Akarere ka Karongi, Mukarutesi Vestine avuga ko nta we babuza kugemura ibirayi ngo icyo babuza ni ukubigurisha bakaguma kwicara mu isoko.
Ibintu bihuza abantu benshi birimo nk’utubari, ubukwe n’ibindi birori bisa n’ibyahagaze, ariko abaturage baracyagendagenda mu nzira nubwo atari benshi nk’uko bisanzwe, ndetse intera ya metero imwe nibura hagati y’umwe n’undi ntibayubahiriza, rimwe na rimwe ugasanga hari n’abari gusoma ku kagwa mu ntoki.
Sylvain NGOBOKA
UMUSEKE.RW
",https://umuseke.rw/karongi-ni-hamwe-mu-hagaragaye-umurwayi-wa-covid-19-abahatuye-kuguma-mu-ngo-barabyumva.html
"
         Mu minsi 9 abazamuye ibiciro bamaze gucibwa amande ya miliyoni 7,5Frw          
      ","Minisiteri y’Ubucuruzi n’Inganda iratangaza ko kuva tariki ya 17 Werurwe kugeza tariki ya 25 Werurwe 2020, ibigo by’ubucuruzi n’abacuruzi barenze ku mabwiriza bakazamura ibiciro bamaze gucibwa amande ya miliyoni 7,5 Frw.
Iyi Minisiteri yashyize hanze itangazo rigaragaza umubare w’ibigo by’ubucuruzi byarenze ku mabwiriza yo kuzatamura ibiciro byafashwe mu igenzura ryakozwe kuva tariki ya 20-25 Werurwe 2020.
Uru rutonde rugaragaza umubare w’abacuruzi bahanwe muri buri karere, rugaragaza ko akarere ka Muhanga ari ko kagaragayemo abacuruzi barenze kuri ariya mabwiriza yo ku wa 16 Werurwe 2020.
Muri aka karere gusa haciwe amande abacuruzi 46 mu gihe abafashwe muri iri genzura bose hamwe ari 109.
Muri Muhanga, abacuruzi bafatiwe muri ririya genzura baciwe amande ya 1 065 000Frw mu gihe akarere ka Musanze kaza ku mwanya wa kabiri hahanwe abacuruzi 17 baciwe amande ya 130 000Frw.
I Nyabugoro mu karere ka Nyarugenge hafashwe abacuruzi babiri baciwe amande ya 800 000Frw mu gihe i Nyamirambo na ho mu karere ka Nyarugenge hahanwe abacuruzi barindwi baciwe amande ya 440 000 Frw.
I Kabuga mu karere ka Gasabo ho hahanwe abacuruzi batandatu baciwe amande ya 450 000 Frw mu gihe i Nyarugende hari farumasi enye zaciwe amande ya 350 000Frw.
Ahagaragara ko haciwe amande ari hasi ni Kacyiru muri Gasabo hahanwe umucuruzi umwe acibwa amande ya 50 000Frw n’i Nyarugunga muri Kicukiro na ho hahanwe umucuruzi umwe waciwe amande ya 50 000 Frw.
Minisiteri y’Inganda n’Ubucuruzi ivuga ko kuva tariki ya 17 Werurwe ubwo hatangiraga iri genzura kugeza tariki ya 25 Werurwe imaze guca amande angana na 7 550 000 Frw.
Abacuruzi bahanwe biganjemo abo mu karere ka Muhanga na Musanze kuko hombi abahanwe bamaze gucibwa amande ya 1 195 000 Frw.
UMUSEKE.RW
",https://umuseke.rw/mu-minsi-9-abazamuye-ibiciro-bamaze-gucibwa-amande-ya-miliyoni-75frw.html
"
         COVID-19: Kuguma mu rugo wirinda kandi wiyungura          
      ","Iyi nkuru ni igikerezo cya Niyonagize Fulgence  
Muri ibi bihe isi muri rusange yugarijwe n’icyorezo cya koronavirus ubwoko bwayo bwiswe Covid 19, imwe mu ngamba zafashwe henshi ni ukuguma mu rugo. Ni ingamba imwe mu zibuza ikwirakwizwa mu buryo bw’ihererekanywa ry’iki cyorezo. Bamwe bagowe no kuguma mu ngo, baragira irungu kuko batabimenyereye. Nyamara birashoboka, ko waguma mu rugo ukahabyaza umusaruro. 
Umukozi usanzwe, ufite akazi ke ka buri munsi akora akoresheje imashini biramworoheye gukomeza  akazi ke mu rugo. Icyamugora cyane ni ugushyira abana ku muromgo kugira ngo batamusakuriza ntakore uko bigomba. Ariko igihe afite icyo gukora ntibyamunanira gushaka ahatuje iwe akaharinda abana.
Ashobora gufunga urugi akajya mu cyumba akabibarinda. Biba byiza iyo ababwiye ko ari gukora kandi ko adashaka ko bamusagararira. Nubwo ku bana bitabura ko bajya binyabya bakaza kumuvugisha utuntu duke ariko barabimenya cyane iyo ari bakuru. Iyo hari umuto byo uyu yakwitabwaho na bakuru be cyangwa se ushinzwe kumureba usanzwe uba mu rugo cyane ko ataba yumva ibyo ari byo.
Nyamara ariko hari abandi akazi kabo gasaba kubyuka bagenda. Bakajya gutanga serivisi zabo. Abenshi barimo ba Rwiyemezamirimo bikorera mu ngeri zitandukanye. Ibyo bakora akenshi biba biri aho bakorera cyane mu migi. Ubu ntibari kumwe na byo.
Barimo kwibaza ku bucuruzi bwabo, gahunda bari bafite zapfuye, imyenda barimo amabanki cyangwa baberewemo n’ibindi.
Kuguma mu rugo kuri bo bishobora kubabera kugira agahinda, kwitekerezaho cyane, kwicwa n’irungu, kwiheba ndetse no gusa n’abarakarira ingamba zashyizweho, nyamara zitarashyizweho zigamije kubabuza gukora ahubwo ari ugufasha kudashyira mu kaga amagara y’abenegehugu.
 
Birashoboka kurwanya irungu 
Baba abafite akazi babyuka bagakora ku mashini, uwabyukaga ajya mu bikorwa bye na we ashobora kwimura imiterere y’ibyo yakoraga.
Urugero, nubwo abenshi baba mu ngo zabo ariko hari igihe baba batazi ibiziberamo umunsi ku munsi. Ni umwanya mwiza wo kubikurikirana. Birashoboka kureba niba abana bakarabye cyangwa batakarabye. Ese bakaraba ryari? Birashoboka gufata amakayi y’imikoro bajyaga bakora ukongera ukayibasubirishamo. Bibaye na ngombwa nawe ubwawe ukaba wagendera kuri bene iyo mikoro ukabakoresha iyawe.
Ibi ushobora kubiha igihe runaka. Isaha imwe mu gitondo cyangwa isaha ebyiri, ariko bikaba ibihoraho. Hari abana ibigo byagiye biha imikoro, abo rwose bayisubirishwamo. Cyane ko n’ubundi abo bana bamenyereye kuyikora mu ijoro ababyeyi batashye. Ni byiza mukoranye no ku manywa.
Ariko kwigisha abana si ugukorana na bo imikoro gusa. Nk’umuntu mukuru ni na ngombwa ko afata umwanya agasobanurira abana be ibijyanye n’iki cyorezo kiriho. Bitabujije ko baganira no ku bindi.
Ukababwira impamvu zo gukaraba intoki, n’ibyiza byabyo. Ibi iyo abana babifashe bakebura bagenzi babo cyangwa abandi kuko abana bafata imigenzo myiza bahabwa n’abakuru. Urera umwana aba arera igihugu cy’ejo hazaza. Kubabwira iby’icyo cyerezo (bijyanye n’imyaka yabo), ibyiza byo gukaraba, kutajarajara bajya hirya no hino nk’uko inzego za Leta zibisaba bituma bamenya impamvu yabyo, bakazabikurana nk’umuco wo kwitaho mu bihe nk’ibi (cyane ko bishoboka ko haba hari n’ibindi bizaza mu bihe biri imbere igihe bazaba ari bakuru).
Gusa nyine bisaba kwigisha utanga urugero, ukagumana na bo bakabona ko muri kumwe, ntubigishe ibyo udakora. Ni byiza kubwira abari mu rugo cyane abana ibiriho bitari mu rwenya. Cyane ko bishobora kugira ingaruka ku buryo babagaho. Urugero babona batabonye umugati, inyama cyangwa badatemberejwe uko bari babimenyereye bakumva impamvu yabyo n’ingaruka byagize mu muryango.
Abafite imashini mu rugo hari amasomo menshi aba kuri internet atangwa ku buntu, ku buryo byaba umwanya nwiza wo kwiyungura ubumenyi. Gusa nyine ibi bisaba kuba ufite ubumenyi kuri internet. Ariko na wo ni umwanya mwiza umuntu yafata, akiga akiyungura kuri bene ayo masomo atangwa nta kiguzi cyane ko ayo ahora kuri internet adahagarara. Abasoma hari n’ibindi byinshi basoma bibungura.
Buriya kandi urugo rwawe ni urwawe. Ufashe umwanya ukongera ukareba ibikoresho byo mu rugo, ukongera ukareba uko isuku ikorwa, ukareba imfuruka z’inzu hasi no hejuru byatuma utanga isomo ry’uko yakorwa neza mu rugo. Gusa ibyo ntiwabikora buri munsi. Ariko mbere yo kubyuka ufungura televiziyo hari byinshi biri iwawe wakora.
Hari n’abifite bafite imodoka. Uko waba utunze kose uyu mwanya si uwo kwiyemera wicaye iwawe kandi ntawe wiyemeraho. Kuba wafata imodoka ukayikorera isuku, biguha umwanya wo kunanuriramo n’ingingo.
 
Gukora siporo ni “itegeko”
Ubu kujya muri siporo rusange ntibishoboka. Ariko gukora siporo mu gitondo cyangwa nimugoroba birashoboka. Wayikorera imbere ya salon, mu busitani niba ubufite ndetse no mu cyumba cyawe birashoboka. Ibi nabyise itegeko kuko kwicara bitera guhinamirana.  Kurya udafite akandi kazi wakoze byo bikaba byatera kugira ibiro byinshi kandi utabikeneye.
Aha rero niho  mvugira ko gukora siporo ari ingenzi. Mu minota 20, 30, cyangwa isaha se bitewe n’ubushobozi bwawe, ushobora kunanura imitsi wowe n’umuryango wawe nta kindi kiguzi. Iyo ukora siporo asanzwe ayikora biroroha kumenya ngo ndakora iyi n’iyi, ariko ushobora no kujya kuri youtube kuri internet wahabona ubwoko bw’imyitozo myinshi wakora. Warangiza ukitera utuzi ukaruhuka.
Hejuru y’ibyo ariko mu rugo ni no mu muryango. Nigeze gukomoza ku kiganiro n’abana ariko buriya ni n’ikiganiro n’umuryango. Abantu bakongera bagahura bakaganira ku by’urugo, imigenzo myiza, abasenga bagasenga, abahanana bagahanana.
Si ukureba filime gusa. Ni nagombwa ko abantu barebera hamwe amakuru agezweho kuri iki cyorezo. Ibi birinda ibihuha abantu baba bahura na byo ku mbuga nkoranyambanga, bakagira amakuru y’ukuri.
Ku bagabo cyane abifite, si umwanya wo kwiyahuza inzoga cyane iyo bazitunze iwabo. Kuko icyo gihe urugo ruba akabari kimutse. Abarurimo ugasanga ahubwo bahangayikishijwe n’ururimo wiyeguriye inzoga.  Akaba ikibazo.
Birashoboka kugira umwanya wo gusoma neza kuri ako gacupa wiguriye, mu masaha atabangamye no mu buryo butabangamiye abari iwawe. Icy’ingenzi ni uko ukuba mu rugo muri ibi bihe bitaba umutwaro. Ahubwo bikongera kuzamura indangaciro zongera kubumbatira umuryango n’abawurimo.
Gusa umuntu si umuryango we gusa. Ni inshuti ze, ni n’abo bavukana uyu rero ni n’umwanya mwiza wo guhumurizanya, uhamagara abavandimwe n’inshuti, ha handi mbese muvuga no ku bitari ibyo wakoraga ubuzima bugakomeza.
Mbese muri make, igihe nk’iki ni umwanya wo kwirinda kwigunga kuko bitera izindi ngaruka.
Cyane cyane ariko, kuguma mu rugo bibonwe mu buryo bwiza, nk’umugenzo mwiza utuma tutarahura Covid-19 tukayizana iwacu tukayikongeza. Nitubikora twese, bizaduha amahirwe yo guhagarika ikwirakwizwa ryayo, maze ubuzima buzongere bukomeze.
N.B: Ibi ni bimwe mu byadufasha, si byose kandi si ibisubizo ku buryo buri muntu abayeho. Icy’ingenzi ni uko buri wese iyi minsi afite uko ayibayemo ariko yagombye gukora ibishoboka byose akayibamo neza kugira ngo azayisohokemo atari indembe.
Niyonagize Fulgence
",https://umuseke.rw/covid-19-kuguma-mu-rugo-wirinda-kandi-wiyungura.html
"
         Nyamata irera, Umugi ubamo abanyonzi benshi ubu amagare yegetse mu ngo iwabo          
      ","Bamwe mu bakora akazi ko gutwara abagenzi ku magare bakorera mu mugi wa Nyamata bari kubahiriza amabwiriza mashya yashyizweho mu rwego rwo gukumira ko ubwandu bwa coronavirus bukomeza kwiyongera. Aho bari mu ngo ngo ubuzima bwabaye ihurizo kuko baryaga bavuye gukora.
Umugi wa Nyamata uri mu Karere ka Bugesera hazwi nk’ahari abakora akazi ko gutwara abagenzi ku magare cyane, ubu umugi urakeye nta gare riwurangwamo biturutse ku kuba harakajijwe ingamba zo gukumira ko coronavirus ikomeza gukwirakwira.
Ku wa kabiri ubwo twari muri uyu mugi, abakora akazi k’ubunyonzi batwara abagenzi ku igare bakoraga bakuyeho imisego ku buryo byagoraga kubatandukanya n’abandi baturage bagiye guhaha, gusa nyuma y’uko Leta itangiye kugenzura ishyirwa mu bikorwa ry’ingamba zashyizweho, Umugi wa Nyamata naho ingamba zarakajijwe  amabwiriza yubahirizwa ku bufatanye n’inzego z’umutekano.
Benshi mu bakora akazi ko gutwara abagenzi ku igare babaga mu Mugi bakodesha inzu bavuga ko ingamba zafashwe zo kuguma mu ngo ari uburyo bwiza bwo kwirinda, ariko ko bamwe bigiye kubabera ihurizo rikomeye mu buryo bw’imibereho.
Nsengiyumva agira ati “Uyu Mugi nawubagamo nkodesha inzu. Mfite umugore n’umwana umwe baryaga ari uko mvuye mu muhanda. Ubu ndi kubyuka nkicara mu rugo nashobewe, nibaza aho ifunguro ry’umunsi riri buve nkahabura.”
Akomeza agira ati “Ni byiza ko twirinda icyorezo nk’iki kiri kwandura vuba, ariko bigiye kuba ihurizo rikomeye kuri twe twaryaga ari uko tuvuye gupagasa.”
Mugenzi we ukiri ingaragu na we avuga ko ubu yafashe umwanzuro wo gusubira mu cyaro, kuko ngo abona kwirinda bigoye mu gihe ntaho ari bukure ifunguro.
Agira ati “Nahisemo gusubira mu cyaro. Duke nari narazigamye ngiye kudusangira n’ababyeyi aho kugira ngo ngume mu Mugi ntacyo mpakora.”
Abacuruza resitora muri uyu Mugi bahamya ko kuba abantu batemerewe gusohoka ngo bage mu mirimo y’ubushabitsi n’uyu wo gutwara abagenzi ku magare urimo, byabagizeho ingaruka ikomeye kuko bari bamwe mu bakiriya babo.
Kamana (si ryo zina rye) agira ati “Abakiriya bange ahanini wasangaga ari abanyonzi, abayede ndetse n’abandi bakora akazi ko guca inshuro. Ku munsi nakiraga abakiriya basaga 100, ariko ubu bagabanutse bagera ku 10. Na bo bari kuza urusorongo nkabarurira bakajya kubirira mu ngo zabo.”
Kuri ubu umubare w’abarwayi bamaze kugaragaza ibimenyetso by’iyi ndwara ya COVID-19 umaze kuzamuka, Minisiteri y’Ubuzima yatangaje ko abarwayi bageze kuri 41.
Dieudonne NSHIMIYIMANA
UMUSEKE.RW
",https://umuseke.rw/nyamata-irera-umugi-ubamo-abanyonzi-benshi-ubu-amagare-yegetse-mu-ngo-iwabo.html
"
         Undi muntu waje mu Rwanda avuye i Dubai yasanzwemo Coronavirus          
      ","Mu Rwanda abarwaye coronavirus bamaze kuba 41, kuri uyu wa gatatu tariki 25 Werurwe, Minisiteri y’Ubuzima yatangaje ko undi muntu umwe yiyongereye ku basanzwe barwaye iyi ndwara 40.
Uyu muntu yinjiye mu Rwanda avuye i Dubai ashyirwa mu kato akaba nyuma yaragaragaje ibimenyetso bya Covid-19.
Raporo ikorwa buri munsi n’Ishami ry’Umuryango w’Abibumbye ryita ku Buzima (OMS), igaragaza ko coronavirus abayanduye bageze 413,467 mu bihugu 197 ku Isi, imaze guhitana 18,433.

UMUSEKE.RW
",https://umuseke.rw/undi-muntu-waje-mu-rwanda-avuye-i-dubai-yasanzwemo-coronavirus.html
"
         Gicumbi: Bavuga ko aho kwicwa n’inzara wazira COVID-19          
      ","*Bakeneye kwegerwa byihariye , kuko baratekereza amafaranga kurusha ubuzima
 Kuri uyu wa 25/ Werurwe/ 2020  mu isoko rya kijyambere riri mu mujyi wa Byumba, hari urujya n’ uruza ku bazanye ibicuruzwa byabo mu isoko, ariko kubahiriza  amabwiriza yo kwirinda icyorezo cya Corona Virus  harimo guhana intera byibura ya metero imwe hagati y’umuntu n’undi  abarirema ntibumva impamvu zabyo.
Kuwa Gatatu no kuwa Gatandatu nibwo isoko rya kijyambere mu mujyi wa Byumba rirema. Riremwa n’abantu benshi.
Kubera ko muri iyi minsi inzego z’ubuzima n’iz’umutekano zisaba abantu kudahagarara begeranye, hari bamwe mu barema isoko rya Byumba batarumva impamvu zabyo.
Umwe mu barema iri soko witwa Anastase Ngendahimana twasanze mu muryango waryo azanye igitoki, yabwiye Umuseke ko kubwira abantu ngo buri wese ahane n’undi intera ya metero ari ukubagora kuko ngo ‘n’ubundi ikizica umuntu ntaho kijya.”
Ati: “Kwirirwa batubwira ngo duhagarare muri metero imwe birabuza bamwe gucuruza.  N’ubundi icyiza kwica ntaho kijya. Gusa twamenye ko abamaze kurwara bari mu kato, ndetse n’ imodoka zazanaga abanyakigali inaha bavugwaho kwandura icyo cyorezo, barazihagaritse, ubwo se tuzahurira he nacyo!?”.
Emerance Mukansanga wo mu murenge wa Bwisige wari uje gucuruza urusenda avuga ko COVID-19 bayumva kuri Radio.
Avuga ko iriya ndwara itaragera mu Karere atuyemo.
Ati: “ Yewe nitwumva byageze inaha natwe tuzagabanya ingendo tunubahirize amategeko ariko hagati aho ntitugiye kuzicwa n’inzara.”
Avuga ko aramutse yiriwe iwabo iyo za Bwisigye atabona ikimutunga we n’umuhungu.
Minisiteri y’ ubuzima isaba buri muturage gukurikiza amabwiriza agamije gukumira icyorezo cya Covid 19, mu rwego rwo kwirinda no kurinda abandi.
Mu nama itanga harimo gukaraba intoki, kutegerana muri metero imwe, ndetse no kudakora ingendo  za hato na hato.
Ubuyobozi bw’ Akarere  ka Gicumbi buherutse kugirana ikiganiro n’ Umuseke, butangaza ko bwiteguye gusuzuma abakorera mu  bigo bitandukanye, hagamijwe gukumira icyorezo cya Corona Virus, hagati y’abikorera , abanyamadini, ndetse n’ inzego za Leta.
EVENCE NGIRABATWARE   
UMUSEKE.RW/GICUMBI
",https://umuseke.rw/gicumbi-bavuga-ko-aho-kwicwa-ninzara-wazira-covid-19.html
"
         UK: Igikomangoma  Charles uzayobora Commonwealth arwaye COVID-19          
      ","Aya makuru yemejwe n’Ibiro bye bitwa Clarence House. Uyu mugabo w’imyaka 71 y’amavuko yasuzumwe bigaragara ko arwaye coronavirus. Igikomangoma Charles niwe wemejwe ko azaragwa ingoma y’Ubwongereza asimbuye Nyina Elisabeth II.
Umwami cyangwa umwamikazi w’u Bwongereza niwe uyobora n’Umuryango mpuzamahanga w’ibihugu bikoresha Icyongereza, Commonwealth.
Ibimenyetso bya mbere by’uko yaba afite iriya virus byatangiye kugaragara ku Cyumweru, asuzumwa ku wa Mbere ariko kuri uyu wa Gatatu  nibwo byemejwe ko arwaye COVID-19.
Ibiro by’igikomangoma cyarazwe ingoma y’Ubwami bw’u Bwongereza  bivuga ko muri iki gihe ameze neza, atarembye kandi ngo yishyize mu kato ari kumwe n’umugore we muri Scotland.
Umugore we ariko ngo nta kimenyetso kiramugaragaraho kugeza ubu.
Ibizamini byo kureba niba Prince Charles afite COVID-19 byafashwe n’Ikigo cy’u Bwongereza gishinzwe ubuzima, NHS, kibifatira ahitwa Aberdeenshire.
Taliki 10. Werurwe, 2020 igikomangoma Charles yari aherutse kwakira inama mpuzamahanga yabereye mu biro bye yigaga ku ngaruka ziterwa n’ibura ry’amazi make bitewe n’imihindagurikire y’ikirere.
Iminsi ibiri nyuma y’aho yakiriya abantu bari baturutse muri Australia mu muhango wo kwishimira ko Australia(igihugu gitegekwa n’ubwami bw’u Bwongereza) yahanganye kandi igatsinda inkongi zari zimaze iminsi  zarayibasiye.
Mu gitondo cyo kuri uwo munsi yari yahuye n’abandi banyacyuhahiro mu ngoro y’ibwami yitwa Buckingham Palace ariko akaba yarabasuhuje atabakozeho mu rwego rwo kwirinda COVID-19.
SkyNews
Jean Pierre NIZEYIMANA
UMUSEKE.RW
",https://umuseke.rw/uk-igikomangoma-charles-uzayobora-commonwealth-arwaye-covid-19.html
"
         Nyarugenge: Hari bamwe biganiriraga ‘babeshyana’ ko coronavirus idafata abato. Si byo!          
      ","Mu gihe Leta y’u Rwanda ikomeje kugenzura iyubahirizwa ry’amabwiriza yashyizweho mu rwego rwo guhangana n’ikwirakwira ry’icyorezo cya Coronavirus, abaturage basabwa byibuze gushyira metero imwe hagati yabo igihe bagenda cyangwa bahagaze ariko bamwe ntibabyitaho. Hari abo twasanze baganira ko ‘icyorezo kidafata abato’. Ibi si byo na bo kirabafata!
Mu Mujyi wa Kigali mu Karere ka Nyarugenge, ubwo Umunyamakuru w’Umuseke yarebaga uko amabwiriza ashyirwa mu bikorwa hari bamwe basa n’abatazi iyo biva n’iyo bigana.
Mu murenge wa Nyamirambo kuri 40 hari Abapolisi babaza buri wese uri mu muhanda aho agiye haba abanyamaguru ndetse n’abatwaye ibinyabiziga. Hari abo bangira gukomeza kubera impamvu zitumvikana batanze.
Mu mujyi rwagati ku nyubako ya SACCO Ejo Heza Nyarugenge hari abasore n’inkumi bagera kuri 70 wabonaga bambaye imyenda y’abashinzwe umutekano, iyi myenda yari yanditsweho IRONDO RY’UMWUGA bigaragara ko baje gushaka amafaranga kuko niyo yari imvugo baganiraga hafi ya bose.
Ntibubahiriza amabwiriza y’uko hagati y’umuntu n’undi byibuze hajyamo metero imwe mu rwego rwo kutanduza mugenzi we, wabonaga nta n’icyo bibabwiye kuko hari n’abari begeranye biganirira nko muri santimetero 30.
Cyakora mu gihe umunyamakuru yafataga amafoto haje umugabo tutamenye niba ari umuyobozi wabo ababwira ko bahana intera hagati yabo kuko umunyamakuru ari kubafotora, ntawamwitayeho bakomeje bariganirira ubona ntacyo bitayeho.
Umunyamakuru yakomeje urugendo rwerekeza ku isoko rya Nyarugenge ahamenyerewe ko harangurizwa ibyo kurya bitandukanye, hari abapakurura imodoka nini n’into (abakarani).
Hari abari mu kazi  n’abandi basa nkaho batari gukora wabonaga nta muyobozi ubarimo wababwira amabwiriza Leta yashyizeho kuko ntaho bari batandukaniye na bariya twasanze kuri SACCO.
Mu biganiro byabo hari abavugaga ko icyorezo cya coronavirus nta muntu ukiri muto wakirwara, ariko ayo makuru bafite si yo.
Minisiteri y’Ubuzima iheruka gutangaza mu mibare y’abarwaye coronavirus ko hari umusore w’imyaka 22 n’umwana w’amezi 10 bagaragaje ibimenyetso by’iyi ndwara.
Umunyaamakuru wo muri Zimbabwe witwa Zororo Makamba w’imyaka 30 yahitanywe na Coronavirus yamufashe ku wa Gatandatu w’icyumweru gishize, bamugejeje kwa muganga arapfa.
Ibimenyetso bya Coronavirus birimo kugira umuriro, ibicurane, umunaniro, inkorora no kubabara mu muhogo, guhumeka nabi bishobora kuzana umusonga, ibi byose bikaba byatera uwarwaye gupfa.
Guverinoma y’u Rwanda ikomeje gukangurira abaturage kwirinda icyorezo cya Coronavirus kuko kitarabonerwa urukingo, igasaba abaturage kuguma mu ngo zabo birinda ingendo zitari ngombwa, kugira isuku no guhana intera byibuze ya metero imwe aho bari barenze umwe, kwirinda kuramukanya bahoberana no guhana ibiganza kuko ibi ari byo byakurinda kwandura iki cyorezo cyandurira mu matembabuzi ya mugenzi wawe uhumetse, cyangwa wikoze mu myanya y’ubuhumekero.
Mu Rwanda hamaze kugaragara abarwaye Coronavirusi bagera kuri 40  kuva tariki 14 Werurwe 2020 ubwo hagaraye umurwayi wa mbere.
Ku isi abarwaye iki cyorezo bagera ku ibihumbi 380 mu bihugu 196, abagera ku bihumbi 100 bamaze gukira mu gihe ibihumbi 16 bapfuye.
Patrick Maisha/Umuseke.rw
",https://umuseke.rw/nyarugenge-hari-bamwe-biganiriraga-babeshyana-ko-coronavirus-idafata-abato-si-byo.html
"
         COVID-19 ije gusonga abo muri Libya          
      ","Kuri uyu wa Gatatu taliki 25, Werurwe, 2020 nibwo hemejwe ko umuntu wambere wanduye corona virus yagaragaye muri Libya. Abahanga bavuga ko Iki cyorezo kije kurushaho kuzambya ibintu muri iki gihugu giheruka amahoro kigitegekwa na Muamar Kadhaffi.
Bemeza ko kuba ari igihugu kimaze igihe mu ntambara byatumye abaganga bacyo bahunga abandi bahitanwa nayo bityo ko abarwayi ba coronavirus bazabura ababitaho.
Ubu kandi Libya itegekwa na guverinoma ebyiri:imwe ivuga ko yemewe n’Umuryango mpuzamahanga( yitwa Government of National Unity) n’indi itegekwa na Genel Khalifa Haftar .
Minisitiri w’ubuzima wa Guverinoma ivuga ko yemewe n’Umuryango mpuzamahanga Ehmed Ben Omar niwe watangaje ko hari umuntu wa mbere babonye urwaye iriya virus ariko ntiyatanga ibindi bisobanuro.
Umuyobozi w’ikigo kita ku buzima muri kiriya gihugu witwa Badreddine al-Najar avuga ko uwagaragayeho kiriya cyorezo yari aherutse kuva muri Saudi Arabia aca muri Tunisia mbere yo kugera muri Libya.
Buri ruhande muzihanganye rwari ruherutse gushyiraho zimwe mu ngamba zo gukumuria COVID-19 rutegeka ko abantu bagomba kuguma mu ngo zabo nijoro ndetse za restaurants na cafes zigafungwa.
Ibi ariko ntibyakuyeho ko intambara ikomeza kuri buri ruhande, kandi ikomeje guca ibintu mu Majyepfo y’Umurwa mukuru, Tripoli.
Hibazwa uko abagiraneza bazagera ku barwayi ba COVID-19 niramuka yibasiye benshi cyane cyane ko n’isuku muri kiriya gihugu ari nke kubera amazi make.
Kuva Gen Haftar yatangiza ibitero byo kwigarurira Tripoli mu mwaka ushize, ubu hamaze gupfa abantu barenga 1000 abandi 150 000 bavuye mu byabo.
Daily Mail
Jean Pierre NIZEYIMANA
UMUSEKE.RW
",https://umuseke.rw/covid-19-ije-gusonga-abo-muri-libya.html
"
         Rubavu: Umuyaga wasenye inzu 17 bene zo bacumbikiwe n’abaturanyi          
      ","Imvura nke ivanze n’umuyaga wa serwakira yasenye inzu 17 z’abaturage mu Murenge wa Bugeshimu Karere ka Rubavu.  Imiryango yasenyewe yacumbikiwe n’abaturanyi mu gihe ubuyobozi buvuga ko bazagobokwa vuba.
Ahagana saa munani n’igice ku wa kabiri tariki 24 Werurwe, 2020 mu karere ka Rubavu, muri Bugeshi, Akagari ka Buringo, mu Mudugudu wa Buringo imvura nke ivanze n’umuyaga wa serwakira yasenye inzu 17, yangiza ibisenge n’amabati arangirika.
Ubu abasenyewe bacumbikiwe n’abaturanyi mu gihe ubuyobozi bugishakisha uburyo bwo kubafasha, ikiza nta we cyahitanye.
Umuturanyi wa bariya wabibonye avuga ko umuyaga wa serwakira wateruye ibisenge ku bw’amahirwe ubijugunya hirya cyane, akavuga ko iyo uza kuba umuyaga usanzwe hatari kubura abo ibi bisenge bihitana.
Ati “Ntabwo byari byubatse nabi, byari biziritse ahubwo umuyaga uba ufite ingufu nyinshi kuko n’iyo ugeze ku giti urakirandura, inzu zo ziraguruka si ubwa mbere, iyo turi mu gihe k’imvura ni ko bigenda.”
Umunyamabanga Nshingwabikorwa w’Umurenge wa Bugeshi, Rwibasira Jean Bosco avuga ko iki kiza nta muturage cyahitanye uretse inzu zasenyutse cyane.
Yagize ati “Imvura yari nkeya ahubwo ni umuyaga wa serwakira wasenye inzu 17, nta kindi cyangiritse uretse ibisenge n’ibikoresho byo mu rugo, nta umuntu wahitanywe.”
Avuga ko hamaze iminsi hagwa imvura muri biriya bice.
Ikibazo ngo Umurenge wagishyikirije Akarere k’uburyo mu gihe gito abasenyewe bafashwa.
Mu Mirenge ya Bugeshi na Kabatwa byegereye ikirunga cya Karisimbi mu gihe cy’imvura imiyanga ikunda kubibasira ikangiza imyaka ndetse n’inzu.
Patrick Maisha
UMUSEKE.RW 
",https://umuseke.rw/rubavu-umuyaga-wasenye-inzu-17-bene-zo-bacumbikiwe-nabaturanyi.html
"
         Mu Rwanda habonetse abandi barwaye coronavirus 4, abarwaye bose ni 40          
      ","
UMUSEKE.RW
",https://umuseke.rw/mu-rwanda-habonetse-abandi-barwaye-coronavirus-4-abarwaye-bose-ni-40.html
"
         Nyabugogo: Ahazwi nko Kwa Mutangana ku wa mbere abantu bari urujya n’uruza          
      ","Umuseke wageze Nyabugogo aharangurirwa ibicuruzwa bitandukanye birimo ibiribwa cyane cyane, hari bamwe mu bo mu nzego z’umutekano, ariko abantu bari urujya n’uruza ndetse bigaragara ko nta buryo bufatika bwo kurinda abantu kuba bakwanduzanya coronavirus, abantu ntibigeze basiga umwanya uhagije hagati y’umwe n’undi, bari begeranye baganira bisanzwe.
Amabwiriza ya Minisitiri w’Intebe nubwo atabuza abacuruza ibiribwa gukomeza gukora, ariko abasaba kubikora mu buryo butakwirakwiza coronavirus.
Ku wa gatandatu tariki 21 Werurwe nibwo Ibiro bya Minisitiri w’Intebe byasohoye itangazo risaba abantu bose kuguma mu ngo zabo, ndetse rihagarika ingendo hagati y’Intara n’Umujyi wa Kigali.
Iryo tangazo ryahise ryubahirizwa, ariko hamwe na hamwe nka Nyabugogo ntabwo ingamba zashyizwe mu bikorwa nk’uko bisabwa n’itangazo.
Bamwe mu baturage babwiye Umuseke ko Leta nitagira icyo ikora Kwa Mutangana nta kabuza Coronavirus ishobora gukomeza gukwirakwira mu bantu.
Combe HITAYEZU yabwiye Umuseke ko yatunguwe n’abantu yasanze Kwa Mutangana mu gihe yari azi ko abantu bose bari mu ngo zabo.
Uwitwa Kabalisa Fideli na we yavuze ko usibye n’abantu benshi bari Kwa Mutangana, ngo yabonye abazunguzayi bakora nk’ibisanzwe.
Ati “Ako ni akazi ka Police nitabare, abantu bose basabwe kuguma mu ngo zabo kubera icyorezo cya Coronavirus.”
Mu Rwanda hamaze kwandura abagera kuri 36 bose bashyizwe mu kato, ndetse hashakishwa abantu bahuye na bo.
Ikibazo cy’abasohoka mu ngo bitandukanye n’amabwiriza ya Minisitiri w’Intebe, byagarutsweho n’Ubuyobozi bw’Umujyi wa Kigali, ndetse na Minisiteri y’Ubutegetsi bw’Igihugu kuri uyu wa kabiri tariki 24 Werurwe 2020 mu kiganiro bagiranye na Radio 10, bavuga ko abaturage bakwiye kumva ko ari urugamba igihugu kirimo, bakaguma mungo ibyumweru bibiri kugira ngo icyorezo kibe cyahashyijwe.
Polisi y’Igihugu yaburiye Abaturarwanda batubahiriza amabwiriza yatanzwe mu rwego rwo kugabanya ubwandu bushya bwa Coronavirus, ko batangira kubahana harimo kubafunga no kubaca amande.
Andi Mafoto:
     
 
Amabwiriza ya Minisitiri w’Intebe muri Gare Nyabugogo yarubahirijwe
  
AMAFOTO@NKUNDINEZA
Jean Paul NKUNDINEZA 
UMUSEKE.RW
",https://umuseke.rw/nyabugogo-ahazwi-nko-kwa-mutangana-ku-wa-mbere-abantu-bari-urujya-nuruza.html
"
         Uganda/COVID-19: Nyuma y’umurwayi umwe, habonetse abandi 8 bose b’Abanya-Uganda          
      ","Ubuyobozi bwa Uganda bwemeje ko hagaragaye abarwayi ba Coronavirus bashya umunani baje biyongera kuri undi umwe wari wabonetse ku munsi wari wabanjirije ejo hashize.
Minisiteri y’Ubuzima ya Uganda yatangaje ko aba barwayi bose bashya uko ari umunani ari abagande bagiye bakorera ingendo mu bihugu binyuranye byabanje kugaragaramo kiriya cyorezo.
Iyi Minisiteri ivuga ko abarwayi babiri bageze muri Uganda tariki ya 20 Werurwe 2020 bavuye i Dubai naho batandatu na bo bakaba baraje bava mu bihugu binyuranye bagiye bazanwa na sosiyete z’indege zinyuranye nka Emirates na Ethiopian.
Aba barwayi umunani baje biyongera kuri undi umwe wari wabonetse tariki ya 22 Werurwe bivuze ko ubu bahise baba ikenda (9).
U Rwanda rumaze kugira imibare myinshi kurusha ibindi bihugu bigize EAC, muri iki gihugu ubu hamaze kugaragara abarwayi 36 nyuma y’uko mu ijoro ryakeye habonetse umubare munini utarigeze uboneka mbere kuva iki cyorezo cyagera mu Rwanda.
Mu gihugu cya Kenya ho ubu hamaze kugaragara abarwayi 16 basanzwemo ubwandu bw’iki cyorezo cya Coronavirus (COVID-19).
Mu bihugu bihana imbibi n’u Rwanda, muri Repubulika Iharanira Demokarasi ya Congo na ho abarwayi bamaze kugera kuri 36 ndetse ho babiri bamaze guhitanwa n’iki cyorezo kimaze abarenga ibihumbi 14 ku Isi yose.
Ubunyamabanga Bukuru bw’Umuryango wa Africa y’Iburasirazuba bwatangaje ko bugiye guha buri gihugu kigize uyu muryango Laboratwari ngendanwa yo kwifashisha gupima iki cyorezo gihangayikishije Isi.
UMUSEKE.RW
",https://umuseke.rw/uganda-covid-19-nyuma-yumurwayi-umwe-habonetse-abandi-8-bose-babagande.html
"
         Lyangombe yari imana cyangwa umugabo usanzwe?…Yazaniye ineza Abanyarwanda          
      ","Inyandiko ya Dr MUNYANSANGA Olivier/Umwarimu muri PIASS
Muri iki gihe nubwo umubare munini w’Abanyarwanda ugizwe n’abakirisito, hari imico n’imigenzo n’imiziririzo y’abakurambere bacu igikomeza kugaragara. Imico n’imyizerere gakondo imwe n’imwe yigaragaza cyane hamwe na hamwe iyo umuryango wagize ibyago bikabije, iyo havutse umwana cyangwa iyo habaye ubukwe. Ntabwo bitangaje kuko umuco n’idini gakondo ntabwo bivangurwa cyangwa ngo bitandukanywe. Mu idini gakondo havugwamo cyane Lyangombe, ese yari imana cyangwa yari umugabo usanzwe?
Lyangombe ni umuhungu wa Babinga wa Nyundo na Nyiraryangombe, yavutse ari ikinege abyarwa na Nyirakajumba. Lyangombe yabyaye abana bane aribo Binego, Ruhanga, Nyabirungu, Mashira na Kagoro. Yakomokaga mu bwoko bw’Abanyoro mu muryango witwa Abakonjo ni yo mpamvu hakunze gukoreshwa ururimi rw’igikonjo n’ababandwa, abaragura n’abaterekerera.
Yagaragaye bwa mbere mu Rwanda ku ngoma y’Umwami Ruganzu II Ndoli  (1510-1543) mu ntangiriro z’ikinyenjana cya 16 nubwo hari abavuga ko ashobora kuba yarabayeho mbere ho gato bigaterwa nuko Umwami Mashira wa Nkuba ya Sabugabo w’i Nduga azwiho ko yabandwaga.
Kuza mu Rwanda ngo yahuriye n’umwami Ruganzu mu gace ka Bukamba hafi y’ikirunga cya Muhabura, Umwami Ruganzu amwemerera kuza mu Rwanda ngo atangire yamamaze idini rye nk’uko yabikoraga mu Buganda. Lyangombe afatwa nk’umwami w’imandwa n’uw’abazimu bose. Azwiho kuba ari we watangije umuhango wo kubandwa no guterekera no kwatuza mu Rwanda. Kwatuza byari umubatizo w’icyo gihe nk’umuhango w’iyinjiradini ry’Imandwa. Ni umwe mu mihango ikomeye kandi wari wubashwe cyane.
Lyangombe ni umuntu wabayeho nk’uko byemezwa na musenyeri Alexis Kagame, ntabwo ari igishitani cyarwanyaga Imana nk’uko bamwe babivuga.  Kandi ntabwo Abanyarwanda bamusengaga nk’uko benshi babizi, ahubwo yari umuhanuzi n’umuhuza w’Abanyarwanda n’Imana, bakamuterekera bamwibuka bakanaziririza igiti cy’umuko yaguyemo akimanitsweho n’ihembe ry’imbogo, ari cyo bakunze kwita umurinzi.
Mbere yo gupfa yasabye ko uzifuza gutabarwa wese azajye yiyambaza umuzimu we. Yashizemo umwuka amaze kuraga umuhungu we witwaga Binego kumusimbura akaba umwami mushya w’Imandwa. Ibi byabereye i Kibingo ahahoze ari komini Gishamvu. Hari n’abavuga ko byabereye ku musozi wa Nyabikenke.
Icyo abakoraga umuhango wo kubandwa babaga bagamije kwari ukwinginga, gusaba, kubanda kugira ngo imana ibahe gutunga, kubyara no kuramba bicishijwe ku mukurambere Lyangombe. Uwabandwaga wese yirindaga ingeso zose zamugaragazaho umugayo, agahora akomeye yemye, akirinda ibishuko ndetse agatinyuka gusaba ubufasha mu gihe afite intege nke cyangwa hari aho yumva adashoboye.
Umwimerere w’idini ry’imandwa watumye Abanyarwanda benshi baryinjiramo ni uko Lyangombe yagaragaye ko yari umunyabwenge kandi usabana cyane. Urupfu rwe rwababaje narwo ruri mu byatumye abantu benshi binjira muri iryo dini rya gakondo. Ikindi ni uko nta robanura cyangwa ivangura iryari ryo ryose ryabaga mu kubandwa haba irishingiye ku muryango, ku bwoko, ku gitsina cyangwa ku ruhu.
Lyangombe yemeraga ko ikiremwamuntu cyose gifite uburenganzira bwo kugira amahoro n’umunezero. Imibanire y’ababanzwe yarangwaga n’ikinyabupfura, kwizerana, koroherana no kwifata, kugira ibanga n’ubuntu. Ababaga barahuriye mu mandwa, umwe yarabyaye undi mu mandwa, bagiranaga umubano w’umubyeyi n’umwana, ndetse n’abana babo bikabageraho bakamera nk’abavandimwe. Ubuvandimwe bwo mu mandwa cyari ikintu gikomeye cyahuzaga Abanyarwanda.
Uwayoboraga umuhango wo kubandwa yashoboraga kuba umugabo cyangwa umugore. Iri dini rya gakondo ryahaga abayoboke baryo amahirwe angana yo kugira umunezero ku isi. Imyemerere n’imyifatire byabo byatumaga imibanire hagati y’abantu iba myiza ndetse ikanakomeza no mu gihe umuntu atakiri ku isi yaragiye kubana na Lyangombe.
Iyo wabandwaga wemeraga kumvira no kugirwa inama n’abapfumu, byatumaga ukira indwara watejwe n’abazimu, ukarindwa n’ibindi bitero by’abazimu byashoboraga kukuzaho utategujwe. Umuntu yiringiraga umusaruro mwinshi kandi mwiza, amatungo akororoka, kubyara neza, kugira umuryango munini, guhabwa isambu, gutona ku bakurambere no gutsinda abanzi bawe ari abariho cyangwa abatakiriho.
Kubandwa byakorwaga rimwe, ukaba winjiye mu idini. Guterekera byakorwaga buri gihe kuko kwari ukwiyambaza abakurambere ngo babavuganire ku mana ariko harimo no kubagusha neza kugira ngo batabateza ibibazo. Ikindi cyakorwaga kenshi ni ukuraguza no guhanuza. Abakurambere bacu bahaga agaciro ibyabaga byavuzwe n’abapfumu n’abahanuzi. Kujya kuraguza kwari ukujya kureba umupfumu ukamugezaho gahunda zose uteganya, na we akakurebera ko bizagenda neza. Ntabwo byari ubujiji nk’uko bamwe babitekereza kwari ukwiyitaho ngo bamenye uko bahagaze muri icyo gihe no mu gihe kizaza.  Kubandwa rero byatumaga umuntu agira ibyiringiro, akumva ko arinzwe ibyago n’indi mibabaro yo mu buzima.
Kubandwa byari nk’ishuri kuko byabohoraga abantu, bakajijuka, bikabamara ubwoba mu gihe bahuye n’ibibazo kuko bumvaga barinzwe cyane. Umuntu kandi yumvaga ko afite inshingano zo kwirinda no kurinda umuryango we, akubaha abakuru cyane akirinda guhemuka no guhabanya n’ijambo yavuze cyangwa yemeye. Uwahemukaga, uwatatiraga igihango cyangwa uwamenaga ibanga ntabwo byihanganirwaga, igihano cyabyo cyari urupfu rubi ugahora mu muriro w’amakoro ari ku kirunga cya Nyiragongo.
Lyangombe rero yarapfuye, ariko abantu benshi barimo abo yaraguriye, abaturanyi be, abo mu bwoko bwe, abari bamuzi bose mu bihugu by’ibiyaga bigari mu Banyamwezi, mu Busumbwa, mu Bujinja, mu Bushubi, mu Bugufi, mu Rwanda, mu Burundi no mu Bushi, ntabwo bigeze bemera ko yapfuye. Bakomeje kubwirana ko Lyangombe atapfuye, ahubwo afite ikindi gihugu yagiyemo. Bigira inama yo guhora bamusaba ibyo bakeneye, ibimunaniye akazajya abibasabira ku mana.
 
Abifuza kumenya andi makuru yinditswe bakwisomera:
1.Simon Bizimana et Jean Baptiste Nkulikiyinka, Le culte de Ryangombe au Rwanda, Musée royal de l’Afrique centrale, Tervuren (Belgique) 2018.
2.Byanafashe Déo et Schreiber Jean Philippe, Les Religions du Rwanda: Defis, convergences et competitions, Edition de l’UNR September 2009.
3,Luc De Heusch, Mythe et société féodale. Le culte du kubandwa dans le Rwanda traditionnel, in Archives de Sociologie des Religions, 1964.
4.Nsanzabera Jean de Dieu, Imizi y’u Rwanda, umutumba wa 1, 2013.
5.Bigirumwami Aloys, Imihango y’imigenzo n’iy’imiziririzo, Igitabo cya kabiri: Kuragura, guterekera, kubandwa, Nyabingi, 1968.
6.Kagame Alexis, L’historicité de Lyangombe, chef des Immandwa, 1979.
Dr MUNYANSANGA Olivier
",https://umuseke.rw/lyangombe-yari-imana-cyangwa-umugabo-usanzwe-yazaniye-ineza-abanyarwanda.html
"
         MU CYARO: Baririnda icyorezo ariko ngo gishobora gukurikirwa n’inzara itoroshye          
      ","Bamwe mu baturage bo mu karere ka Bugesera bavuga ko bafite ubwoba bw’amapfa ashobora kuzaterwa n’ingamba zashyizweho na Leta zo kurwanya icyorezo cya COVID-19 kuko ngo na duke bafite bari kuturya nabi kandi abacuruzi na bo bakaba bahanitse ibiciro by’ibiribwa.
Mu cyaro imirimo y’ubuhinzi irakomeje ariko na bwo abajya mu murima bagabanutse kuko basabwe kutegerana cyane ngo barashaka kubahiriza metero imwe isabwa.
Benshi mu bo twaganiriye bo mu kagari ka Kanazi mu murenge wa Nyamata basobanukiwe uburyo bwo kwirinda iki cyorezo, ariko bahuriza ku kuba ibiciro by’ibiribwa byaratumbagiye nyuma y’uko amakuru amenyekanye ko Coronavirus yageze mu Rwanda.
Hari n’abandi bari batunzwe n’imirimo yagiye ihagarikwa, bakavuga ko uru rusobe rw’ibibazo rwose rushobora kubyara amapfa mu minsi iri imbere.
Umwe muri bo agira ati “Ibiciro byazamutse abacuruzi bari kugurisha uko babyumva, ndi kujya guhaha amafaranga njyanye akambana iyanga. Ubuzima bwahagaze ku muturage, turi kurinda icyorezo ariko turi bwicwe n’inzara.”
Bavuga ko leta yakoze ibishoboka ikumira ba rusahurira mu nduru bitwikira ikibazo gihari bakuriza ibiciro, ariko ngo ntacyo byahinduye, bagasaba leta ko yarushaho gukaza ingamba harebwa uko ibiciro byagenwe bidahutazwa.
Umwe ati “Umucuruzi ari gushyiraho igiciro ashaka yitwaje ibi bihe turimo, umubare munini ugiye kwicwa n’inzara, nk’ubu umuceri waguraga 700  wamaze kugera ku 1000…”
Akomeza agira ati “Ni byo koko turi kwitwararika kugira ngo dukumire icyorezo ariko abazapfa bazize inzara ni bo benshi kuruta abazicwa nacyo (icyorezo cya coronavirus).”
Undi musaza ufite imyaka 100 avuga ko atewe inkeke n’uko na duke yari afite ashobora kuturya nabi bitewe n’uko abajura bagiye kwiyongera kubera imirimo myinshi yahagaze.
Agira ati “Hari abantu benshi baryaga ari uko bavuye guca inshuro, ntabwo warya umuntu ari kwicira isazi mu jisho,azaza agusahure na duke wari wifitiye kugira ngo na we abone amaramuko, ntacyo wakora ngo uhaze umuntu udafite akazi.”
Bamwe mu bacuruzi bafite amaduka muri kariya gace bavuga ko buriza ibiciro biturutse ku kuba nabo baba baranguye bahenzwe.
Umwe muri bo agira ati “Niba ugiye kurangura ugasanga ibiciro byiyongereye, birumvikana ko nawe ugomba guhita wongera ku giciro cyari gisanzwe, ntabwo wacuruza uhomba kandi wararanguye uhenzwe.”
Minisiteri y’Ubucuruzi n’Inganda (Minicom) yasabye abaguzi n’abacuruzi kubahiriza amabwiriza y’ibiciro n’ingano y’ibihahwa umuntu yemerewe guhaha, ariko abaturage bo bavuga ko nta ntambwe iraterwa ngo abacuruzi bareke guhanika ibiciro.
Mu bugenzuzi iyi Minisiteri iherutse gukora ireba uko amabwirizwa yatanzwe ku biciro ntarengwa yubahirizwa, abarenga 54 barafashwe barahanwa, ndetse bose hamwe baciwe Miliyoni 4,3Frw.
Dieudonne NSHIMIYIMANA
UMUSEKE.RW
",https://umuseke.rw/mu-cyaro-baririnda-icyorezo-ariko-ngo-gishobora-gukurikirwa-ninzara-itoroshye.html
"
         Urugendo muri Kigali n’amaguru’ kuva saa 14h-17h00 – AMAFOTO          
      ","Amabwiriza ya Minisitiri w’Intebe yatangiye kubahirizwa ku wa gatandatu tariki 21 Werurwe 2020, asaba Abaturarwanda kuguma mu ngo iwabo mu rwego rwo kwirinda gukwirakwiza coronavirus, imipaka irafunze ku binjira n’abasohoka uretse ku binyabiziga bitwaye ibicuruzwa, i Kigali kuva i Nyamirambo kugera mu Mujyi rwagati inzu nyinshi zirafunze, urujya n’uruza rw’abantu cyangwa umubyigano w’ibinyabiziga byarahagaze.
Umunyamakuru w’Umuseke yihaye uru rugendo agenda areba uko amabwiriza ya Minisiteri w’Intebe yubahirizwa.
I Nyamirambo ni hamwe mu hagendwa cyane, benshi bahakundira ubuzima bworoshye, muri iki gihe cya Coronavirus no kwirinda kuyikwirakwiza, benshi mu baturage bari mu ngo zabo, imihanda irakeye nta moto itamba, nta modoka icaruka.

Mu Mujyi wa Kigali rwagati, ahantu hamenyereweko kuba urujya n’uruza rw’abantu nta gikorwa na kimwe cyari gihari.
Kuva kuri BK kugera muri gare yo mu Mujyi nta nzu ifunguye, abantu nibake cyane.
    

Saa kumi n’imwe z’umugoroba, umwe mu bacuruza Me2U, twamusanze kwa Rubangura, avuga ko na bo batabona abakiliya ku buryo bashatse no kujya ku kazi babireka.
Ati “Byajya kugera iki gihe hari ayo maze gukorera, uyu munsi nabikiye abantu bake cyane. Ibintu bikomeje gutya byagorana, cyakora ibyumweru bibiri twabikurura.”
Mu Rwanda ubwandu bushya bwa Coronavirus nk’uko byatangajwe na Minisiteri y’Ubuzima, ku wa mbere tariki 23 Werurwe habonetse abantu 17, basanga abandi 19 bituma abanduye bagera kuri 36.
Ku isi coronavirus imaze kwandura abagera ku bihumbi 300 birenga, yahitanye abasaga ibihumbi 14.
Soma amabwiriza ya Minisitiri w’Intebe agamije kugabanya ikwirakwira rya Coronavirus

Jean Paul NKUNDINEZA
UMUSEKE.RW
",https://umuseke.rw/urugendo-muri-kigali-namaguru-kuva-saa-14h-17h00-amafoto.html
"
         Rwanda: Abanduye Coronavirus bageze kuri 36          
      ","Umubare w’abanduye Coronavirus mu Rwanda ugeze ku bantu 36, kuri uyu wa mbere honyine hagaragaye abanduye 17 basanga abandi 19 bapimwemo iriya ndwara mbere.
Benshi mu batangajwe kuri uyu wa mbere ni abavuye i Dubai bagera ku 9. Umuntu umwe gusa ni we wandujwe n’uwo bahuye wavuye wanduriye coronavirus hanze, abandi bose 16 binjiye mu gihugu baramaze kwandura Coronavirus.
Aba bantu bapimwe hagati ya tariki 17-20 Werurwe, 2020 bose bashyizwe mu kato hanashakishwa abo baba barahuye na bo.
Imibare mishya y’Ishami ry’Umuryango w’Abibumbye ryita ku Buzima (OMS) igaragaza ko ku Isi abanduye bagera ku 334,981 habariwemo n’abavuwe bagakira, abagera ku 14,652 bahitanywe na Coronavirus, ubu icyorezo kigeze mu bihugu 190.
Leta ya Uganda mu mibare yatangaje kuri uyu wa mbere, muri icyo gihugu habonetse ubwandu bushya bw’abantu 8 bituma abarwaye Covid-19 bagera ku bantu 9 mu minsi ibiri gusa.

UMUSEKE.RW
",https://umuseke.rw/rwanda-abanduye-coronavirus-bageze-kuri-36.html
"
         Rayon irasinya amasezerano na Airtel azayinjiriza miliyoni 240 FRW          
      ","Rayon Sports na Airtel-Tigo bagiye gusinya amasezerano y’ubufatanye mu myaka itanu, abakinnyi ba Rayon bakazajya bambara ikirango cya Airtel ku kaboko nayo ikazabaha miliyoni 48Frw buri mwaka mu gihe cy’imyaka itanu.
Umuyobozi wa Rayon Sports, Sadate Munyakazi yabwiye Radio 10 mu kiganiro cyayo cy’imikino ko amasezerano impande zombi zamaze kuyumvikanaho, akaba ari bushyirrwaho umukono kuri uyu w Mbere agatangira kubahirizwa.
Ati : “Urebye ni uko hajemo ikibazo cy’iki cyorezo twari kuba twayasinye tukanatumira itangazamakuru rikaza tukaryereka ibiyakubiyemo , ariko ntabwo byakunze.  Ndayasinyira mu biro nyoherereze abafatanyabikorwa nabo basinye ubwo turaza gutanga itangazo ry’uko byagenze nyuma.”
Tariki 01 Ukwakira 2019 iyi kipe yasinye amasezerano y’imikoranire mu gihe cy’umwaka umwe na sosiyete itwara abantu n’ibintu mu Rwanda “RITCO” .
Mu mezi atanu ashije Rayon Sports itangiye  ubu buryo imaze kubona abafanyabikorwa bagera kuri  batanu .
Airtel iraba ibaye umuterankunga wa kabiri wa Rayon Sports nyuma y’uruganda Skol  ariko ubu rutagikorana neza na Rayon Sports.
 Jean Paul MUGABE
UMUSEKE.RW
",https://umuseke.rw/rayon-irasinya-amasezerano-na-airtel-azayinjiriza-miliyoni-240-frw.html
"
         Iby’uko ashakishwa na Uganda ni ibihuha, ntabwo arwaye Coronavirus -Delphine twaganiriye          
      ","Ikiganiro na Delphine
Mu kiganiro Umunyarwandakazi wanditsweho n’ibinyamakuru bitandukanye, ndetse n’Umuseke wari watangaje inkuru y’uko ashakishwa n’inzego za Uganda, yabeshyuje aya makuru avuga ko yavuye Dubai muri Gashyantare, aza guhura n’umukozi wo mu rugo rw’inshuti ye, arwaye bakeka ko ari we wamwanduje, ariko we ubu ni muzima ari ‘mu kato i Gikondo’.
Twamubajije aho iriya nkuru yavuye, ati “Nange sinakubwira aho byaturutse, uko byagenze hari umuntu twahuye uwo munsi nari navuye Dubai, Umudamu w’inshuti arantuma mujyanira ibintu iwe.
Nyuma umukozi we yaje kurwara bakeka ko ari Coronavirus, nyuma Abayobozi barababaza ngo hari umuntu waje aha wavuye hanze….”
Delphine yavuye Dubai muri Gashyantare 2020, icyo gihe amaze gushyira uriya mukozi ibyo yari yatumwe n’inshuti ye, telefoni ye yavuye ku murongo, igihe wa mukozi bahuye yari arwaye, Ubuyobozi bwo mu Rwanda bushakisha nomero ya telefoni ya Delphine irabura.
Ati “Telefoni ntiyari iriho, bafata umwirondoro w’indangamuntu, bajya iwacu aho mvuka, babaza niba mpari.  Umubyeyi yahakanye ko mpari (aho mvuka), ubwo baragenda bakomeza kunshakisha.”
Hashize umunsi umwe ibinyamakuru byitangiye kwandika inkuru ngo yarabuze. Chimp Report cyo muri Uganda cyanditse ko “hari Umunyarwandakazi woherejwe kwanduza coronavirus muri Uganda”, akaba ashakishwa n’inzego za Uganda, ariko iyi nkuru ntiyari yo.
Delphine ati “Jye ntabwo nari nabuze banshakiye aho ntari ndi. Banshakiye aho mvuka ariko nari aho ntuye.”
Nyuma ngo abo mu rugo iwabo (ababyeyi be) baramuhamagaye bamubwira ko hari abaje kumushakisha ‘ngo yaba arwaye coronavirus”.
Yabwiye Umuseke ko yari yamenye mbere amakuru y’uko uriya mukozi wo mu rugo arwaye, ariko akavuga ko atazi impamvu kuko we yabonanye na we mbere (muri Gashyantare 2020) kandi nta kibazo afite.
Ku wa gatanu w’icyumweru gishize, (tariki 20 Werurwe 2020) Delphine yasabwe n’ubuyobozi bw’aho atuye kujya kwa Muganga i Gikondo ngo bamusuzume bamenye niba ari muzima, icyo gihe yafashwe ibizamini arataha.
Ejo hashize ku cyumweru tariki 22 Werurwe, yongeye gusabwa n’ubuyobozi gusubira kwa Muganga aho yasuzumiwe agategereza ibisubizo ari “mu kato”.
 
Ibyo kujya Uganda
Uyu mukobwa avuga ko kera yigeze kujya Uganda amarayo iminsi, akaba akeka ko umubyeyi we yaba yaravuze ko yabaye Uganda ubwo yabazwaga, ariko we ngo ntabwo aherukayo.
UMUSEKE.RW
",https://umuseke.rw/ibyuko-ashakishwa-na-uganda-ni-ibihuha-ntabwo-arwaye-coronavirus-delphine-twaganiriye.html
"
         Muhanga-Shyogwe:  Bavuga ko kutagira amazi ahagije byatiza umurindi COVID-19          
      ","Abatuye ahitwa Mu cya kabiri, i Murambi n’iMunyinya mu Kagari ka Ruli, mu Murenge wa Shyogwe bavuga ko bafite ikibazo cy’amazi  make, bakavuga ko kuba amazi ari make byatiza umurindi kwandura icyorezo cya coronavirus.
Kubera ko batuye mu cyaro kandi bakaba babona amazi nyuma y’iminsi ibiri basaba Ikigo cy’igihugu gishinzwe isuku n’isukura kubaha amazi ya buri munsi.
Umwe mu batuye kariya gace witwa Mushimiyimana Béatha avuga ko hari ubwo WASAC  yohereza amazi nijoro baryamye, bugaca ntayo ahari.
Ati: “Muri ibi bice amazi tuyabona rimwe na rimwe, kandi ubu bisaba ko tugira isuku idasanzwe kuko twugarijwe na coronavirus haba inaha mu Rwanda ndetse n’ahandi ku isi.”
Umuyobozi mu ishami rya WASAC rushinzwe isuku n’isukura mu Karere ka Muhanga, Kamonyi na Ngororero Sematabaro Joseph avuga ko hari umuyoboro mugari w’amazi batangiye kubaka mu Mujyi wa Muhanga, akizeza abatuye ibi bice ko  nibawurangiza  ikibazo cy’amazi make kizaba cyarangiye.
Ati: “Hari ibigega by’amazi turimo kubaka mu mujyi kuko twari dusanganywe ikigega kimwe cy’i Fatima mu Murenge wa Nyamabuye.”
Sematabaro avuga ko umuyoboro w’amazi bari basanganywe wahaga amazi abaturage bake mu myaka ishize.
Kubera ko ubu abaturage biyongereye ku buso bungana uko bwahoze, byatumye metero kibe z’amazi babona ziba nke.
Avuga ko batangiye gukemura kiriya kibazo bahereye mu mudugudu wa Gasharu mu Murenge wa Nyamabuye,  ubu bakaba bageze mu murenge wa Shyogwe.
Umunyamabanga Nshingwabikorwa w’Umurenge wa Shyogwe Mukamutari Valérie avuga ko uyu Murenge urimo guturwa cyane kuko utuwe n’abaturage 38 000 kandi bose bakeneye ibikorwa remezo birimo n’amazi meza.
Ati: “WASAC yatwijeje ko  mu minsi mike ikibazo cy’amazi make  mu Murenge wacu kizaba cyakemutse, ubu turategereje.”
Ubuyobozi bw’Umurenge wa Shyogwe bugaragaza ko abaturage  bafite  amazi  meza bari ku gipimo cya 79%.
Amakuru atangwa na WASAC muri Muhanga avuga ko amazi agezwa muri aka karere angana na metero kibe ibihumbi bine.
Muri 2021 abatuye aka karere bazakenera byibura metero kibe ibihumbi ikenda kandi bazazihabwa n’umuyoboro uyatunganya ukanayabagezeaho uri kubakwa ahitwa i Gatenzi mu murenge wa Cyeza.
MUHIZI ELISÉE
UMUSEKE.RW/Muhanga.
",https://umuseke.rw/muhanga-shyogwe-bavuga-ko-kutagira-amazi-ahagije-byatiza-umurindi-covid-19.html
"
         Abatekamutwe kuri COVID-19 bageze aho biyita abakozi World Health Organization          
      ","Ubuyobozi bw’Ishami ry’Umuryango w’abibumbye ryita ku buzima, WHO, buraburira amahanga ko hari abantu bawiyitirira bakaka ibigo byita ku buzima n’abandi bantu ku giti cyabo amafaranga cyangwa andi makuru ashobora gukoreshwa akagira ingaruka kuri nyirayo.
Iri shami risaba ibigo bitanga serivisi mu buzima, ibihugu cyane cyane ibyo munsi y’ubutayu bwa Sahara, kuba maso hakirindwa ko habaho gutekerwa imitwe.
Itangazo ryasohowe n’ubuyobozi bwa WHO rivuga ko amafaranga iki kigo cyaka ari agenewe gushyiraho ikigega cyo gukumira CODIV-19, icyo kigega kiswe COVID-19 Solidarity Response Fund.
Rigira riti: “ …Ikindi cyose babasaba gutangira amafaranga mu izina ry’Ikigo cyacu muzamenye ko ari ikinyoma kigamije kubatwarira amafaranga…”
Polisi ku isi hose hamwe n’ibigo bya Leta bishinzwe iperereza bivuga ko hari abantu bari gutekera abanti imitwe muri iki gihe icyorezo cya COVID-19 cyashegeshe benshi ku isi.
Hari abakora imiti itujuje ubuziranenge ikoreshwa mu gukura udukoko mu ntoki( Hand Sanitizers) , abavuga ko bafite umuti uvura COVID-19 n’abandi.
Inzego z’ubuzima n’iz’umutekano zisaba abaturage kwima amatwi abantu nka bariya ahubwo bagakurikiza inama zitangwa na Minisiteri z’ubuzima harimo gukaraba intoki kenshi, kwirinda kujya ahantu abantu bahurira ari benshi, kutegerana cyane, kugisha inama abashinzwe ubuzima igihe cyose umuntu yumvise ibimenyetso birimo umuriro mwinshi, kuribwa umutwe, umunaniro ukabije, inkorora n’ibindi.
ABC
Jean Pierre NIZEYIMANA
UMUSEKE.RW
",https://umuseke.rw/abatekamutwe-kuri-covid-19-bageze-aho-biyita-abakozi-world-health-organization.html
"
         Police iributsa ko gusurana bitari ngombwa bitemewe, ubirengaho arahanwa          
      ","Police y’u Rwanda iributsa abaturarwanda kubahiriza amabwiriza yashyizweho mu cyumweru gishize avuga ko abantu batemerewe gukora ingendo zitari ngombwa, ikavuga ko uyarengaho aba akoze icyaha aza kubihanirwa.
Mu mpera z’icyumweru twaraye dusoje, Leta y’u Rwanda yashyizweho ingamba n’amabwiriza bikomeye bigamije kwirinda ikwirakwizwa ry’icyorezo cya Coronavirus.
Aya mabwiriza harimo ingingo igira iti Ingingo “ingendo zitari ngombwa zibujijwe kandi gusohoka mu rugo nta mpamvu zihutirwa birabujijwe…”
Police y’u Rwanda muri iki gitondo yibukije abaturarwanda ko no gusurana bitari ngombwa bitemewe.
Mu itangazo yanyujije kuri Twitter, Police y’u Rwanda igira iti “Turabakangurira ubufatanye kuko kurenga kuri aya mabwiriza ari icyaha gihanirwa n’amategeko.”
Police y’u Rwanda ikomeza igira iti “Ingendo zitemewe zishobora gushyira abandi mu kaga ko kwandura COVIDー19, uzabifatirwamo ntazihanganirwa. Polisi y’u Rwanda yiteguye gukora ibishoboka byose kugira ngo izi ngamba zubahirizwe.”
Umuvugizi wa Police, CP John Bosco Kabera yavuze ko ariya mabwiriza ya Guverinoma y’u Rwanda areba buri muturarwanda kandi buri wese agaharanira kuyubuhariza 100%.
Avuga ko uru rwego rushinzwe umutekano w’abantu n’ibyabo rukora ibishoboka byose kugira ngo hatagira urenga kuri ariya mabwiriza.
Ati “Abapolisi bari hirya no hino mu gihugu barakorana n’izindi nzego z’umutekano ndetse n’abayobozi ku nzego z’ibanze kugira ngo tubuze umuntu wese washaka kurenga kuri ariya mabwiriza.”
Mu mpera z’icyumweru twaraye dusoje, mu turere twa Gakenke na Musanze hafashwe abantu 53 bariho basenga mu buryo bwa rwihishwa kandi bari kumwe.
UMUSEKE.RW 
",https://umuseke.rw/police-iributsa-ko-gusurana-bitari-ngombwa-bitemewe-ubirengaho-arahanwa.html
"
         ADEPR yashyizeho uburyo bwo gutura, Bamporiki ati “twatuye kenshi mukore mu kigega”          
      ","Ubuyobozi bw’Itorere ry’Aba-Pentecoste mu Rwanda (ADEPR) bwabwiye Abayoboke baryo ko muri ibi bihe byo kudateranira mu nsengero ko hari uburyo bashobora kwifashisha batanga ituro ryabo burimo mobile Money, Airtel Money ndetse n’agasanduku kaba mu nsengero.
Itangazo ry’iri torero riri mu y’afite abayoboke benshi mu Rwanda, rivuga ko ubu buryo buje korohereza abayoboke baryo gushyigikira umurimo w’Imana.
Iri tangazo ryashyizweho umukono n’Umuvugizi w’iri torero, Rev. Ephrem Karuranga, rivuga ko nubwo abakristo batabasha guteranira hamwe mu nsengero ariko bashobora gukoresha uburyo bukurikira batanga ituro ryabo.
 
Ntimuze mu nsengero guterana ariko muze gutura!!
Uburyo bwa mbere bwo gukoresha agasanduku kaba mu rusengero bushobora kuzasaba abakristo kujya mu rusengero gutura ariko batagiye guterana.
Ni uburyo bwumvikana n’ubundi nk’ubusaba abakristo gukora urugendo bava mu rugo bakajya mu nsengero batagiye “guterana ahubwo bagiye gutura.”
Cyangwa hakaba uzengurukana agaseke mu ngo abifite bagatura.
Ingamba za Guverinoma y’u Rwanda zisaba abaturage kudakora ingendo zitari ngombwa ndetse Guverinoma yagennye ingendo zishobora kwemerwa nko kujya kwivuza, kujya guhaha, ndetse n’abatanga izi serivisi z’ibanze.
Izi ngamba zashyizweho mu mpera z’icyumweru gishize, zisaba abantu kudasohoka mu rugo muri ibi bihe by’ibyumweru bibiri keretse baramutse bagenzwe na ziriya serivisi zitarimo kujya gutanga ituro.
 
Bamporiki ati “ubu abashumba bari bakwiye gutunga intama”
Umunyamabanga wa Leta muri Minisiteri y’Urubyiruko n’Umuco, Hon Bamporiki Edouard usanzwe ari umuyoboke wa ADEPR yagaragaje ko iri torero ritari rikwiye guturisha abakristo mu gihe nk’iki kuko bafite byinshi bibahangayikishije.
Mu butumwa yanyijije kuri twitter, Hon Bamporiki ati “Muri iyi minsi idasanzwe twari dukwiye gutekereza uko abashumba batunga intama, kurusha ko intama zatunga abashumba, kuko ni zo zifite intege nkeya.”
Hon Bamporiki asaba iri torero ahubwo gufasha abayoboke baryo batishoboye kuko n’ubundi amaturo bayakusanyije kenshi.
Ati “Mubyiteho aho mubona bishoboka, mufashe abakene bo mu itorero ryacu. Tumaze imyaka dutura, mukore mu kigega.”
 
Ntibikwiye mu gihe nk’iki
Umunyamabanga wa Leta muri Minisiteri y’Ububanyi n’amahanga, Amb. Olivier Nduhungirehe na we wagendeye ku butumwa bwa Hon Bamporiki, yavuze ko amadini n’amatorero adakwiye kwaka abayoboke bayo amaturo mu bihe nk’ibi Isi yugarijwe n’icyorezo gikomeye.
Yagize ati “Ahubwo ayo madini yari akwiriye gushaka uburyo yafasha abayoboke bayo batakibona ikibatunga kubera COVID-19.”
Abayoboke b’amadini n’amatorero bo bagiye bagaragaza ko ntacyo bitwaye kuba batura mu bihe nk’ibi kuko ngo amafaranga batura ari ay’Imana atari ay’abashumba ndetse ko aba agiye kunganira ibikorwa bisanzwe by’amadini n’amatorero.

Martin NIYONKURU
UMUSEKE.RW
",https://umuseke.rw/adepr-yashyizeho-uburyo-bwo-gutura-bamporiki-ati-twatuye-kenshi-mukore-mu-kigega.html
"
         Gusuzumisha ibinyabiziga n’ibyerekeye ibizamini bya ‘Permis’ byabaye bihagaritswe          
      ","Police y’u Rwanda iratangaza ko yabaye ihagaritse zimwe muri serivisi isanzwe itanga zirimo gusuzumisha ibinyabiziga ndetse n’izerekeye ibizamini by’impushya zo gutwara ibinyabiziga.
Uyu mwanzuro uje mu rwego rwo kubahiriza amabwiriza n’ingamba byashyizweho bigamije kwirinda ikwirakwira/zwa ry’icyorezo cya Coronavirus (COVID-19) gihangayikishije Isi.
Iri tangazo ryaraye risohotse kuri uyu wa 22 Werurwe 2020, rivuga ko izi serivisi zihagaritswe mu gihe cy’ibyumweru bibiri.
Iki cyemezi kije gikurikira ingamba zikomeye Guverinoma y’u Rwanda yafashe mu mpera z’icyumweru gishize zirimo gufunga imipaka no guhagarika ingendo ziva cyangwa zerekeza mu mujyi wa Kigali.
Izi ngamba nshya zashyizwe hanze n’Ibiro bya Minisitiri w’Intebe zanahagaritse amasoko n’amaduka ubu hakaba hari gukora abasanzwe bacuruza ibiribwa kimwe n’inzu zicuruza imiti (Pharmacies) ndetse na Restaurant zasabwe kujya zitanga ibiribwa abakiliya bakajya kubirira mu rugo.
Kiriya cyemezo cya Minisitiri w’Intebe kandi gisaba abakozi baba aba Leta n’abo mu nzego z’abikorera, gukorera mu rugo keretse bamwe bacuruza serivisi z’ibanze zirimo iz’ubuvuzi, iza banki ndetse n’abacuruza ibiribwa.
Kugeza ubu mu Rwanda hamaze kumenyekana abantu 19 barwaye kiriya cyorezo kiri kuzahaza Isi nyuma y’uko ejo ku cyumweru hagaragaye abandi barwayi babiri bafite ubwandu bw’iki cyorezo.
Mu kiganiro cyatambutse ku bitangazamakuru by’ikigo cy’igihugu cy’Itangazamakuru RBA, Minisitiri w’Ubuzima Dr Daniel Ngamije ejo yavuze ko bariya barwayi bari kwitabwaho kandi ko batarembye cyane ku buryo icyumba cyagenewe gushyirwamo abarembye cyane kitarakandagiramo umurwayi n’umwe.
UMUSEKE.RW
",https://umuseke.rw/gusuzumisha-ibinyabiziga-nibyerekeye-ibizamini-bya-permis-byabaye-bihagaritswe.html
"
         Abarya bavuye guca inshuro biragenda gute? Minisitiri Shyaka arasaba ubufatanye          
      ","Mu kiganiro cyaciye kuri Radio y’Igihugu, Minisitiri w’Ubutegetsi bw’Igihugu Prof.Shyaka Anastase yabajijwe ikiri bukorwe nyuma yo guhagarika ingendo zitari ngombwa haba ku binyabiziga n’abaturage ku giti cyabo, mu gihe hari benshi mu Banyarwanda barya ari uko bavuye guca inshuro. Yasabye ubufatanye, na Leta ikazagira icyo ikora.
Iki kiganiro cyarimo Prof. Shyaka ari umutumirwa kimwe na Minisitiri w’Ubuzima, Dr Ngamije Daniel ndetse na Police yari ihagarariwe, cyari kigamije gusobanura neza amabwiriza mashya yatangajwe tariki 21 Werurwe agamije guhangana n’ikwirakwira ry’icyorezo cya Coronavirus.
Yagize ati “Birashoboka ko abantu bafite ubushobozi buke, biranashoboka ko hari abarya ari uko Leta yabahaye uturimo muri gahunda ya Guverinoma, iki ni ikintu kidasanzwe, ariko se uwamuhitishamo akavuga ngo uriye, cyangwa ukagenda ugakora ukanandura, cyangwa wifashe ukarya duke, ukagira uko usaranganya n’abo mwegeranye ariko ukirinda wahitamo iki?”
Yongeyeho urugero rw’undi wumva ko uwamureka akajya hanze yakorera miliyoni (Frw) atekereza ko izamugeza kure (muri ibi bihe), ariko akibaza nyuma uko byagenda igihe yaba yanduye ayo mafaranga ntayarye, akagira ikibazo akanagitera abandi.
Prof Shyaka ati “Nta we iki cyorezo kirahitana mu gihugu cyacu, nta n’uwo tubyifurije, ariko iki cyorezo gishobora no kuguhitana,  tugire amahitamo tubanje gufata nk’aho ari ikintu gikomeye dushaka gukumira koko.
Ati “Hari ibizasaba nk’igihugu gukomeza kwishakamo ibisubizo no kureba uburyo abantu baba magirirane, uburyo abantu bashobora gufatanya nk’abo baba bakeneye koko…inzego zitwegereye, inzego z’ibanze zirabimenyereye niba hari urugo runaka rubabaye koko, rudafite icyo gusamura tugomba kwishakamo ubushobozi ku buryo abarurimo tutabarinda coronavirus bakicwa n’inzara.”
Muri iki kiganiro hasabwe abayobozi b’inzego z’ibanze gukurikirana ko ariya mabwiriza ashyirwa mu bikorwa, aho bategetse ko utubari dufunga tugafunga koko aho gufunga inzugi gusa.
Amabwiriza yatanzwe n’Ibiro bya Minisitiri w’Intebe mu rwego rwo guhagarika ikwirakwira rya Coronavirus, arimo gufunga imipaka ku binjira n’abasohoka, cyakora imodoka zitwaye ibiribwa zibivana cyangwa zibyinjiza mu Rwanda zemerewe kwinjira cyangwa gusohoka.
Amasoko yategetse gufungwa uretse acuruza ibiribwa n’ibintu bya nkenerwa mu buzima.
Imibare y’Ishami ry’Umuryango w’Abibumbye (OMS) yo kuri uyu wa 22 Werurwe 2020 igaragaza ko abanduye Coronavirus bagera ku 267,013 ku isi, abo yahitanye bageze ku 11,201 yageze mu bihugu 185.
Mu Rwanda abanduye bagera kuri 17 nta we coronavirus irahitana.

UMUSEKE.RW 
",https://umuseke.rw/abarya-bavuye-guca-inshuro-biragenda-gute-minisitiri-shyaka-arasaba-ubufatanye.html
"
         Iran yanze inkunga ya USA igamije kuyifasha kurwanya Coronavirus          
      ","*Umuyobozi w’Ikirenga wa Iran “yashinje USA kuba ari yo yazanye icyorezo”
Umuyobozi w’Ikirenga wa Iran, Ayatollah Ali Khamenei  yanze inkunga ya Leta zunze ubumwe za America yifuzaga kuyifasha kurwanya icyorezo cya coronavirus.
Kuri televiziyo, Ayatollah Ali Khamenei yavuze ko America ari umwanzi wa mbere w’igihugu ke, ndetse ayishinja kuba inyuma y’icyorezo, amagambo ye yemezwa na bamwe mu Bayobozi b’Ubushinwa ko America ari yo yazanye icyorezo.
Khamenei  yagize ati “Ntabwo nzi niba biriya birego koko ari ukuri, ariko kuba biriho, ni nde utekereza neza wabemerera kuzana iyo miti? Yongeraho ati “Birashoboka ko imiti yabo ari uburyo bwo gukwirakwiza birushijeho Virus.”
Umuyobozi wa Iran nubwo nta makuru afatika yahereyeho, yavuze ko iriya Virus “yakorewe Iran, ngo bakoresheje amakuru y’imiterere y’umubiri wabo bamaze igihe kirekire bashakira kubura hasi no hejuru.”
Abandi Bayobozi muri Iran bafashe inkunga ya America nko kwiyerurutsa, mu gihe yanze gukuraho ibihano byafatiwe kiriya gihugu.
Iran iri mu bihugu byashegeshwe cyane n’icyorezo cya Coronavirus, ni cyo gihugu kibasiwe cyane mu Burasirazuba bwo Hagati, aho imibare y’abanduye igera ku 21,600. Imibare y’abantu bapfuye igera ku 1,685.
Hari abavuga ko imibare y’abanduye n’abapfuye muri kiriya gihugu ishobora kuba iruta cyane itangazwa na Leta.
Kuri iki cyumweru tariki 22 Werurwe, Umuryango w’Abaganga batagira Imipaka (MSF) watangaje ko washyizeho Ikigo cyakira abantu 50 mu Ntara ya Isfahan muri Iran mu rwego rwo gufasha abarembye.
Uretse MSF w’Abafaransa,  Ubwongereza, Ubudage n’Ubufarasna nk’ibihugu byageneye Iran inkunga ijyanye n’ubuvuzi.
Imibare mishya ya OMS igaragaza ko abanduye Coronavirus bagera ku 267,013 ku isi, abo yahitanye bageze ku 11,201 yageze mu bihugu 185.
BBC
UMUSEKE.RW
",https://umuseke.rw/iran-yanze-inkunga-ya-usa-igamije-kuyifasha-kurwanya-coronavirus.html
"
         Saa sita z’ijoro: Amabwiriza mashya yateye benshi guhaha, abandi barara ijoro bagenda          
      ","Amabwiriza yasohowe n’Ibiro bya Minisitiri w’Intebe, yatangije kubahirizwa saa sita z’ijoro, arasaba abaturarwanda kuguma mu ngo zabo abakora ingendo zikaba ari izikenewe cyane, ingendo z’imodoka ziva mu Ntara zitwaye abantu ntizemewe, ndetse no gutwara abagenzi kuri moto ntebyemewe, n’imipaka irafunze, Umuseke wageze i Nyamirambo na Nyabugogo mu masaha y’igicuku tureba uko amabwiriza ashyirwa mu bikorwa.
Amafoto yafashwe icyo gihe, i Nyamirambo abantu baraye bahaha kugira ngo buke byinshi mu byo bakeneye babifite mu ngo zabo.
Bamwe mu bafite amabutiki babwiye Umuseke nta mabwiriza bahawe adasanzwe yo kurara bacuruza, ngo baraye bacuruza kuko babonye abantu babagana bashaka ibintu ari benshi nk’uko twabibwiwe n’uwitwa HAKIZIMANA Emmanuel.
Gusa n’ubwo abakiliya bari bisutse ari benshi ntawazamuye ibiciro, abaguse batubwiye ko byari ibiciro bisanzwe.
 
 
Nyabugogo hari abaraye muri gare
Umuseke wageze muri gare ya Nyabugogo, hari bamwe bari bazamuye ibiciro by’ingendo kandi amasaha yo kugenda yarenze. Kujya i Rusizi byari Frw 10000 bamwe bayishyuye, ariko biza kuba ngombwa Police itegeka ko bayasubizwa.
    
 
Imodoka ya Trinity yerekeza Tanzania yagiye saa kenda za mugitondo barayireka iragenda, nta Munyarwanda wari wemerewe kugenda hagendaga abanyamahanga gusa.
Imodoka za Volcano zari zerekeje Uganda zasabwe gusubira muri Gare Nyabugogo, abagenzi basubizwa itike yabo.
 
Amabwiriza yageze no ku tubare ntiwari kumenya ko ari muri weekend
  
 
Amabwiriza ya Minisitiri w’Intebe mu rwego rwo guhangana n’ikwirakwira ry’icyorezo cya Coronavirus

Jean Paul NKUNDINEZA
UMUSEKE.RW
",https://umuseke.rw/saa-sita-zijoro-amabwiriza-mashya-yateye-benshi-guhaha-abandi-barara-ijoro-bagenda.html
"
          Lorenzo Sanz wabaye Perezida wa Real Madrid yahitanywe na Coronavirus          
      ","Lorenzo Sanz yapfuye ku wa Gatandatu tariki ya 21 Werurwe 2020, aguye mu bitaro, yari arwaye Coronavirus. Uyu yabaye Umuyobozi wa Real Madrid yo mu Cyiciro cya Mbere muri Espagne. 
Sanz yapfuye afite imyaka 76 y’amavuko, yayoboye Real mu mwaka wa 1995 – 2000. Icyo gihe Real Madrid yatwaye ibikombe bibiri bya Champions League.
Igikombe cya mbere ku buyobozi bwe Real Madrid yagitwaye mu 1998 itsinze Juventus ku mukino wa nyuma, hari hashize imyaka 32 idatwara iki gikombe.
Lorenzo San Duran umuhungu we yavuze iby’uru rupfu rwa Se abinyujije ku rubuga rwa Twitter.
Yagize ati “Data yitabye Imana. Ntabwo yari akwiye iherezo rimeze gutya. Umwe mu bantu beza, b’intwari kandi bakoraga cyane nabonye mu buzima bwange. Umuryango we na Real Madrid ni byo yashyiraga imbere.”
Lorenzo yavuye ku buyozi bwa Real Madrid atsinzwe na Florentino Perez mu 2000, niho Real Madrid yatangiriye ibihe bishya bya “Galácticos” (gukinisha abakinnyi bahenze cyane) itangira gukoresha amafaranga menshi.
Nyuma yo gutandukana na Real Madrid, Lorenzo Sanz yaguze ikipe ya Malaga mu 2006,  aza kuyigurisha muri 2010.
Lorenzo Sanz abaye umwe mu hitanywe na Coronavirus ufite aho ahuriye n’ibikorwa bya siporo ku Isi.
Jean Paul MUGABE
UMUSEKE.RW
",https://umuseke.rw/lorenzo-sanz-wabaye-perezida-wa-real-madrid-yahitanywe-na-coronavirus.html
"
         U Rwanda rwafashe ingamba zikomeye zirimo guhagarika ingendo no gufunga imipaka          
      ","Ku mugoroba wo kuri uyu wa gatandatu Leta y’u Rwanda yasohoye ingamba zikomeye zijyanye no guhagarika ikwirakwira ry’ubwandu bushya bw’icyorezo cya coronavirus, amasoko yafunzwe, moto ntizemerewe gutwara abagenzi, no kuva mu ngo nta mpamvu ntibyemewe, ikerekezo cy’ubuzima mu byumweru bibiri biri imbere kiragoye.
Minisitiri w’Ububanyi n’Amahanga Dr.Vincent Biruta yabwiye RBA ko imipaka y’u Rwanda ifunze, cyakora ko bitewe n’uburyo imigi imwe n’imwe nka Rubavu wegeranye cyane na Goma kimwe na Rusizi wegereye Bukavu, ngo harashyirwaho uburyo abahagarariye abandi muri Koperative bajya bambuka.
Ikindi ni uko imodoka zitwaye ibicuruzwa zaba izibivanye mu Rwanda zijya hanze n’izibyinjiza zo zemerewe kugenda.
Minisitiri w’Ubuzima, Dr. Ngamije Daniel we yavuze ko amasoko y’ibiribwa akomeza gukora ariko abacuruza ibintu bitihutirwa bo ngo ntibemerewe gucuruza.

 
Kuri uyu wa gatandatu nta murwayi mushya wa Coronavirus wagaragaye

UMUSEKE.RW
",https://umuseke.rw/u-rwanda-rwafashe-ingamba-zikomeye-zirimo-guhagarika-ingendo-no-gufunga-imipaka.html
"
         Musanze: Abantu 29 barimo umwana na Se bafunzwe kubera gusengera mu rugo          
      ","Amabwiriza yatanzwe na Minisiteri zitandukanye harimo iy’ubuzima  n’iy’ubutegetsi bw’igihugu abuza abaturage guhurira ari benshi ahantu hamwe mu rwego rwo kubarinda ko bakwandizanya virus ya corona. Hari abo muri Musanze babirenzeho Polisi ibata muri yombi.
Bose uko ari batatu ni Abadivantisiti bari bahuriye kwa Pasiteri witwa Eliphas Gatunguru. Abo Polisi yafashe ni Gatunguru, umuhungu we witwa Musabyimana n’undi mugore witwa Belia.
Bafatiwe mu murenge wa Gataraga.
Umuvugizi wa Polisi mu Ntara y’Amajyaruguru CIP Alexis Rugigana yabwiye Umuseke ko abantu bafashwe bose hamwe bari 29.
CIP Rugigana yibutsa abaturage kutirengagiza nkana amabwiriza ya Minisiteri y’ubuzima ngo bajye gusengura hamwe kandi bishobora gushyira ubuzima bwabo mu kaga.
Ati: “Ubutumwa ntanga ni uko nkuko Mister y’Ubuzima yabujije ko abantu guhurira ahantu ari benshi nko mu nsengero, mu butayu, mu byumba by’amasengesho n’ahandi, bagombye kubikurikiza.”
Avuga ko abazabirengaho Polisi izabafata kandi asaba inzego z’ibanze gukomeza gukorana na Polisi kugira ngo ibyemezo bya Minisiteri y’ubuzima n’iy’ubutegetsi bw’igihugu byubahirizwe.
Jean Pierre NIZEYIMANA
UMUSEKE.RW
 
",https://umuseke.rw/musanze-abantu-29-barimo-umwana-na-se-bafunzwe-kubera-gusengera-mu-rugo.html
"
         Nyarugenge: Bafashwe bacuruza inyama nk’uko badandaza inyanya          
      ","Polisi ikorera mu karere ka Nyarugenge mu murenge wa Gitega ku wa Kane taliki 19, Werurwe, 2020 yafashe abantu bane bacuruzaga inyama z’inka mu buryo bunyuranyije n’amategeko bazidandaza ku mifungo nk’udandaza inyanya. Abafashwe bose ni abagore bakaba barafatiwe mu kagari ka Akabahizi ariho bazidandazaga.
Umuvugizi wa Polisi mu mujyi wa Kigali, Chief Inspector of Police (CIP) Marie Goretti Umutesi avuga ko aba bagore bafashwe n’abakora irondo ry’umwuga ubwo bari bari mu kazi mu gihe cya saa moya n’igice z’umugoroba (19h30).
Ati:   “Ubwo abanyerondo bakorera muri uwo murenge bari mu kazi kabo ko gucunga umutekano nk’uko bisanzwe bageze mu mudugudu w’Ubumwe basanga abo bagore bari gucuruza izo nyama nk’uko badandaza inyanya, ibirayi cyangwa ibijumba.  Batatu muri bo bamaze kuzicuruza barindiriye mugenzi wabo wari ukizifite. Abanyerondo niko guhita bitabaza Polisi ikorera mu murenge wa Gitega irabafata.”
Abafashwe  bavuga ko izo nyama ari iziba zasigaye barangura mu ibagiro rya Nyabugogo iyo abazicuruza mu buryo bwemewe n’amategeko bamaze kugura.
Izi nyama bakaba bazicururiza mu tudobo bagenda bazitembereza mu baturage bwamara kugoroba bakarema iseta cyangwa agace bazicururizaho.
CIP Umutesi yabwiye abacuruza n’abatwara inyama batabifitiye uburenganzira ko ari icyaha gihanwa n’amategeko.
Yagize ati:  “Nta muntu n’umwe wemerewe gucuruza cyangwa gutwara inyama mu buryo ubwo aribwo bwose atabifitiye uburenganzira ahabwa n’ubuyobozi bugenga imicururize n’imitwarire y’inyama.”
Yibukije abantu bose bakora ibikorwa by’ubucuruzi bw’inyama ko bagomba kubikora babifitiye uburenganzira, ntibazitware mu buryo butemewe kandi ntibanazicuruze mu buryo bunyuranyije n’amategeko.
Avuga  ko zigomba gutwarwa n’imodoka zabugenewe kandi zigatwarwa n’ababifitiye ibyangombwa ndetse zigacururizwa ahabugenewe hafite isuku.
CIP Umutesi asaba abaturage kwirinda kugura inyama zigurishwe muri buriya buryo kuko bigoye kwizera ubuziranenge bwazo.
Izi nyama zafashwe zahise zitabwa mu butaka  naho aba bagore bashyikirizwa urwego rw’ubugenzacyaha rukorera kuri sitasiyo ya Nyarugenge ngo bakurikiranwe.
Iteka rya Minisitiri n°013/11.30 ryo ku wa 18/11/2010 ryerekeye itwarwa n’icuruzwa ry’inyama rigaragaza ko gutwara inyama mbisi zikonjesheje zigenewe kuribwa bigomba gukorwa ku buryo zitagaragarira abahisi n’abagenzi, zigomba kuba zitwikiriye neza kandi zikarindwa izuba, imvura, ibyondo, umukungugu n’amasazi.
Ingingo ya 3 y’iri teka ivuga ko inyama mbisi, zikonjesheje zidapfunyitse zitwarwa mu binyabiziga bipfutse kandi igice izo nyama zitwarwamo kitagira aho gihurira n’umushoferi, aho inyama zitwarwa hakaba hagomba kuba hashashemo ibyuma bikoze muri “zinc” cyangwa ikintu cyose kitagwa umugese.
RNP
Jean Pierre NIZEYIMANA
UMUSEKE.RW
 
",https://umuseke.rw/nyarugenge-bafashwe-bacuruza-inyama-nkuko-badandaza-inyanya.html
"
         Imibanire yacu na  Skol ni nka bisi yacitse feri- Perezida wa Rayon Sadate          
      ","*Ikibanza cya sitade baracyitweretse
*Ibya Skol natwe ni nka bus yacitse feri
*Yanga SC ntifite ubushobozi bwo kugura umukinnyi wa Rayon
*Rayon Sports iheruka guhemba abakinnyi muri Mutarama, 2020
*Igikombe cy’amahoro ni ‘nyirantarengwa’
Mu kiganiro Umuyozi wa Rayon Sports, Munyakazi Sadate ahamya ko ibiganiro na Skol bimeze nk’imodoka yacitse  feri.  Ibi yabitangaze mu kiganiro yagiranye n’abakunzi b’umupira w’amaguru kuri group ya Whatsap yitwa Ruhago yacu.
Ku gicamunsi cyo kuri uyu wa Gatanu taliki 20 Werurwe, 2020 Perezida wa Rayon Sports Sadate Munyakazi  yagiranye ikiganiro n’abakunzi b’umupira w’amaguru muri rusange ndetse n’abakunzi ba Rayon by’umwihariko.
Ni ikiganiro cyamaze isaha bamubaza ibibazo byerekeranye n’ubuzima bw’ikipe bakunda.
Kimwe mu bibazo byagarutsweho na benshi ni amasezerano ya Rayon Sports n’ikigo  Skol, bakabaza aho bigeze kugira ngo yongerwe.
Mu buryo buziguye, Sadate Munyakazi yaciye amarenga ko ibintu bitameze neza hagati ya Rayon Sports na Skol.
Yagize ati:  “Amasezerano ya Rayon Sports ari mu marembera. Mbona ameze nka bisi yacitse feri. Kuva natangira kuyobora iriya kipe nta faranga ryabo turabona. Duhora tuyishyuza.”
Yemeza ko amasezerano bafitanye n’uru ruganda abemerere kuba batandukana narwo.
Uwitwa Silva amubajije  iby’umushinga wa MK Card wagombaga gufasha Rayon Sports kwiyubaka, Munyakazi yagize ati : “Iby’umushinga wa MK Card bimeze nk’umwana wavutse agakikirwa agakambakamba, kandi mbona atangiye guhagarara n’ubwo ahagarara akagwa ariko ni rwo rugendo.”
Undi witwa Dodos amubajije iby’amakuru avuga ko hari abakinnyi barimo Kimenyi na kapiteni w’iyi kipe bashobora kwerekeza muri Yanga SC yo muri Tanzania, Sadate yamushubije ko Yanga idafite ubushozi bwo kugura umukinnyi muri Rayon Sports.
Ati: “Igikombe cya Shampiyona ntabwo turakivaho, abakinnyi bo kwerekeza muri Yanga ntabo kuko Rayon Sports ntabwo ari ikipe yo kugurisha abakinnyi muri Yanga Africa. Igikombe cy’amahoro cyo ni nyirantarengwa cyo rwose abagitekereza bakibagirwe. Tuzagitwara!”
Undi yamubajije amahirwe yo kugitwara, Sadate amusubiza ko kugeza ubu angana na 50%.
Yemeza ko hagomba gushyirwamo ingufu nyinshi kugira ngo bazagitware ariko akavuga ko kugitwara biri mu byihutirwa kandi by’ingenzi ku ikipe.
Ku byereyeke kumenya aho umushinga wo kubaka Stade ya Rayon Sports ugeze, yasubije ko ikibanza cyo kuyubakamo cyabonetse ariko yirinda kuvuga aho kiri.
Jean Paul MUGABE
UMUSEKE.RW
",https://umuseke.rw/imibanire-yacu-na-skol-ni-nka-bisi-yacitse-feri-perezida-wa-rayon-sadate.html
"
         Rusizi: Batswe amafaranga yo kubakisha ubwiherero bw’isoko babura icyo yakoreshejwe          
      ","Abarema isoko riri ku Cyambu cya Hepfu mu murenge wa  Nkanka mu karere ka Rusizi bavuga ko babangamirwa no kutagira ubwiherero kandi baratanze amafaranga yo kubwubakisha. Bisaba inzego z’ubuyobozi n’iz’umutekano kubakurikiranira iki kibazo kuko barambiwe kujya kubutira mu baturanyi. Hari abasore n’abagabo bihagarika mu Kivu…
Isoko rya Nkanka riri ku nkengero z’ikiyaga cya Kivu.  iyo uririmo ureba ikirwa cya Nkombo. Uba ureba kandi n’imisozi yo muri Repubulika ya Demukarasi ya Kongo.
Abarirema baturuka mu turere  duturiye kiriya kiyaga aritwo Rubavu, Rutsiro, Karongi,  Nyamasheke, na  Rusizi.
Bahahurira kandi n’abaturanyi babo bo muri Repubulika ya Demukarasi ya Kongo.
Rirema iminsi ibiri mu cyumweru ni ukuvuga ku wa Mbere no ku wa Gatanu.
Abarirema bavuga ko nta bwiherero rusange buhari.
Muzungu Felicien umaze imyaka 15 akorera muri iri soko yagize ati: “Ubwiherero buri hano ntibukomeye. Iyo ubugiyemo uba ufite ubwoba ko  wagwamo. Tubabazwa nuko  twatanze amafaranga ngo bawudusanire ariko ntitwamenye  icyo yakoreshejwe.”
Muzungu avuga ko barambiwe kujya gutira imfunguzo mu bandi bacuruzi kandi bagombye kuba bafite ubwiherero bwabo.
Mugenzi we witwa Jacques Bigirimana ati: “ Twatanze amafaranga yo kubaka ubwiherero  ariko ntibuhari.  Iki ni ikibazo ubuyobozi bukwiriye gukurikirana , amafaranga yo gukora isuku no kubaka ubwiherero hashize nk’umwaka tuyatanze.”
Avuga ko ‘ubuyobozi bugomba gukurikirana kiriya kibazo kuko aribwo  jisho ry’umuturage.’
Undi mucuruzi utarifuje ko amazina ye atangazwa avuga ko we na bagenzi be bibaza icyo amafaranga batanga nk’amahoro akoreshwa  kikabayobera.
Avuga ko iyo ubwiherero bafite budakomeye kandi bukoreshwa n’abantu benshi.
Bamwe iyo bananiwe kwihangana ngo bategereze uwabanje mu bwiherero bahitamo kwihagarika mu mazi cyangwa mu nkengero zayo imvura yagwa ikamukana umwanda.
Yaragenekereje asanga bukoreshwa n’abantu batari munsi ya 1000 ku munsi, aba barimo Abanyarwanda n’abaturage ba DRC baza kurema ririya soko.
Umuyobozi w’Akarere ka Rusizi wungirije ushinzwe imibereho myiza y’abaturage witwa Emmanuel Nsigaye avuga ko iby’icyo kibazo ntabyo yari azi.
Ati: “Icyo kibazo rwose sinari  nkizi ariko tuzagikurikirana.”
Avuga ko mbere y’uko gikurikiranwa kigakemuka, abakoresha ririya soko bagombye gukomeza kugira isuku, uko bishoboka kose.
Nsigaye ati: “Turabasaba kwimakaza  ingamba z’isuku ziba zatanzwe.”
Nkanka ni umwe mu mirenge 18 y’akarere ka Rusizi . Ihana imbibi n’Umurenge wa Bushenge wo mu karere ka Nyamasheke.
Photos@MuhireDonatien
Donatien MUHIRE
UMUSEKE.RW/Rusizi
",https://umuseke.rw/rusizi-batswe-amafaranga-yo-kubakisha-ubwiherero-bwisoko-babura-icyo-yakoreshejwe.html
"
         Kenny Rogers yapfuye          
      ","Umuhanzi wo ku rwego rw’isi wamenyekanye mu njyana zigenda gahoro ariko zifasha abantu kuruhuka witwa Kenny Rogers yapfuye afite imyaka 81. Ni umuhanzi wari umuhanga cyane k’uburyo yahawe ibihembo bya Grammy Award inshuro eshatu.
Rogers yabaye icyamamare cyane mu gihe cy’imyaka 20 ni ukuvuga guhera 1970 kugeza 1980.
Abo mu muryango we bavuga ko yazize urupfu rusanzwe. Ngo si COVID -19.
Yaguye iwe ari kumwe n’abo mu muryango n’inshuti ze.
Kenneth Ray Rogers yavutse taliki 21, Kanama, 1938.Yakoraga indi  mirimo irimo ubucuruzi, gukina filimi, akandika kandi akanaririmba indirimbo.
Yari umwe mu bagize itsinda ry’ibirangirire muri muzika ryitwa Country Music Hall of Fame.
Yari azi kuririmba ariko akanacuraga guitar ya bass.
Indirimbo ze zatangiye kumenyekana cyane muri 1967 gukomeza kugeza mu myaka ya 1990.
Guhera muri 1975 yakoze muzika wenyine ariko akajya akorana rimwe na rimwe n’abandi bahanzi muri country bakomeye nka Dolly Parton na Sheena Easton ndetse na Lionel Richie.
Imwe mu ndirimbo yakoze zigakundwa kurusha izindi zose ni iyo yise ‘The Gambler’. Iyi yayikoze muri 1978.
Mu buzima bwe bwose yakoze indirimbo zirenga 120 akaba yaragurishije albums miliyoni 100 ku isi hose.
Ibi byatumye aba umwe mu bahanzi bake bagurishije album nyinshi kurusha abandi babayeho.
The Gambler

Jean Pierre NIZEYIMANA
UMUSEKE.RW
",https://umuseke.rw/kenny-rogers-yapfuye.html
"
         Rwanda: Abanduye Coronavirus bageze kuri 17          
      ","Imibare mishya yatangajwe na Minisiteri y’Ubuzima ku bijyanye n’ubwandu bushya bwa Coronavirus mu Rwanda, abantu batandatu bashya bapimwemo iki cyorezo bituma imibare y’abarwaye Covid-19 igera ku bantu 17.
Minisiteri y’Ubuzima buri joro, ahagana saa tatu batangaza uko imibare y’abanduye Coronavirus iteye mu gihugu.
Itangazo ryo kuri uyu wa gatanu tariki 20 Werurwe 2020 rigaragaza ko abantu batandatu barimo abanyamahanga batatu n’Abanyarwanda batatu basanzwemo Coronavirus.

Imibare itangwa n’Ishami ry’Umuryango w’Abibumbye ryita ku Buzima (OMS/WHO) igaragaza ko abafashwe na Coronavirus ari 234,073 abagera ku 9,840 yarabahitanye, icyorezo kimaze kugera mu bihugu 177 ku Isi.
UMUSEKE.RW
",https://umuseke.rw/rwanda-abanduye-coronavirus-bageze-kuri-17.html
"
         Muhanga: Abakozi bibukijwe ko gukorera mu rugo bidakuraho kubahiriza amasaha y’akazi          
      ","Ubuyobozi bw’Akarere ka Muhanga bwasabye abakozi bako, abo mu Mirenge n’abo mu Tugari ko bamwe muri bo bagomba gukorera akazi mu ngo mu rwego rwo gukomeza kwirinda icyorezo cya Coronavirus. Buvuga kandi ko nubwo bazajya bakorera mu rugo ariko bazajya bubahiriza amasaha y’abakozi ba Leta asanzweho.
Iki kemezo cyashyizwe mu bikorwa kuri uyu wa gatanu tariki ya 20 Werurwe 2020.
Umuyobozi w’Akarere ka Muhanga, Kayitare Jacqueline yabwiye Umuseke ko muri buri Shami (Unité) ku rwego rw’Akarere hazajya hasigara umukozi umwe, abandi bose bagakorera akazi mu rugo.
Mayor Kayitare avuga abazaba bari gukorera mu rugo bazajya bakora amasaha y’akazi agenga abakozi ba Leta nk’uko bisanzwe, kandi bagatanga raporo igaragaza akazi yakoze.
Umunyamabanga Nshingwabikorwa w’umusigire w’Umurenge wa Nyarusange, Ruzindana Fiacre avuga ko  ku rwego rw’Umurenge, hari abakozi 3 bazajya bakira abaturage bake bafite ibibazo byihutirwa.
Yagize ati “Mu bakozi 11 b’Umurenge, batatu ni bo baje ku kazi, abandi bose bari mu rugo barakorera kuri interineti.”
Ruzindana avuga ko muri buri Kagari hari umukozi umwe gusa uzajya asimburana na bagenzi be kabiri mu Cyumweru.
Habarurema Emmanuel umwe mu baturage avuga ko iki kemezo ntacyo gitwaye abaturage kuko aho kwandura Coronavirus,  bahererwa  Serivisi  mu ngo.
Yagize ati “Iyi ndwara ni icyorezo gihangayikishije isi ni ngombwa ko tuyifatira ingamba zo kuyirinda.”
Ubuyobozi bw’akarere buvuga ko iki kemezo kitara kitareba abakozi bo mu ishami ry’Ubuzima kuko ari bo bashinzwe gukurikirana gahunda yo gukangurira abaturage isuku.
Mu rwego rwo korohereza abaturage kubona serivisi, Ubuyobozi bw’Akarere n’Imirenge bwabashyiriyeho numero za buri mukozi bazajya bashakaho serivisi ndetse na Email akoresha.
MUHIZI ELISÉE
UMUSEKE.RW/Muhanga
",https://umuseke.rw/muhanga-abakozi-bibukijwe-ko-gukorera-mu-rugo-bidakuraho-kubahiriza-amasaha-yakazi.html
"
         Kigali: Igenzura ry’umunsi 1 ryasize abacuruzi baciwe Miliyoni 1,6Frw kuko bazamuye ibiciro          
      ","Minisiteri y’ubucuruzi n’inganda ku bufatanye n’izindi nzego bakoze igenzura mu masoko  yo mu mujyi wa Kigali rigamije kureba niba ibyasabwe biri kubahirizwa birimo kudahanika ibiciro bitwaje icyorezo cya Coronavuris. Hari abaciwe amande ya 1 680 000 Frw.
Aba bacuruzi 24 bakorera mu mujyi wa Kigali barimo 13 bo muri Nyarugenge na bane (4) bo mu Isoko rya Kimironko mu karere ka Gasabo biganjemo abazize kutamanika ibiciro ku nzu bacururizamo kandi byarasohotse mu mabwiriza aherutse kujya hanze.
Iri genzura ryakonzwe mu masoko manini n’ahandi hakorerwa ubucuruzi mu mujyi wa Kigali, ryagaragaje ko hari abacuruzi bazamuye ibiciro ku biribwa abandi bagakoresha iminzani idafite ubuziranenge hakaba n’abandi batanga inyemezabuguzi zitajyanye n’igihe.
Iri genzura rikozwe nyuma y’uko mu Rwanda hagaragaye icyorezo cya Coronavirus, ryabanjirijwe n’amabwiriza yasohowe na Minisiteri y’Ubucuruzi n’inganda ryerekana bimwe mu bicuruzwa n’ibiciro bitagomba kurenza.
Minisiteri y’Ubucuruzi n’inganda yari yasabye abacuruzi bose kubahiriza ibikubiye mu itegeko no 35/2012 ryo ku wa 21/09/2012 rigenga ihiganwa no kurengera abaguzi, n’itegeko 35/91 ryo ku wa 5/09/1991 kuko ryavuguruwe  n’itegeko no 15/2001 ryo ku wa 28/1/2001.
Minisiteri y’Ubucuruzi n’Inganda yibukije abacuruzi ko uzafatwa anyuranya n’aya mategeko azahanwa n’ingingo ya 52 ndetse n’ingingo ya 55 zigize itegeko rigena ihiganwa no kurengera umuguzi.
Ivuga kandi ko mu bihano bahabwa harimo kuguhaniswa  gukurwaho  guhera kuri 5% kugeza ku 10% by’umusaruro w’ikigo cye mu mwaka ukurikiyeho cyangwa agahanishwa kwishyura amande ari hagati y’ibihumbi 20 by’amafaranga y’u Rwanda  kugeza kuri miliyoni eshanu z’amafaranga y’u Rwanda mu gihe umucuruzi yaba ananiwe kwerekana impapuro zigaragaza ibicuruzwa bye mu mwaka.
Minisiteri y’ubucuruzi n’inganda kandi ivuga ko nk’uko biteganywa n’ingingo ya 27 ni ya 29 y’itegeko no 35/91 ryo ku ya 5 kanama 1991 rigena imitunganyirize y’ubucuruzi bw’imbere mu gihugu, leta ishobora gutanda ihazabu y’inyongera isaba uwagaragayeho uko kunyuranya n’amategeko kwishyura inyungu yungutse ku muguzi no guhagarika ibikorwa by’ubucuruzi byateye ayo makosa mu gihe cy’amazi atatu.
Bamwe mu bacuruzi bafatiwe muri biriya bikorwa by’uburiganya bahitaga basabwa gusubiza amafaranga arenga ku biciro remezo ababaga bamaze kugura bimwe mu bicuruzwa.
Minisiteri y’Ubucuruzi n’Inganda ivuga ko nta mpamvu yo kuzamura ibiciro kuko ibyo bariho bacuruza baba barabiranguye mu gihe cy’amezi abiri ashize kandi baba bararanguye ku biciro bisanzwe.
Josiane UWANYIRIGIRA
UMUSEKE.RW
",https://umuseke.rw/kigali-igenzura-ryumunsi-1-ryasize-abacuruzi-baciwe-miliyoni-16frw-kuko-bazamuye-ibiciro.html
"
         UPDATE-Kabgayi: 2 bari bashyizwe mu kato basanze nta Coronavirus bafite          
      ","UPDATE: Ubuyobozi bw’Akarere ka Muhanga buratangaza ko ba bagabo babiri bari bashyizwe mu kato bakekwaho ko bafite ubwandu bwa Coronavirus basuzumwe bagasanga batabufite.
*Umwe wari umaze iminsi mu kato i Muhanga basanze arwaye ibicurane bisanzwe arataha
Abagabo babiri mu Bitaro bya Kabgayi bari mu kato bakekwaho indwara ya Coronavirus, Umuyobozi Mukuru w’Ibitaro, Dr.Nteziryayo Philippe avuga ko bategereje igisubizo k’ibizamini bafashwe.
Dr. Nteziryayo avuga ko bariya bagabo biyongera kuri mugenzi wabo na we wakekwagwaho COVID-19 ariko bamusuzumye basanga arwaye ibicurane bisanzwe.
Yavuze ko uyu munsi uriya mugabo yahise ataha ajya iwe mu rugo.
Dr. Nteziryayo avuga ko abagabo babiri bafite ibimenyetso Abaganga bahereyeho babafata ibizamini.
Yagize ati: “Ibizamini by’umuntu wa mbere dukekaho Virusi twabyohereje muri Laboratwari y’Igihugu (Kacyiru/Kigali) dutegereje ko baduha igisubizo.”
Umuyobozi w’Ibitaro bya Kabgayi yavuze ko umuntu wa kabiri ukekwaho Coronavirus muri aba bagabo babiri arimo gusuzumwa muri uyu mugoroba, abashinzwe kubyemeza ngo bazabaha igisubizo ku munsi w’ejo.
Umugabo umwe muri bariya yageze mu Bitaro bya Kabgayi ku gicamunsi cyo kuri uyu wa kane tariki 19 Werurwe, yabwiye abaturanyi be ko yakoranaga n’abanyamahanga (Abashinwa) mu Mujyi wa Kigali, agakeka ko “bashobora  kuba baramwanduje”.
Umuyobozi w’Akarere ka Muhanga Kayitare Jacqueline yabwiye Umuseke ko bashyizeho itsinda ry’Abaganga n’Abakozi bo mu ishami ry’Ubuzima bahoraho, bakaba basimburana ijoro n’amanywa bigisha abaturage kugira umuco w’isuku, ari na ko bakurikirana ikibazo cy’abakekwaho Coronavirus kugira ngo uwo igaragayeho ajyanwe kwa muganga i Kabgayi.
Kayitare yagize ati: “Ndagira abaturage inama yo gukaraba no kwimakaza isuku, ubwo bukangurambaga bukwiye kugera ku baturage bose.”
Dr. Nteziryayo Philippe Umuyobozi w’Ibitaro bya Kabgayi avuga ko hari inyubako y’ibyumba bibiri n’ubwiherero  bateganyirije kuba bashyiramo abagaragara bakekwaho Coronavirus, gusa avuga ko mu gihe umubare w’abayikekwaho wakwiyongera batayikwirwamo.
Minisiteri y’Ubuzima nirwo rwego rwemerewe gutangaza amakuru mashya ku cyorezo cya Coronavirus mu Rwanda, igaragaza ko abantu 11 ari bo bamaze gupimwamo iyo virus.
Ku gicamunsi cyo ku wa Gatanu tariki ya 20 Werurwe 2020, ubuyobozi bw’akarere ka Muhanga bwatangaje ko bariya bagabo bakekwagaho kiriya cyorezo basanzwe batakirwaye.
MUHIZI ELISÉE
UMUSEKE.RW/Muhanga.
",https://umuseke.rw/update-kabgayi-2-bari-bashyizwe-mu-kato-basanze-nta-coronavirus-bafite.html
"
         Uko hari abari gukorera mu rugo n’abanyeshuri bigire mu rugo- REB          
      ","Umuyobozi Mukuru w’Ikigo gishinzwe guteza imbere uburezi (REB/Rwanda Education Board), Dr Irene Ndayambaje yibukije abanyeshuri ko nubwo batashye ariko badakwiye kugenda ngo biyicarire ahubwo ko bakwiye gukomeza kwiyungura ubumenyi.
Mu mpera z’icyumweru gishize, Abanyeshuri basanzwe bacumbitse mu bigo bigamo baracyuwe mu rwego rwo kwirinda icyorezo cya Coronavirus (COVID-19) cyari kimaze kugaragara mu Rwanda muri iyo minsi.
Iki gikorwa cyatangiriye ku banyeshuri biga mu bigo by’amashuri byo mu ntara y’Amajyepfo, Minisiteri y’Uburezi itangaza ko ubu abanyeshuri bose bamaze kugera mu rugo.
Umuyobozi w’Ikigo cy’Igihugu gishinzwe Iterambere ry’Uburezi (REB), Dr Irene Ndayambaje avuga ko kiki cyorezo cyahinduye ubuzima busanzwe bw’abatuye Isi muri rusange bityo ko “N’abashinzwe uburezi ntabwo twicaye.”
Avuga ko abanyeshuri bajya gutaha basabwe gutahana ibikoresho by’ibanze bakenera bikabafasha gukomeza kwihugura mu masomo, ndetse ubu ku ikoranabuhanga rya murandasi hakaba hariho amakusanyirizo y’ubumenyi yashyizweho amasomo yose ndetse n’integanyanyigisho byakunganira aba banyeshuri n’abarezi babo.
Hakimara kugaraga umuntu wa mbere ufite ubwandu bw’iki cyorezo mu Rwanda, Guverinoma yahise isaba abaturarwanda kwirinda ingendo zitari ngombwa ndetse ubu bimwe mu bigo na Minisiteri bya Leta byabaye bihagaritse ibikorwa byo kwakira ababigana.
Izi ngamba kandi zirimo no kuba abashobora gukorera mu rugo akazi basanzwe bakora, baguma mu rugo akaba ari ho buzuriza inshingano zabo.
Dr Irene Ndayambaje avuga ko ubu buryo bukwiye kuyobokwa n’abanyeshuri. Ati “Dutangiye gutekereza ngo ‘ni gute abantu bakomeza kwiga kandi baticaye imber eya mwarimu mu ishuri runaka.”
Akomeza agaruka ku ngamba ziri gufatwa na Guverinoma y’u Rwanda nk’uburyo bwo kwishyurana hifashishijwe ikoranabuhanga, akavuga ko ubu mu bice byinshi by’igihugu bigeramo iri koranabuhanga ku buryo abanyeshuri bari mu rugo bashobora kuryifashisha bagakomeza kwiyungura ubumenyi.
Ati “Nta mpamvu rero y’uko twavuga ko uburezi bubaho gusa ari uko umuntu yicaye mu cyumba cya Groupe Scolaire runaka imbere ya mwarimu, tugomba no gutekereza kandi tukanashyira mu bikorwa ingamba z’ikoranabuhanga mu burezi.”
Agaruka ku bari mu bice bitageramo ririya koranabuhanga cyangwa abadafite amikoro yo kurigeraho, avuga ko hatekerezwa n’ubundi buryo bwakunganira ubw’Ikoranabuhanga kandi bugera kuri benshi.
Muri iki kiganiro yagiranye na Radio Flash FM yagize ati “Ese nk’iyi radiyo turi kuganira ko na yo ikurikirwa n’abantu benshi nta buryo twaganira namwe mukajya muduha n’iyo yaba iminota mirongo itanu (50) ku munsi, na Radio ishobora kwifashishwa mu kwigisha.”
Abanyeshuri bagitaha, Minisiteri y’Ubuzima yatangaje ko iki cyemezo ari icy’ibyumweru bibiri ndetse ko n’ubundi bari bagiye kujya mu bizamini ku buryo bazasubirayo bahita babikora ubundi bagakomerezaho amasomo y’igihembwe cya kabiri.
Avuga ko igihe abanyeshuri bazasubirira ku Ishuri bose batazaba bari ku rwego rumwe kuko hazaba hari ababashije kwiyungura ubumenyi abandi bataragize ayo mahirwe bityo ko hazabanza kubaho igihe cyo kubanza kubashyira ku murongo umwe ubundi hakorwe ibizamini.
UMUSEKE.RW
",https://umuseke.rw/uko-hari-abari-gukorera-mu-rugo-nabanyeshuri-bigire-mu-rugo-reb.html
"
         Abafana ba Rayon bamaze kwitanga Miliyoni 1Frw, Sadate  ati “turashaka 20”          
      ","Abafana ba Rayon Sports bakusanyije amafaranga arenga miliyoni 1 Frw mu gikorwa cyatangajwe n’ubuyobozi bw’ikipe cyo gushyigikira iyi kipe mu gihe itari gukina.
Ejo hashize umuyobozi wa Rayon Sports, Munyakazi Sadate yatanze ubutumwa busaba abakunzi b’iyi kipe kwitanga uko bifite kugira ngo ikipe yabo idasenywa n’icyorezo cya Coronavirus cyahagaritse ibikorwa byinshi bihuza abantu benshi birimo n’umupira w’amaguru.
Kuva hatangazwa iyi ntabaza ya Sadate, abafana b‘iyi kipe bamaze gutanga miliyoni 1 y’amafaranga y’u Rwanda.
Mu butumwa yanyujije ku rubuga rwa Twitter, Sadate yavuze  abakunzi ba Rayon Sports bamaze  gutanga arenga miliyoni 1 abasaba gukomeza gufasha iyi kipe.
Yagize ati “Nyuma y’uko ejo mbasabye gutera inkunga Équipe yanyu ariyo yacu, duhereye ku giceri cy’ijana ndagira ngo mbamenyeshe ko mwakoze igikorwa gikomeye kuko mwegeranyije amafaranga 1.045.752frw mwikomere amashyi kadi igikorwa kirakomeje turashaka kugera kuri 20 millions.”
Ubusanzwe Rayon Sports amafaranga yayo menshi ikoresha mu bikorwa byayo bya buri munsi iyakura mu bafana bayo bab abitanga ndetse n’abaza kuyishyigikira ku kibuga mu mikino iba yakiriye.
Kugeza ubu ntabwo bizwi igihe shampiyona izasubukurirwa, abantu bakaba bakomeje gukangurirwa kwirinda aho bishoboka bakaguma mu rugo, mu kurinda ikwirakwiza rya COVID-19.
Jean Paul MUGABE
UMUSEKE.RW
",https://umuseke.rw/abafana-ba-rayon-bamaze-kwitanga-miliyoni-1frw-sadate-ati-turashaka-20.html
"
         Muri ‘One Dollar Campaign’ hari abasohotse bagarutse barabirukana ngo batanduza abandi          
      ","Bamwe mu rubyiruko baba mu nyubako izwi nka ‘One Dollar Campaign’ yubakiwe abana barokotse Jenoside yakorewe Abatutsi badafite imiryango, baraye hanze buracya nyuma yo kwangirwa kwinjira ngo kugira ngo batanduza bagenzi babo icyorezo cya Coronavirus (COVID-19). Bari barenze ku mabwiriza yo kudasohoka, bo bavuga ko bari bagiye gushaka imibereho kuko hariya badahabwa byose.
Bavuga ko kuva ku cyumweru baburiwe kudakora ingendo zitari ngombwa kugira ngo birinde icyorezo icyo gihe cya Coronavirus cyari kimaze umunsi umwe kigeze mu Rwanda.
Umwe muri bo utifuje ko atangazwa, avuga ko hariya baba babagenera amafaranga y’ishuri, amafunguro ndetse n’icumbi ku buryo iyo hari ubonye akaraka yagakora kugira ngo abone n’akenda ko kwambara.
Ngo ku cyumweru habaye inama y’umuburo yo kwitwararika kugira ngo batandura ariko ku wa Gatatu tariki ya 18 Werurwe haba inama idasanzwe isaba abafite akazi kuba bagahagaritse kandi ngo hakaba hari benshi bagafite.
Umwe mu baraye barajwe hanze avuga ko batumvikanye kuri iki cyemezo kuko abayobozi bakibafatiye na bo ubwabo bataha hanze ndetse hariya bakaba bafite abakozi bo mu gikoni k’uburyo bose bashobora kubazanira iki cyorezo.
Ati “Ntabwo tuzi aho baba bagiye, barara hanze, bafite abagore, hari abakora isuku na bo baraza bakinjira bagakoropa, tuti rero ntabwo turi kubyumva ukuntu twebwe muzaduha akato mugatuma tutajya gukora kandi mwe muza n’abakora isuku n’abateka bakiza.”
Avuga ko abafite akazi banze kugahagarika batamenyesheje abakoresha babo bityo bakora ibishoboka byose basohoka mu gipangu bajya gukora nk’ibisanzwe.
Ngo ejo mu masaha yo gufata ifunguro ry’amanywa, bakoze igenzura niba bose bahari, banzura ko abasohotse bagomba kwirukanwa kuko barenze ku mabwiriza ndetse babasaba kutinjiramo ngo kuko bashobora kuba bazanye kiriya cyorezo.
Avuga ko uyu mwanzuro wo kubirukana wafashwe nijoro nko mu ma saa tanu (23h00) ku buryo byari binagoye no kubona aho bajya gucumbika muri icyo gicuku.
Ni icyemezo kitakiriwe neza na bagenzi babo basanzwe babana muri iriya nyubako bahise bagaragaza ko batakishimiye barahaguruka barakirwanya.
Umunyamabanga Nshingwabikorwa w’Umurenge wa Kinyinya, Umuhoza Rwabukumba avuga ko hariya baba hari hafunzwe, ababirenzeho bagashaka inzira zitemewe kugira ngo basohoke.
Uyu muyobozi avuga ko iki kibazo bakimumenyesheje ejo hamaze kumenyekana batanu bari basohotse aho bagarukiye bakabuzwa kwinjira kuko batazi icyo bari bazanye ariko we akagira inama ubuyobozi bwa hariya gufata umwanzuro utabangamira bariya bana.
We avuga ko atari ashyigikiye icyemezo cyo kubirukana ahubwo ko yavugaga ko niba ubuyobozi bwari bufite impungenge ko bariya basohotse bashobora kuba bazanye kiriya cyorezo baba bashyizwe ahantu bagasuzumwa ubundi bakagaruka mu buzima basanzwemo.
Uyu muyobozi w’Umurenge wa Kinyinya avuga ko mu biganiro yagiranye n’ubuyobozi bwo muri iriya nyubako akabagira inama yo gukaza ingamba zo gukomeza kwirinda nko kuba bagabanya abakozi ba hariya bataha basanzwe bataha bakagaruka.
Ubwo twandikaga iyi nkuru, twamenye andi makuru ko kuri iriya nyubako iri i Kinyinya ubu hateranye inama yo kwiga iki kibazo.
Twagerageje kuvugisha ubuyobozi bwa AERG busanzwe bufite imicungire y’iriya nyubako ntibarabasha kutwitaba, turakomeza kugerageza.
Turakomeza gukurikirana iyi nkuru…
Jean Paul NKUNDINEZA
UMUSEKE.RW
",https://umuseke.rw/muri-one-dollar-campaign-hari-abasohotse-bagarutse-barabirukana-ngo-batanduza-abandi.html
"
         Kuva Coronavirus yagera mu Rwanda bwije hatabonetse umurwayi wayo          
      ","Kuri uyu wa Kane, Minisiteri y’Ubuzima yatangaje ko nta murwayi wagaragaweho ubwandu bw’iki cyorezo mu gihe kuva yagaragara ku wa Gatandatu w’icyumweru gishize nta munsi wari waciyemo hatagaragaye ufite ubwandu bw’iki cyorezo.
Kuva tariki ya 14 Werurwe, mu masaaha y’umugoroba abanyarwanda babaga bategereje kumenya amakuru agezweho kuri iki cyorezo kuko ari bwo Minisiteri y’Ubuzima yatambutsaga uko byifashe n’abantu baba bagaragaweho iki cyorezo cyugarije Isi.
Ku wa 14 Werurwe ubwo hagaragaraga umurwayi wa mbere wa Coronavirus, bwarakeye ku wa 15 Werurwe hongera kugaragara abandi bantu bane barimo abanyarwanda batatu bafite kiriya cyorezo.
Naho ku wa 16 Werurwe na bwo hagaragaye abandi bantu babiri barimo Umunyarwanda n’umudage bafite ubwandu bukeye bwaho tariki ya 17 haboneka umuntu umwe.
Ku itariki ya 18 bwo hagaragaye abarwayi batatu baje biyongera ku bandi umunani bahita baba 11 ari na bo ubu bamaze kwemezwa mu Rwanda ko barwaye iki cyorezo mu gihe ejo hashize tariki ya 19 Werurwe bwo nta murwayi wagaragaye.
Bamwe mu bakoresha imbuga nkoranyambaga bagiye bagaragaza ko bishimiye aya makuru bafashe nk’ihumure kuko bishobora kuba bitanga ikizere ko ikwirakwira ry’iki cyorezo rishobora kutazagira ubukana buri hejuru nk’uko byagenze mu bihugu bimwe na bimwe.
Minisiteri y’Ubuzima itambutsa aya makuru mashya ku bafite ubwandi bw’iki cyorezo, aya makuru anaherekezwa no kwibutsa abaturarwanda ingamba zo gukomeza kwirinda ikwirakwira ry’iki cyorezo.
Ikigo k’igihugu cy’Ubuzima RBC cyo kivuga ko abarwayi ba COVID-19 bari kwitabwaho mu kigo nderabuzima cya Kanyinya mu mujyi wa Kigali kandi ko bakomeje kumererwa neza ndetse ko harimo abatoye ka mitende ku buryo hari ababyuka bakora imyitozi ngororamubiri aho barwariye.
Tariki ya 19 nta murwayi wagaragaye:

UMUSEKE.RW
",https://umuseke.rw/kuva-coronavirus-yagera-mu-rwanda-bwije-hatabonetse-umurwayi-wayo.html
"
         Perezida Kagame yakiriye ubutumwa bwa mugenzi we Sisi wa Misiri          
      ","Perezida Paul Kagame uyu munsi yakiriye Minisitiri w’Intebe wa Misiri, Sameh Shoukry wazanye ubutumwa bwa Perezida Abdel Fattah el-Sisi w’iki gihugu.
Ibiro by’Umukuru w’Igihugu byatangaje ko Minisitiri w’Ububanyi n’Amahanga wa Egypt, Sameh Shoukry yakiriwe muri Village Urugwiro uyu munsi.
Perezida Abdel Fattah el-Sisi ni we wasimbuye Perezida Paul Kagame ku mwanya wo kuyobora umuryango wa Africa Yunze Ubumwe.
Mu ntangiro za Gashyantare 2019, Perezida Kagame yahererekanyije ububasha bwo kuyobora uyu muryango waranzwe n’impinduka ubwo Kagame yari awuyoboye dore ko ari na bwo hanasinywe amasezerano y’Isoko rusange rya Africa.
Icyo gihe Perezida Kagame yizeje mugenzi we Sisi ubufatanye mu buyobozi bw’uyu muryango ushyize imbere impinduka z’umugabane wa Africa ufatwa nk’uwasigaye inyuma ugereranyije n’indi yo ku mubumbe w’Isi.
Perezida Kagame kandi yavuze ko yizeye ko mugenzi we Abdel Fattah el-Sisi azakomeza kugeza Africa mu nzira iganisha uyu mugabane ku byiza.
Muri 2017, Perezida Abdel Fattah el-Sisi yagiriye uruzinduko mu Rwanda rw’iminsi ibiri anasura ibikorwa binyuranye birimo gusura urwibutso rwa Jenoside rwa Kigali ruri ku Gisozi mu karere ka Gasabo.
Icyo gihe ubwo yazaga mu Rwanda yanagariye na mugenzi we Perezida Kagame ku mubano w’ibihugu byombi, hanasinywa amasezerano atandukanye arimo arebana n’ishoramari.
Umubano w’ibihugu byombi ugaragara cyane mu bijyanye n’ibya gisirikare kuko u Rwanda rwohereza abasirikare muri kiriya gihugu gukurikirana amasomo n’amahugurwa yihariye.
Mu bijyanye n’ubucuruzi, u Rwanda rwohereza mu Misiri ibicuruzwa byiganjemo icyayi n’ikawa bifite agaciro kagera muri miliyoni 30 USD mu gihe Misiri yo yohereza mu Rwanda ibicuruzwa bifite agaciro ka miliyoni 64 USD.
Martin NIYONKURU
UMUSEKE.RW
",https://umuseke.rw/perezida-kagame-yakiriye-ubutumwa-bwa-mugenzi-we-sisi-wa-misiri.html
"
         Muzasengere mu rugo ariko ntimuzibagirwe gutura-Pasiteri wo mu Badivantisiti          
      ","Umuyobozi w’Intara ya Gitarama mu itorero ry’Abadivantisiti w’Umunsi wa Karindwi Pasiteri Jean Franҫois Habyarimana  yasohoye itangazo ryibutsa abayoboye b’idini kuzakurikiza gahunda yo gusengera mu ngo zabo ariko bakibuka gutura. Ngo ibyera by’Uwiteka bazabimuhe, ndetse ababishoboye bakoreshe compte( account) ya banki ariko bimugere ho.
Ingingo ya mbere itangira yibutsa abayoboke ba ririya dini kuzakurikiza inama bahabwa n’inzego za Leta, bakita ku isuku, gusengera abatuye isi muri rusange n’abamaze kugerwaho na coronavirus by’umwihariko kandi bagahindukirira Imana bakareka Satani.
Ingingo ya gatanu igira iti: “ Ku isabato buri muryango uzateranira mu rugo kandi gahunda zose nk’uko zikorwa ku munsi w’isabato zizakurikizwe( Ishuri ry’isabato, indirimbo, gutanga icyacumi n’amaturo.) Buri muryango ni itorero. Ayo maraporo azashyikirizwe abayobozi b’igihande nabo bayashyikirize umubitsi. Abatabona uko bahura n’umubitsi ariko bakabona uburyo bagera kuri banki turabaha nomero za konti mwashyiraho Ibyera by’uwiteka. Mwakoresha n’ubundi buryo bw’ikoranabuhanga.”
Abajijwe icyo ‘Ibyera by’Uwiteka’ bivuze, Pasiteri Habyarimana ati: “ Birumvikana ko ari amafaranga.”
 
Jean Pierre NIZEYIMANA
UMUSEKE.RW
",https://umuseke.rw/muzasengere-mu-rugo-ariko-ntimuzibagirwe-gutura-pasiteri-wo-mu-badivantisiti.html
"
         Sadate yasabye abakunzi ba Rayon kwitanga ngo ikipe yabo idasenywa na Coronavirus          
      ","Perezida wa Rayon Sports, Munyakazi Sadate yatanze ubutumwa busaba abakunzi b’iyi kipe kwitanga uko bifite kugira ngo ikipe yabo idasenywa n’icyorezo cya Coronavirus cyatumye Shampiyona y’umupira w’amaguru iba ihagaze.
Mu butumwa yanyijije ku rubuga rwa Twitter, Sadate yavuze ko muri ibi bihe ikipe ya Rayon Sports ikeneye imbaraga z’abakunzi bayo.
Yagize ati  “Équipe wihebeye iragukeneye burya Inshuti nyanshuti uyibona mu bihe bikomeye, Turwanye Coronavirus tunaharanira ko itadusenyera Équipe ni wowe ni njyewe bo gufasha Rayon kudasenywa na Cov 19…”
Uyu muyobozi wa Rayon Sports yakomeje asaba abakunzi bayo kwitanga uko bifite ku buryo n’ufite igiceri cya 100 Frw yatanga umusanzu we.
Ati “…utanga icyo ushoboye, kanda *610# hera ku giceri cy’i 100 uraba…”
Ikipe ya Rayon Sports itari guhirwa muri Shampiyona y’umupira w’amaguru iherutse guhagarikwa kubera Coronavirus, biherutse gutangazwa ko ishobora gutandukana n’umufatanyabikorwa wayo w’imena Skol.
Ubusanzwe Rayon Sports amafaranga yayo menshi ikoresha mu bikorwa byayo bya buri munsi iyakura mu bafana bayo baba abitanga ndetse n’abaza kuyishyigikira ku kibuga mu mikino iba yakiriye ku buryo bishobora kuyigora muri ibi bihe Shampiyona yahagaze kandi abakinnyi n’abayobozi bayo bakaba bakomeje guhembwa.
Kuwa kabiri w’iki cyumweru kandi, Sadate na bwo yifashishije Twitter yari yavuze ko yumvise amakuru yatangajwe na bimwe mu bitangazamakuru byo mu Rwanda ko Rayon Sports imaze amezi ane idahemba abakinnyi bayo.
Uyu muyobozi wakunze kumvikana arengera ikipe ye cyane, yabeshyuje aya makuru, avuga ko nta mukinnyi n’umwe ibereyemo ikirarane.
Icyo gihe yagize ati “Wenda ntituzi imbere ariko aho tuva turahazi.”
Rayon Sports ifite igikombe cya shampiyona y’umupira w’amaguru ya 2018-2019, yatangiye imikino ya shampiyona ya 2019-2020 iri mu zihatanira igikombe gusa bisa nk’ibiri kugenda bikomera kuko mukeba wayo APR FC iyirusha amanota atandatu ikaba ari na yo iyoboye urutonde rw’agateganyo n’amanota 57 mu gihe Rayon ifite 51.
Mu mukino iheruka gukinana na Gicumbi ya nyuma, Rayon Sports yanganyije n’iriya kipe y’akarere ka Gicumbi 1-1.
Sadate wanagarutse kuri uyu mukino, yavuze ku ifoto yacicikanye ku mbuga nkoranyambuga igaragaza bamwe mu bafana b’ikipe ya Rayon buriye ibiti ngo babashe kureba ikipe yabo kuko hari hamaze gusohoka amabwiriza abuza abantu kujya ku bibuga kureba imipira.
Yashimye ziriya nkoramutima z’ikipe yabo gusa avuga ko itababaniye kuko itatsinze, ndetse ko yabuze ibisobanuro atanga uretse kwisegura gusa.
Mu butumwa yatanze kuri uriya mukino, yasoje agira icyo asaba abakinnyi b’iyi kipe agira ati “Mwibuke ko Rayon Sports ari iy’abafana, ubwitange bwiyongere please [ndabinginze].”
Josiane UWANYIRIGIRA
UMUSEKE.RW
",https://umuseke.rw/sadate-yasabye-abakunzi-ba-rayon-kwitanga-ngo-ikipe-yabo-idasenywa-na-coronavirus.html
"
         Gasabo-Rusororo: Bavuga ko inzu ziri kubakirwa abatishoboye zisondetse          
      ","*Ni inzu esheshatu zubatswe muri Two in One zigenewe abavanywe mu manegeka,
*Zubakishijwe amatafari ahiye arimo icyondo na ka sima gake inyuma,
* Amatafari amwe yatangiye kunogokamo, 
*Abazibonye bavuga ko zitazaramba, umuyobozi ku karere akibaza uko babimenye kandi batari abafundi…
 
Abaturiye n’abagenda hafi y’aho inzu ziri kubakirwa abavanywe mu manegeka batishobonye  ziri kubakwa mudugudu wa Kinyana, Akagari ka Kinyana mu murenge wa Rusororo bavuga ko nta sima n’umucanga bihagije byashyizwemo, bakavuga ko zizagwira abazazihabwa kuko abazubatse bazisondetse. Uyobora ishami ry’imiturire ijyanye n’umugi muri Gasabo Jonas Muzigura akibaza uko babimenye kandi batari abafundi.
Umwe mu baturage wo muri Kinyana utashatse ko amazina ye tuyatangaza avuga ko ‘bibabaje’ kubaka inzu, ugafata imodoka yuzuye umucanga hanyuma uwo mucanga ukavangwa n’umufuka umwe wa sima.
Avuga ko azi neza ko uriya mucanga ari uwo bayoraga mu muhanda.
Ati: “ Ubu ngubu zatangiye kuvamwo amatafari batarazituramo kandi zimaze umwaka hafi n’igice zuzuye bakazazimurika muri Kamena, 2020.”
Avuga ko gufata umuntu ukamushyira mu nzu idakomeye ari nko gucukura imva ugashyiramo umuntu muzima kuko aho imvura izagwira ishobora kuzatuma inzu zibahirimaho.
Abishingira ku ngingo y’uko amatafati bubakishije atigeze ashyirwa mu ifuru ngo ashye neza bityo ko atakwizerwa.
Uyu muturage avuga ko ubuyobozi bw’Umurenge wa Rusororo aribwo bwakurikiranaga uko ziriya nzu zubakwa.
Amakuru Umuseke ufite avuga ko kuri uyu wa Kabiri taliki 17, Werurwe, 2020 hari itinda rigizwe n’abakozi bo ku rwego rw’Umurenge,  urw’Akarere ka Gasabo no ku rwego rw’ umujyi wa Kigali bagiye gusura ziriya nzu.
 
Rwiyemezamirimo uzubaka ati: “Hari indi mirimo igikorwa…”
Augustin Bavakure uyobora imirimo yo kubaka ziriya nzu esheshatu zubatswe mu buryo bwa Two in One avuga ko mu by’ukuri ziriya nzu zitasondetswe kuko ngo zitararangira.
Bavakure yemeza ko hakiri indi mirimo iri gukorwa, bityo ko ntawukwiye kwemeza ko zasondetswe.
Yabwiye Umuseke ko amafaranga yo kubaka ziriya nzu yatanzwe n’Akarere ka Gasabo.
Ku rundi ruhande ariko avuga ko ingengo y’imari yagenewe inzu ariyo iherwaho umuntu avuga ko izaba ikomeye cyangwa idakomeye.
Ati: “ Amafaranga yagenewe kubaka inzu niyo agena niba izaba ikomeye cyangwa idakomeye gusa ku byerekeye ayo dukoresha twubaka izi nzu, yo mwayabaza Akarere ka Gasabo.
Ubuyobozi bw’Umurenge wa Rusororo buvuga ko akazi kenshi kakozwe n’umuganda w’abaturage…
Mu magambo make, Umunyamabanga nshingwabikorwa w’Umurenge wa Rusororo Alfred Nduwayezu yabwiye Umuseke ko inzu zicyubakwa, ko hakiri akazi.
Abajijwe ingengo y’imari zagenewe yagize ati: “Dukoresha imiganda itandukanye Tugashaka amafaranga yo guhemba  aba techniciens.”
Iyo witegereje uko izo nzu zibutswe ukazigereranya n’izindi ziri kubakwa na reserve force hafi aho ubona ko harimo itandukanuro haba mu gukoremera no mu kuramba.
Ushinzwe imyubakire yazo yibaza ukuntu abaturage bamenye ko zidakomeye…
Umukozi Akarere ka Gasabo ushinze gukurikirana imyubakire ya ziriya nzu by’umwihariko ndetse n’imyubakire ibereye umujyi  witwa Jonas Muzigura yabajije umunyamakuru w’Umuseke uko abaturage bamenye ko zidakomeye kandi atari bo bazubaka.
Nyuma yo kubwirwa ko abaturage babonye uburyo zubatswe babwiye Umuseke ko zidakomeye, Jonas Muzigura yabajije ati : “ Abo bavuga ko zidakomeye  nibo bazubaka…?
Asabwe kugira icyo avuga ku byo abo baturage bavuga, yasubije ko tugomba kujya kubibaza Akarere ka Gasabo kuko nta burenganzira kamuhaye bwo kukavugira.
Umukozi w’Akarere ka Gasabo ushinzwe itumanaho no kuvugira Akarere ka Gasabo Josephine Mitali Umuseke wamuhamagaye ngo agire icyo avuga kuri ibi ariko ntiyafata telefoni ye igendanwa.
Ubutumwa twamwandikiye kuri WhatsApp nabwo ntiyabusubije.
Pauline Umwali uyobora Akarere ka Gasabo nawe twamuhamagaye tunamuha ubutumwa kuri WhatsApp bumubaza icyo avuga ku kibazo cy’inzu ziri kubakwa mu kagari ka Kinyana, Umurenge wa Rusororo bivugwa ko zitubakishijwe ibintu bizaramba ariko ntiyatwitabye cyangwa ngo adusubize mu nyandiko.
 
Inzu ziri kubakwa huti huti kugira ngo bazahuze n’igihe bijeje Minaloc…
Mu nama yabaye taliki 23, Gashyantare, 2020 yahuje Minisiteri y’ubutegetsi bw’igihugu n’Akarere ka Bugesera( yabereye muri imwe muri Hotel ziri mu karere ka Kicukiro) yarangiye hafashwe imyanzuro irimo uw’uko bitarenze Kamena, 2020 abaturage bose batuye ahabateza akaga bazaba bubakiwe.
Iri sezerano inzego z’ibanze zagiranye na Minisiteri y’ubutegetsi bw’igihugu ryazishyizeho igitutu…
 Bamwe mu baturage bo mu tundi turere tw’Intara y’Amajyepfo n’Uburengerazuba nabo bavuga ko inzu zagenwe abari basanzwe batuye mu manegeka zibatswe huti huti ndetse ngo hari n’aho abaturage barangije kuzitaha.
Rumwe mu ngero nyinshi ni izubatswe mu kagari ka Nyabimata, Umurenge wa Nyabimata muri Nyaruguru, mu Ntara y’Amajyepfo.
Izi nzu zibakishijwe icyondo n’ibiti inyuma bateraho sima ariko ngo si zose.
Umuturage w’aho avuga ko byibura hariya bashyizeho sima ariko ngo hari ahandi mu karere hari inzu abaturage barangije gutaha zihomye n’ibyondo, zitararangira kubakwa neza.
Avuga ko ikibabaje kurushaho ari uko iyo abaturage barangije kuzitaha, birangirira aho ubuyobozi ntibukurikirane ngo burebe niba inzu yubatswe ikuzura neza.
Ati: “ Kutuzura neza kw’inzu baba bahaye abaturage bituma zitaramba. Zinyagirwa igihe gito zikaba zirasenyutse.”
Nyamasheke:
Urundi rugero ni urwo mu mirenge imwe n’imwe y’Akarere ka  Nyamasheke mu Ntara y’i Burengerazuba.
Umwe mu rubyiruko rw’abakorerabushake mu gukumira ibyaha mu murenge wa Karambi mu Karere ka Nyamasheke ariko akaba akorera mu karere kose nawe avuga ko kubaka huti huti  ziriya nzu ari byo biri gukorwa kandi bishobora kuzateza akaga abazazijyamo
Mugenzi we wo mu murenge wa Mahembe avuga ko bagize amahirwe bakubakisha amatafari ya rukarakara kuko ubutaka bwaho ari bwiza .
Ati: “ Twararebye dusanga kubakisha ibiti ari ibintu bitaramba kuko inzu yubakishije ibiti hari ubwo ihengama duhitamo kubakisha amatafari. Iwacu rwose biragenda neza.”
Avuga ariko ko bakomwe mu nkokora n’ingamba zo kwirinda icyorezo cya coronavirus bituma batitabira akazi neza.
Uyu musore nawe uri mu rubyiruko rw’abakorera bushake mu gukumira ibyaha avuga ko atakwizera niba inzu nka ziriya ziri kubakwa mu mirenge ya Bushenge, Shangi, Nyabitekeri n’ahandi zizaba zikomeye kuko ngo kubumba amatafari bigoye bitewe n’imiterere y’ubutaka.
N’ubwo Umuseke wafashe ingero muri utu turere ‘birashoboka’ ko ikibazo cyo kubaka inzu zidakomeye zo gutuzamo ababaga mu manegeka kiri n’ahandi.
Kubaka huti huti, gukoresha amafaranga make mu kubaka…biri mu bituma inzu zubatswe zitaramba bikaba byashyira mu kaga ubuzima bw’abaturage bazihawe.
Jean Pierre NIZEYIMANA
UMUSEKE.RW
",https://umuseke.rw/gasabo-rusororo-bavuga-ko-inzu-ziri-kubakirwa-abatishoboye-zisondetse.html
"
         Abanyarwanda tuzabarinda Coronavirus nk’uko twarwanyije SIDA na Ebola- Ambasaderi wa USA          
      ","Ambasaderi wa Leta Zunze Ubumwe za America mu Rwanda, Peter Vrooman yavuze ko gihugu cye kizeza u Rwanda gukomeza guhangana n’icyorezo cya Coronavirus (COVID-19) cyugarije Isi.
Amb. Peter Vrooman avuga ko ku ubu bufatanye buzatanga umusaruro mu kurinda Abanyarwanda n’Abanyamerika iki cyorezo cya COVID-19 nk’uko iki gihugu cyagize uruhare runini mu kurwanya Virus itera SIDA n’icyorezo cya Ebola kigeze kumara igihe gihangayikishije Repubulika Iharanira Demokarasi ya Congo ihana imbibi n’u Rwanda.
Leta Zunze Ubumwe za America zibinyujije mu kigo cyayo kita ku Iterambere Mpuzamahanga USAID gisanzwe gifasha u Rwanda mu mishinga inyuranye irimo iy’ubuzima, uburezi ndetse n’Ubuhinzi. Iki kigo kandi cyatanze umusanzu mu gufasha u Rwanda kurinda ko icyorezo cya Ebola kigera mu Rwanda.
Peter Vrooman yatangaje ibi mu gihe hashize amasaha macye Guverinoma y’u Rwanda itangaje ko kuva ejo tariki ya 20 Werurwe ingendo z’indege ziva cyangwa zerekeza mu Rwanda zizahagarara mu gihe k’iminsi 30.
Birashoboka ko hari Abanyamerika baba mu Rwanda bifuzaga gutaha cyangwa abari mu gihugu cyabo bifuzaga kugenderera u Rwanda.
Ambasaderi Peter Vrooman yabwiye Abanyamerika baba mu Rwanda ko bazakomeza kubamenyesha amakuru arebana n’iki cyemezo cyaraye gifashwe na Leta y’u Rwanda mu rwego rwo gukomeza kwirinda izamuka ry’imibare y’abarwayi ba Coronavirus.
Avuga ko Leta Zunze Ubumwe za America zishyira imbere umutekano n’ituze by’abaturage bayo bityo ko iki cyemezo kije kirengera n’abanyamerika baba mu Rwanda.
Ati “Leta Zunze Ubumwe za America ziteguye gukora ibishoboka byose kugira ngo zihe ubufasha abaturage ba US aho bari hose mu bihugu byamaze guhagarika ingendo zo mu kirere.”
Hari za ambasade zitandukanye zamaze gufunga ibikorwa byazo mu Rwanda zirimo iya Israel n’iy’Ububiligi na bwo bwugarijwe n’iki cyorezo kimaze gufatayo abagera ku 1 400 mu gihe kimaze guhitana 14 muri kiriya gihugu.
Minisiteri n’ibigo byiganjemo ibya Leta byo byamaze guhagarika ibikorwa byabyo mu rwego rwo kwirinda ikwirakwizwa ry’iki cyorezo cyakangaye Isi.
Mu ijoro ryakeye, Minisiteri y’Ubuzima mu Rwanda yaraye itangaje ko ejo hashize hagaragaye abarwayi ba Coronavirus batatu baje biyongera ku bandi umunani bari bahari bivuze ko ubu bamaze kuba 11.
UMUSEKE.RW
",https://umuseke.rw/abanyarwanda-tuzabarinda-coronavirus-nkuko-twarwanyije-sida-na-ebola-ambasaderi-wa-usa.html
"
         Muhanga: Umukwe, umugeni na gafotozi ni bo bemerewe kugera aho basezeranira          
      ","Umuyobozi w’Akarere ka Muhanga Kayitare Jacqueline avuga ko  Serivisi yo gusezeranya abashaka  kurushinga, izahabwa umukwe n’umugeni  ndetse n’ubafotora. Iki kemezo ngo kiri mu rwego rwo kurinda ko abantu bakwanduzanya COVID-19.
Kuva Minisiteri y’Ubuzima  isohoye itangazo ryo gufunga ahantu hose hahurira abantu benshi, bamwe mu bari  bafite ubukwe muri Werurwe bakaba bari baratumiye abantu benshi ubu bibaza uko bizagenda.
Hari abafashe umwanzuro wo kubusubika.
Abageni 54 mu Mirenge ya Nyamabuye, Muhanga, Shyogwe na Cyeza mu Karere ka Muhanga, nibo bari bafite ibirori by’ubukwe muri Werurwe 2020.
Bavuga ko batewe impungenge no kuba bataramenyeshwa ko ibirori  byabo bisubitswe cyangwa    ko buzabasezeranya.
Abarangije kumva ko ziriya ngamba zafashwe harimo uwitwa Ndayisenga Pierre akaba ari umwe mu babyeyi bafite abana biteguraga kurushinga muri Werurwe, 2020.
Avuga ko   ingamba zashyizweho zo gukumira icyorezo cya Coronavirus ari nziza kuko zigamije kurinda Abanyarwanda.
Yemeza ko yarangije gutegura ingengo y’imari nke azakoresha yakira abantu bake bazataba ubukwe bw’umwana.
Yagize ati: “ Jye ndateganya kwakira abantu bake cyane mu bukwe kandi bizakorwa hubahirijwe amabwiriza Minisiteri y’ubuzima.”
Umunyamabanga nshingwabikorwa w’Umurenge wa Nyamabuye, Gakwerere Eraste, yabwiye Umuseke ko hari serivisi zindi batanga, akavuga ko bemerewe kujya  basezeranya umugeni n’ umukwe   n’abaje n’ababahagarariye  baje kubasinyira bonyine.
Yagize ati: “Hari Serivisi  duha abaturage zitahagaze kandi  abaza ku murenge babanza gukaraba intoki bagera mu Murenge bakicara bahanye intera.”
Umuyobozi w’Akarere ka Muhanga Kayitare Jacqueline, avuga ko  abafite ubukwe bagomba gutegereza ibyumweru bibiri Minisanté yatanze kugira ngo hasuzumwe  niba abaturage bataranduye  indwara ya  Coronavirus.
Ati: “Umugeni n’umukwe babyemeye twabaseranya, bagaherekezwa nubafotora gusa.”
Kayitare yavuze ko abagomba kubabera abahamya bakababasinyira bo bagomba kuza mbere y’uko gusezeranya nyiri izina bikorwa hanyuma bagasubira mu ngo zabo.  bakaza mbere y’ibirori gato hanyuma bagasubira mu rugo.
Yagiriye inama abakozi benshi bakorera mu cyumba kimwe, ko bagomba gusimburana bamwe bagakorera mu rugo bifashishije ikoranabuhanga kugira ngo birinde  kwegerana no  gukoranaho.
MUHIZI ELISÉE
UMUSEKE.RW/Muhanga.
",https://umuseke.rw/muhanga-umukwe-umugeni-na-gafotozi-ni-bo-bemerewe-kugera-aho-basezeranira.html
"
         Imana iri hose, dusengere mu rugo twime amahirwe coronavirus – Museveni          
      ","*Coronavirus yahitanye Umunyafurika wa mbere munsi y’Ubutayu bwa Sahara
Mu ijambo yagejeje ku batuye Uganda, Perezida Yoweri Museveni yavuze ko igihugu kigiye guhagarika gusengera mu makoraniro ahuza abantu benshi, abasenga bakabikorera mu rugo mu rwego rwo kwirinda ko Coronavirus igera muri iki gihugu.
Museveni yagarutse ku ngamba zitandukanye zirimo no gufunga amashuri.
Ati “Amasengesho arakomeza ariko abere mu ngo, Imana iba ahantu hose. Ni byo twasengeraga hamwe kandi tuzi ibyiza byabyo, ariko ntitwakomeza kubitsimbararaho twugarijwe n’amakuba.”
Yasabye abafite insengero gukoresha Radio na Televiziyo mu gukomeza umurimo wo kubwiriza ijambo ry’Imana.
Yagize ati “Papa Francis yaretse umuhimbazo yigishagamo kuri Kiliziya St. Pierre akomeza kwigisha ijambo ry’Imana akoresheje televiziyo. Yatanze urugero rwiza.”
Perezida Yoweri Museveni yatangaje ko kuva ku wa Gatanu w’iki cyumweru, amashuri azafungwa kuva ku y’incuke, amashuri abanza no kugera kuri Kaminuza.
Igikorwa cyo kuyafunga kizaba ku manywa ku wa gatanu, azafungwa by’agateganyo mu gihe cy’ukwezi.
Ati “Tuzabikora mu rwego rwo kwima amahirwe coronavirus.”
Perezida Museveni yavuze ko Abanya-Uganda bavuye hanze batazigera bafungwa ariko ngo bazashyirwa mu kato mu rwego rwo kurengera ubuzima bwabo.
Ati “Abanyamahanga bajya ahandi nta we uzabahagarika, bapfa kuba batazagaruka mu gihe k’iminsi 32.”
 
Abantu 10 barahagije ubukwe bukaba…
Ku bukwe bwo muri Uganda, bubamo abasangwa n’abavumbyi, Museveni yasabye ko byahinduka mu minsi 32 yashyizweho.
Ati “Niba abageni bashaka cyane gushyingirwa, bashobora gukora ubukwe bwa gihanga “scientific wedding” burimo ab’ingenzi muri bwo gusa, umukwe, umugeni we, umubyeyi uhagarariye umugeni (Marraine), n’ubasezeranya, nibura ntibarenge abantu 10.”
 
Umuntu wa mbere muri Africa yo munsi y’Ubutayu bwa Sahara yazize Covid-19
Coronavirus ikomeje kuba icyorezo gihangayikishije Isi, umuntu wa mbere wo muri Africa yo munsi y’Ubutayu bwa Sahara yapfuye azize iki cyorezo.
Ni umugore wo muri Burkina Faso wari Visi Perezida wa kabiri w’Inteko Ishinga Amategeko y’iki gihugu witwa Mme. Marie Rose Compaoré w’imyaka 62.
Urupfu rwe rwatangajwe na Martial Ouedraogo, Umuhuzabikorwa wo kurwanya Covid-19 muri kiriya gihugu.
Zambia yabaye igihugu cya 31 muri Africa cyatangaje ko hari abarwayi ba coronavirus. Perezida Edgar Lungu yavuze ko ari umugabo n’umugore bamaze iminsi mu biruhuko mu gihugu cy’Ubufaransa, bari bajyanyeyo n’abana babo.
Coronavirus imaze kwandura abasaga ibihumbi 200 ku Isi, yahitanye abarenga 7500 ariko hari na benshi bavuwe barakira muri bariya yafashe.
UMUSEKE.RW
",https://umuseke.rw/imana-iri-hose-dusengere-mu-rugo-twime-amahirwe-coronavirus-museveni.html
"
         Kamonyi: Imvura yasenye inzu zigwira abantu, yangiza imihanda n’imyaka          
      ","Mu mirenge itandukanye y’Akarere ka Kamonyi haraye haguye imvura nyinshi isenya inzu zigwira abaturage mu murenge wa Ngamba ahitwa Kabuga, yangiza imihanda n’imyaka ihinze kuri hegitari zirenga enye n’igice.
Umunyamabanga nshingwabikorwa w’Umurenge wa wa Ngamba witwa Obed Niyobuhungiro avuga ko imvura yaraye iguye yabangirije cyane.
Avuga ko yasenye inzu ebyiri, ziragwa, isenya uruzitiro n’inkuta z’inzu.
Ati: “ Ikindi ni uko ni umugezi wa Nyamagana wimutse uta inzira yawo ucamo kabiri umuhanda.”
Avuga kandi ko imyaka y’abaturage yuzuye, hakaba hangiritse zirenga 4.5
Niyobuhungiro  avuga ko umuhanda wangijwe n’amazi ya Nyamagana wari usanzwe uri ho ikiraro.
Avuga ko amazi yaciye indi nzira ajya mu mirima y’abaturage.
Kubera ko uriya muhanda usanzwe ukomeza ujya mu murenge wa Runda, abaturage ntibari kuwukoresha kuko wangiritse.
Kugeza ubu umugore umwe niwe urukuta rwagwiriye  ruramuhusha rufata ukuboko ariko yajyanywe kwa muganga ku kigo nderabuzima cya Kabuga mu murenge wa Ngamba.
Iriya mvura kandi yangije ibindi bintu mu mirenge ya Runda na Rukoma.
Jean Pierre NIZEYIMANA
UMUSEKE.RW
 
",https://umuseke.rw/kamonyi-imvura-yasenye-inzu-zigwira-abantu-yangiza-imihanda-nimyaka.html
"
         Gukunda Igihugu ntibirangirira mu kubivuga gusa          
      ","Iyi nyandiko ni ibitekerezo bwite bya CYUZUZO Aimé Christian; Umunyeshuri muri ULK
Urubuga Wikipedia rugaragaza amatariki y’igihe Ibihugu byo ku isi byizihizaho iminsi ngarukamwaka y’Ubwigenge cyangwa indi bifitanye isano. Mu nshuro zigera kuri 194 iyo minsi yizihizwa buri mwaka muri ibyo bihugu, Nyakanga na Kanama ari amezi yizihizwamo cyane iyo minsi. Nyakanga ubwayo buri mwaka hizihizwamo iminsi n’iyi inshuro 29 mu gihe Kanama yizihizwamo inshuro 27.
Iyi mibare igaragaza ko ukwezi kwa Nyakanga n’ukwa Kanama ari  amezi yo Gukunda igihugu.
Mu kwezi kwa Nyakanga u Rwanda rwizihizamo iminsi ibiri ifatwa nk’ikomeye nk’umunsi w’Ubwigenge wizihizwa ku wa 01 Nyakanga n’umunsi wo Kwibohora wizihizwa ku wa 04 Nyakanga.
Ni iminsi ifite kandi byinshi ihishura ku hashize h’Igihugu cyacu, ikaba yanagira uruhare mu kugena ahazaza hacyo.
Kugira ngo Ubwigenge cyangwa Kwibohora byizihizwe n’igihugu cyabigezeho bisaba kubanza kubigeraho mbere na mbere. Mu kubigeraho ntabwo ari ibintu bihanuka mu kirere ahubwo biraharanirwa naho ababigizemo uruhare bakaba bagororerwa mu buryo butandukanye.
Kubona ubwigenge bw’igihugu cyangwa kubohorwa kwacyo ni ibikorwa bifatwa nk’ibihambaye mu gihugu, Itariki byabereyeho irazirikanwa buri mwaka, igahabwa agaciro na buri wese mu gihugu –uhereye ku mukuru w’Igihugu ukagera kuri Rubanda rwo hasi.
Mu gihe hagize ukora urutonde rw’abantu bakunda Igihugu cyangwa abo ubuzima bwabo bwaranzwe no gukora ibikorwa bigaragaza urwo bakunze Ibihugu byabo; yaba umuntu ku giti cye, ibinyamakuru, n’abandi;  abiganza kuri urwo rutonde niba atari na bose ni ba bandi usanga baragiye baharanira ubwigenge cyangwa ukubohorwa kw’ibihugu byabo; bamwe muri bo  bagashyirwa mu Ntwari z’Igihugu ku bw’ibyo bikorwa byamaze gufatwa nk’ibiza imbere mu kugaragaza umuntu ukunda Igihugu bya nyabyo.
Abanditse indirimbo yubahiriza Igihugu, Rwanda nziza, bunze mu rya babandi; mu gika cyayo cya gatatu bahisemo kuzirikana Abakurambere b’Igihugu cyacu bahanze igihugu ndetse n’abatsinze abakoloni bikageza Igihugu cyacu ku bwigenge.
Igika cya gatatu kigira giti“Abakurambere b’intwari Bitanze batizigama;Baraguhanga uvamo ubukombe; Utsinda ubukoroni na mpatsibihugu; Byayogoje Afurika yose; None uraganje mu bwigenge; Tubukomeyeho uko turi twese.”
Iki ni ikimenyetso kingaragariza agaciro gahabwa abakoze bene ibi bikorwa.
Mu binyejana byinshi byatambutse, igihe Abageriki, Abaromani, Abongereza basaga nk’aho bigaruriye isi, wasangaga kwitanga ku rugamba bisa nk’aho cyari cyo gipimo cyo kureba ukunda Igihugu cye.
Nyuma, igihe cy’ubukoloni cyarageze kinamara igihe kirekire mu bice hafi ya byose by’isi, ndetse busiga n’ingaruka kugeza na n’uyu munsi ibisigisigi byabwo hari benshi bagihanganye nabyo.
Gusa Abanyamerika, Abanyafurika n’abandi barahagurutse bagatangiza inkundura yo guharanira Ubwigenge bw’ibihugu byabo. Benshi muri bo bahasize ubuzima, gusa ibikorwa byabo byatumye bafatwa nk’intwari mu bihugu byabo; maze icyo gihe kurwanya ubukoloni, guharanira ubwigenge bw’ibihugu byabo biba nk’ibipimo fatizo ku kureba uko umuntu akunda Igihugu cye.
Iki gihe, aho ubukoloni byitwa ko bwarangiye, gukunda Igihugu ntabwo bikireberwa ku warwanye intambara nyinshi cyangwa se k’uri kurwanya Abakoloni.
Mu gitabo “The Trouble With Nigeria”, cyanditswe na Chinua ACHEBE mu 1986, yagaragaje ibiranga umuntu ukunda Igihugu cye by’ukuri muri iki kiragano. Ku rupapuro rwa 15 yanditse ati: “Ni inde ukunda Igihugu? Ni umuntu ufitiye urukundo igihugu cye. Ntabwo ari umuntu uvuga ko akunda igihugu cye. Ntabwo ari umuntu kandi usakuza, urahira, usubiramo kenshi cyangwa akaririmba urukundo akunda Igihugu cye. Ahubwo umuntu ukunda Igihugu cye,  ni urazwa ishinga n’uko Igihugu cye n’abagituye bose barangwa n’ibyishimo n’imibereho myiza. Gukunda Igihugu ni amarangamutima ayobowe n’ubushishozi. Ukunda Igihugu cye by’ukuri ni uhora iteka asaba ko Igihugu cyagera ku rwego ruhanitse ndetse ntagire icyo yifuza ku Gihugu cye n’abagituye ku giti cye uretse inyungu z’Igihugu muri rusange n’iz’abaturage mu buryo bwihariye.”
Twavutse dusanga ibihugu twavukiyemo biriho; abatubanjirije kimwe n’abazakurikira twaba cyangwa baba ibihangange, tuzagera igihe tugende ariko igihugu kizagumaho. Ibi nta bushobozi dufite bwo kugira icyo tubihinduraho. Ni uko twabisanze kandi ni ko tuzabisiga! Gusa ubushobozi dufite ni ubwo gukunda igihugu cyacu bikagaragarira mu bikorwa aho kuba mu magambo. Guharanira no guha agaciro Igihugu bikaza imbere ya buri  kimwe cyose na buri umwe wese.
Mu gihe ibi nabigeraho, nawe ukabigeraho; igihe cyo kugenda kwacu cyazagera twizeye neza ko dusigiye umurage ufite agaciro gusumbye kure aka zahabu, maze abato bagahora iteka baharanira gutera ikirenge mu cyacu.
Kuvumirwa ku gahera cyangwa gushimirwa byose biri mu maboko yacu!
CYUZUZO Aimé Christian;
Umunyeshuri muri Kaminuza yigenga ya Kigali (ULK), mu ishami ry’Ububanyi n’Amahanga (International Relations).
",https://umuseke.rw/gukunda-igihugu-ntibirangirira-mu-kubivuga-gusa.html
"
         CNLG yabaye ihagaritse ibyo gusura inzibutso mu matsinda, nihaza umwe azakirwa          
      ","Mu rwego rwo kubahiriza amabwiriza yo kwirinda icyorezo cya Coronavirus, Komisiyo y’Igihugu yo kurwanya Jenoside (CNLG) yabaye ihagaritse ibikorwa byo gusura inzibutso abantu bari mu matsinda ariko ko nihazajya haza umwe umwe azajya yakirwa.
Bikubiye mu itanganzo CNLG yashyize hanze kuri uyu wa Gatatu tariki ya 18 Werurwe 2020 mu rwego rwo kwirinda ikwirakwira ry’icyorezo cya Coronavirus (COVID-19).
CNLG ivuga ko iki cyemezo kireba abanyamahanga n’abanyarwanda basura inzubutso za Jenoside yakorewe Abatutsi bazaga mu matsinda y’abantu benshi ko batemerewe gusura muri ibi byumweru bibiri biri imbere.
Iyi komisiyo ivuga ko abazasura ari umwe umwe bazakomeza kwakira nk’ibisanzwe ariko na bwo akubahiriza amabwiriza yo kwirinda kiriya cyorezo bityo ko utazayubahiriza atazakirwa.
Iki cyemezo gifashwe mu gihe habura ibyumeru bitatu ngo Abanyarwanda binjire mu cyumweru cyahariwe Kwibuka Jenoside yakorewe Abatutsi ku nshuro ya 26.
Muri iki cyumweru gisanzwe kibamo ibikorwa binyuranye bigamije kwibuka Jenoside yakorewe Abatutsi birimo ibiganiro bitangwa buri munsi mu midugudu.
Mu gihe iki cyorezo cya Coronavirus cyakomeza kugaragara kugeza muri biriya bihe byo kwibuka bishobora kugira ingaruka ku migendekere y’ibikorwa byo kwibuka kuko kugeza ubu abantu batemerwe kujya ahantu bahurira ari benshi.
Icyorezo cya Coronavirus gisa cyahinduye imibereho y’abatuye Isi, cyatumye bimwe mu bigo na Minisiteri bya Leta bihindura imikorere kuko ubu abakozi bari gukorera mu ngo zabo.
Guverinoma y’u Rwanda kandi iburira abaturarwanda kwirinda ingendo zitari ngombwa no kwitwararika by’umwihariko ku bijyanye n’isuku y’intoki.
Kugeza ubu, Minisiteri y’Ubuzima imaze gutangaza ko mu Rwanda hamaze kugaragara abarwaye Coronavirus umunani biganjemo Abanyarwanda.
Ejo hashize, Ikigo cy’Igihugu gishinzwe Ubuzima RBC cyatangaje ko abarwayi ba COVID-19 bari kwitabwaho mu kigo Nderabuzima cya Kanyinya muri Kigali kandi ko bakomeje kumererwa neza ngo ndetse bari gukora imyitozo ngororamubiri ku buryo batanga ikizere ko bazakira bakaba basezererwa bagataha mu gihe kiri imbere.
UMUSEKE.RW
",https://umuseke.rw/cnlg-yabaye-ihagaritse-ibyo-gusura-inzibutso-mu-matsinda-nihaza-umwe-azakirwa.html
"
         VIDEO-Coronavirus: Abamotari ngo ntibifuza ko hari umugenzi wandurira kuri moto          
      ","Abakora umwuga wo gutwara abagenzi kuri moto (Abamotari) mu mujyi wa Kigali baravuga ko bahagurukiye kubahiriza amabwiriza agamije kwirinda ikwirakwiza ry’icyorezo cya Coronavirus ku buryo batifuza ko hari uwakwandurira kuri moto yabo.
Ejo hashize, umuyobozi Mukuru w’Urwego Ngezaramikorere RURA, Lt Col Nyirishema Patrick yazindukiye kuri RBA gusobanura amabwiriza yashyiriweho abamotari arimo gukura ikirahure kuri Casque ndetse n’areba abagenzi yo kwitwaza agatambaro ko gushyira imbere ya Casque.
Abasanzwe bakora umwuga wo gutwara abantu kuri moto mu mujyi wa Kigali bavuga ko na bo bahangayikishijwe n’iki cyorezo ariko bakaba banahangayikiye abo batwara.
Bana Nshuti Jean Paul avuga ko hakenewe ubukangurambaga ku bagenzi bagashishikarizwa kwitwaza ibikoresho by’ibanze birimo udupfukamunwa ndetse n’igitambaro gitwikira umutwe, aho bishoboka bakagura ingofero (casque) zabo bwite.
Ati “Abagenzi na bo bagomba kugira uruhare mu kwirinda iki cyorezo. Hari nk’umuntu utega moto bimutunguye, buri muntu aguze ingofero (casque) ye bwite byafasha cyane muri uru rugamba rwo kwirinda coronavirus.”
Misago Mariko avuga ko kuba abagenzi basangira casque ari ikibazo, akavuga ko igikenewe ari uko bakoroherezwa uburyo bwo kubona imiti iterwa mu ngofero yikica udukoko dushobora kuba twasigayemo nyuma yo gukoresha n’umugenzi.
Ati “Ariko kandi natwe dukangukire kwita ku isuku ya casque zacu, twibuke kuzihanagura buri munsi.”
Hari n’abandi bamotari bavuga ko umuti nyawo wo kurinda abagenzi kwandurira coronavirus kuri moto, ari uko abagenzi bakurirwaho kwambara Casque.
Uwitwa Esidori ari “Muri iki gihe k’ibyumweru bibiri hakuweho kwambara casque ku bagenzi byafasha mu kurinda ko abagenzi banduzanya. Ubwo natwe (abamotari) twakwitwararika tugakoresha umuvuduko wo hasi.”
Itangazo Minisiteri y’ubuzima mu Rwanda yaraye ishyize hanze, rigaragaza ko ubu mu Rwanda hari abarwayi umunani bafite ubwandu bwa Coronavirus barimo Umurundi waraye agaragaweho iki cyorezo gisa nk’icyahagaritse ubuzima busanzwe bw’abatuye Isi.

Dieudonnee NSHIMIYIMANA
UMUSEKE.RW
",https://umuseke.rw/video-coronavirus-abamotari-ngo-ntibifuza-ko-hari-umugenzi-wandurira-kuri-moto.html
"
         Gasabo:Umuturage ati: ‘Niba mutantabaye byibura nimuze musane itiyo’          
      ","Umuturage witwa Silas Ndayobotse amaze igihe asaba ubuyobozi bw’Umurenge wa Remera n’umujyi wa Kigali kubatabara bagakubakira ruhurura imanukamo amazi ava muri Kigali Arena, Hotel Sportsview n’ahandi kuko iri hafi kumusenyera. Ubu aratabaza kurushaho kuko amazi yayo yaciye itiyo mo kabiri amazi aba ameneka ari menshi.
Taliki 04, Gashyantare, 2020 Ndayobotse hamwe n’abaturanyi be bo mu mudugudu wa Marembo I, Akagari ka Nyabisindu, Umurenge wa Remera mu karere ka Gasabo babwiye Umuseke ko babangamiwe n’ariya mazi kuko yasenye ruhurura k’uburyo n’inzu zabo ziri hafi kugwa.
Bavuze ko bafite kandi impungenge z’uko abana babo bazagwamo.
Umunyamabanga nshingwabikorwa w’Umurenge wa Remera Patricie Murakatete icyo gihe yabwiye Umuseke ko abaturage bo muri kariya gace bagombye kwishakamo amafaranga yo kubakira iriya ruhurura uko yaba angana kose hanyuma umurenge cyangwa akarere kakazabongerera.
Yagize ati: “Ikindi nk’uko n’ahandi bagenda bunganira ingengo y’imari,  nabo bareba ubushobozi bwaboneka hagati yabo Leta ikazaza wenda haricyo begeranyije nayo ikabunganira.”
Itiyo yacitse amazi aba make mu baturage…
Silas Ndayobotse yabwiye Umuseke ko ikibazo cyarushijeho gukomera kuko amazi amanuka muri ruhurura yaciye itiyo amazi akaba ari kumeneka.
Ngo byatumye amazi abura mu ngo nyinshi mu gace atuyemo.
Ati: “Niba batantabaye baramire namazi kuko yabuze hose muri quartier.”

Jean Pierre NIZEYIMANA
UMUSEKE.RW
",https://umuseke.rw/gasaboumuturage-ati-niba-mutantabaye-byibura-nimuze-musane-itiyo.html
"
         A.Kagame yagaragaje uko wasukura ibiganza ashimira Umubyeyi we wabimusabye          
      ","Ange Ingabire Kagame ubuheta bwa Perezida Paul Kagame na we yinjiye mu bukangurambaga ‘Safe Hands’ bw’Ishami ry’Umuryango w’Abibumbye ryita ku buzima bugamije kwirinda icyorezo COVID-19, ashimira Umubyeyi we wamuhaye uyu mukoro wo guha abandi urugero muri iki gikorwa.
Mu cyumweru gishize ubwo mu Rwanda hari hamaze kugaragara umuntu wa mbere ufite ubwandu bwa Coronavirus, Perezida Paul Kagame yatanze ubutumwa bukomeye asaba Abanyarwanda kudaheranwa n’ubwoba ahubwo bagahagurukira kwirinda iki cyorezo n’ikwirakwizwa ryacyo.
Perezida Kagame kandi ari mu ba mbere binjiye mu bukangurambaga bwiswe ‘Safe hands’ bwo kugaragaza uburyo abantu basukura ibiganza mu rwergo rwo kwirinda kwandura no kwanduzanya iki cyorezo.
Muri butumwa yanyijije kuri Twitter buherekejwe n’amashusho ari gukaraba ibiganza n’amazi meza ndetse n’isabune, hari abo yasabye na bo kwinjira muri ubu bukangurambaga barimo Perezida Uhuru Kenyatta wa Kenya, Cyril Ramaphosa wa Africa y’Epfo ndetse n’umukobwa we Ange Ingabire Kagame.
Ange Ingabire Kagame na we wagaragaje uburyo abantu bakwiye gusukura ibiganza, yavuze ko yakiriye uyu mukoro yahawe na se ndetse ko amushimira.
Mu butumwa na we yanyijije kuri Twitter, Ange Ingabire Kagame yavuze ko gusukura neza ibiganza biri mu buryo bwizewe bwo kwirinda kwandura icyorezo cya Coronavirus.
Muri ubu butumwa buherekejwe n’amashuri agaragza Ange Kagame arimo gusukura ibiganza n’amazi meza ndetse n’isabune, agenda akuba ibiganza avuga ko nta gice umuntu akwiye kubagirwa mu bigize ibiganza.
Avuga ko iki gikorwa cyo gusukura intoki kigomba kumara nibura igihe kiri hagati y’amasegonda 40 na 60.
Ange Kagame kandi yasabye abandi bantu na bo kwinjira muri ubu bukangurambaga barimo Clare Akamanzi uyobora RDB, Dr Anges Binagwaho wabaye Minisitiri w’Ubuzima, Miss Sonia Rolland, uwahoze ari umukinnyi wa Tennis Maria Sharapova ndetse n’umuririmbyi Gael Faye.
Dr Binagwaho wahise anamusubiza yavuze ko na we yakiriye uyu mukoro ndetse ko mu gihe cya vuba aza kuyoboka ubu bukangurambaga.
Mu bandi Perezida Kagame yasabye kwinjira muri ubu bukangurambaga barimo Umunyamabanga Mukuru wa OIF, Louise Mushikiwabo na we ejo watambukije ubutumwa bwe bushishikariza abantu gukaraba intoki.
I am participating in the @WHO & @DrTedros #SafeHands challenge. 
Thank you dad @PaulKagame. Challenge accepted!❤️
I now challenge @cakamanzi @Contact_Makeda @eliz_tanya @MariaSharapova @Zain_Verjee @SoniaRolland @GaelFaye @YKaritanyi @agnesbinagwaho. pic.twitter.com/gTD8e0sl9O
— Ange.I. Kagame (@AngeKagame) March 17, 2020

UMUSEKE.RW
",https://umuseke.rw/a-kagame-yagaragaje-uko-wasukura-ibiganza-ashimira-umubyeyi-we-wabimusabye.html
"
         Coronavirus: Yateje ingaruka ku biciro, MINICOM iratanga gasopo          
      ","*Undi mugabo w’Umurundi yatahuweho coronavirus muri rusange abarwayi bayo baba 8
(VIDEO) Kuva indwara ya coronavirus imaze iminsi igaragaye mu Rwanda yateje ikibazo ku masoko hamwe na hamwe mu gihugu ibintu byarahenze, bamwe mu baguzi bataha amaramasa. Minisiteri y’Ubucuruzi n’Inganda yasohoye itangazo ririmo ibiciro by’ibiribwa, ubirengaho akabyuriza uko ashaka yaburiwe.
Umuseke waganiriye na Mukeshimana Claire umwe mu bahahira ku isoko rya Ziniya mu Karere ka Kicukiro bavuga ko ibiciro byazamutse ku masoko kubera icyorezo cya Coronavirus.
Ati “Indwara ya coronavirus ikimara kugaragara mu gihugu, ibiciro bahise babizamura. Uretse abacuruza imboga ni bo batarazamura ariko abacuruza imiceri, ifu y’ubugari, kawunda ibiciro babizamuye.”
Mukeshimana  avuga ko ibiciro biri hejuru kuko niba ubugari bwari ku Frw 350, ubu bari kubugurisha Frw 500 na Frw 600, ibyo avuga ko bitoroshye.
Ati “Turasaba Leta kutuvuganira abacuruzi bareke kuzamura ibiciro kugira ngo tubone icyo kurya.”
Umuseke waganiriye  n’abacuruzi bavuga ko na bo aho barangurira ibiribwa ibiciro byazamutse.
Kiroso ni umwe mu bacuruzi agira ati “Umuceri wa Tanzania dusanzwe turangura Frw 27 000 ubu twasanze bari kuwugurisha Frw 28 000, ubu natwe turimo kuwugurisha Frw 30 000.”
 Uyu mucuruzi avuga ko nta kindi kibazo gihari cyateye izamuka ry’ibiciro uretse Coronavirus.
Minisiteri y’Ubucuruzi n’Inganda (MINICOM), yasohoye itangazo ku wa mbere tariki 16 Werurwe 2020, riburira abacuruzi batangiye kuzamura ibiciro by’ibicuruzwa, cyane cyane ibyo kurya, bitwaje icyorezo cya Coronavirus ko abazabifatirwamo bazahanwa hakurikijwe itegeko.
Minisiteri ivuga ibi ishingiye ku itegeko nomero 36/2012 ryo ku wa 21 Nzeri 2012 rigenga ihiganwa mu bucuruzi no kurengera abaguzi.
Yaboneyeho kugaragaza ibiciro bya bimwe mu biribwa, ababicuruza batagomba kurenza haba mu masoko no mu mabutike.

 
Ibyo bicuruzwa ni ibi bikurikira:
Umuceri wa Tanzaniya (25Kg), igiciro cyo kurangura ntikigomba kurenga Frw 25 500, naho ku badandaza igiciro ntikirenge Frw 1 200 ku kilo. Umuceri w’umunyarwanda (Kigori 25Kg), ntawemerewe kurenza Frw 18,500 ku barangura na Frw 800 ku kilo ku badandaza.
Umuceri w’umunyarwanda (muremure 25Kg), ni Frw 19,700 kurangura na Frw 850 ku kilo ku badandaza, naho umuceri wa Pakistan (25Kg) urangurwa ku Frw 21,000 ukadandazwa ku giciro kitarenze Frw 900 ku kilo, mu gihe uwa Tayilande utagomba kurenza Frw 26.500 kurangura na Frw 1,200 ku kilo ku badandaza.
Ibishyimbo by’umutuku ku barangura ntibigomba kurenza Frw 600 ku kilo, naho kudandaza ntibirenze Frw 650 ku kilo, mu gihe ibya Colta kurangura ni Frw 850 ku kilo na Frw 1,000 ku kilo ku badandaza.
Kawunga (MINIMEX na Iraboneye 25Kg), ntizigomba kurenza Frw 17,000 kurangura na Frw 800 ku kilo ku badandaza, naho izindi kawunga zikarangurwa ku Frw 15,000 zikadandazwa kuri Frw 620 ku kilo.
Ibirayi bya Kinigi ku barangura ntibigomba kurenza Frw 380 ku kilo, naho abadandaza ntibagomba kurenza Frw 420 ku kilo, mu gihe ibirayi by’umweru birangurwa Frw 280 bigacuruzwa kuri Frw 300 ku kilo.
Amavuta yo kurya (5L) arangurwa ku atarenga Frw 9,000 akadandazwa ku Frw 2,200 kuri litiro, naho igitoki kikarangurwa atarenze Frw 280 ku kilo kigacuruzwa kuri Frw 300 ku kilo.
Ifu y’imyumbati ku badandaza, ikilo kimwe kigomba kugura hagati ya Frw 400 na 800, naho ifu ya Kinazi (40Kg) kurangura ntigomba kurenza Frw 23,000, ikagurishwa atarenga Frw 900 ku kilo ku badandaza.
Isukari iva hanze (50Kg) ntigomba kurenza Frw 39,500 ku barangura na Frw 900 ku badandaza, mu gihe iya Kabuye (50Kg) itagomba kurenza Frw 42,000 ku barangura na Frw 1,000 ku kilo ku badandaza.
Minisiteri y’Ubucuruzi n’Inganda  irasaba abaguzi gutanga amakuru mu gihe babona izamuka rikabije ry’ibiciro aho ari ho hose kugira ngo hafatwe ingamba byihuse, bahamagara ku murongo utishyurwa 3739, bakaba banawuherwaho n’andi makuru bifuza.
 
Amakuru mashya kuri Coronavirus mu Rwanda
Minisiteri y’Ubuzima itanga amakuru mashya ku bwandu bushya bw’iyi virus, mu itangazo yasohoye mu ijoro ryo kuri uyu wa mbere tariki 16, yavuze ko umugabo w’Umurundi wanyuze mu Rwanda avuye i Dubai yapimwemo coronavirus.
Muri rusange abarwaye coronavirus ku butaka bw’u Rwanda babaye 8.

Daddy SADIKI RUBANGURA
UMUSEKE.RW
",https://umuseke.rw/coronavirus-yateje-ingaruka-ku-biciro-minicom-iratanga-gasopo.html
"
         Rubavu: Gitifu w’Akagari n’abaturage bateye amabuye Gitifu w’Umurenge          
      ","Mu Murenge wa Rugerero, Akagari ka Rwaza abaturage bateye Gitifu w’Umurenge amabuye bafatanyije na Gitifu w’Akagari, hari mu gikorwa cyo kubuza kubaka mu kajagari.
Umuyobozi w’Umurenge avuga ko byose byatewe n’Umunyamabanga Nshingwabikorwa w’Akagari ka Rubona mu Murenge wa Nyamyumba wahagarikiye abaturage bakamutera amabuye.
Igikorwa cyo kubuza kubaka mu kajagari cyarimo Gitifu w’Umurenge hamwe na ba DASSO n’abakozi b’umurenge.
Ahagana saa kenda n’igice mu Kagari ka Rwaza mu Mudugudu wa Mushoko, nibwo Umunyamabanga Nhingwabikorwa w’Umurenge wa Rugerero, Nkurunziza Faustin yari mu gikorwa cyo gukuraho inzu yubakwa mu kajagari.
Abayobozi batunguwe no guterwa amabuye n’abaturage bahagarariwe n’Umunyamabanga Nshingwabilorwa w’Akagarai ka Rubabona, Nshimiyimana Thacien batabarwa n’umuyobozi wa Polisi ku rwego rw’Akarere.
Umuturage wabonye ibi yabwiye Umunyamakuru w’Umuseke ko habaye akavuyo biturutse ku nzu yubakwaga kuko ba DASSO batangiye kuyisenya, ba nyirayo babibonye habaho guterana amagambo, mu kanya gato batangira  gufatana mu mashati.
Ati “Sinamenye ngo ni nde watangiye kuko bari benshi, Polisi yahise iza ihagarika imirwano.”
Umunyamabanga Nshingwabikorwa w’Umurenge wa Rugerero, Nkurunziza Faustin yadutangarije ko bahawe amakuru ko hari abari kubaka mu kajagari nta byangombwa bafite, asaba Gitifu w’Akagari kubihagarika ntiyabikora.
Ati “Nyuma y’uko Gitifu w’Akagari ka Rwaza atabikoze twe twafashe umwanzuro wo kujya gukuraho izo nyubako  ariko twatunguwe no kubona Gitifu w’Akagari ka Rubona mu wundi Murenge wa Nyamyumba, azanye n’abaturage  batangira kudutera amabuye dukizwa n’umuyobozi wa Polisi ku rwego rw’Akarere kuko twari tumaze kumutabaza.”
Yavuze ko uriya Gitifu w’Akagari kari mu Murenge wa Nyamyumba ari we umaze iminsi ahagarariye inyubako basenye kuko bakimara kuhagera (Gitifu w’Umurenge) bahamagaye Umunyamabanga Nshingwabikorwa w’Akagari ka Rwaza  na Mudugudu bose banga kwitaba, ariko nyuma baza kuhagera.
Ati “Bigaragara ko bakoranaga n’uwo Gitifu w’Akagari kari mu wundi Murenge.”
Polisi yahise ifata uriya Gitifu imushyikiriza Ubugenzacyaha (RIB), Gitufu w’Umurenge wa Rugerero twavuganye avuye gutanga ikirego.
Bamwe mu Banyamabanga Nshingwabikorwa b’Imirenge mu Karere ka Rubavu bavuga ko batereranwa mu bikorwa byo gukuraho inzu zubatswe mu kajagari, bavuga ko nta rwego na rumwe rwisumbuyeho rubafasha. Iyo umuturage wasenyewe areze mu Nkiko agatsinda, Gitufu wamusenye ngo yishyura ku giti ke kandi ajya gusenya mu nyungu rusange za Leta.
Patrick MAISHA
UMUSEKE.RW/I Rubavu
",https://umuseke.rw/rubavu-gitifu-wakagari-nabaturage-bateye-amabuye-gitifu-wumurenge.html
